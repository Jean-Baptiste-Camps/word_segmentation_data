
PATROLOGIAE TOMUS LXXIII.


TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXIII.


uITAE PATRUM, SIuE, HISTORIAE EREMITICAE LIBRI DECEM.



TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


uolume title page
APPENDIX AD MONUMENTA SEX PRIORUM ECCLESIAE SAECULORUM.

uITAE PATRUM SIuE HISTORIAE EREMITICAE LIBRI DECEM

AUCTORIBUS SUIS ET NITORI PRISTINO RESTITUTI AC NOTATIONIBUS ILLUSTRATI, OPERA ET STUDIO HERIBERTI BOSWEYDI, ULTRAIECTINI E SOCIETATE IESU THEOLOGI. ACCEDIT ONOMASTICON RERUM ET uERBORUM DIFFICILIORUM, CUM MULTIPLICI INDICE, ETIAM CONCIONATORIO. EDITIO MEMORATISSIMA QUAE ANTUERPIAE PRODIIT, ANNO DOMINI MDCXXuIII, EX OFFICINA PLANTINIANA, NUNC AUTEM ACCURATIOR REuIuISCIT, NOuISSIME CORRIGENTE ET RECENSENTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1849


[Figure: [Chorographia] 209Kb] Hanc chorographiam, quam ipse uallarsius sue Rufini operum editioni inseruerat, nouerit lector, tomo XXI non minus ac presenti esse referendam.[Figure: [Chorographia] 244Kb]




Main uolume text




[uITAE PATRUM.]





MONITUM.

Seriei Patrum que a Tertulliano ad Gregorium Magnum extenditur quasi coronidem imponimus uitas Patrum Rosweydi, opus uidelicet omnium uotis exoptatum, laudibus commendatum. Nec a nostro proposito nobis aberrare uidemur, dum sex priorum seculorum monumentis hanc uitarum collectionem subiicimus, quarum auctores forte omnes ad illam temporis periodum, satis multi ad Patrologiam Latinam pertinent: iis qui Grece scripserunt nonnisi sub antiquissime interpretationis larua se nunc Lectori studioso offerentibus, et quasi ius latinitatis ab hac speciali forma mutuatis, donec ipsos, in serie Greca, suis locis legere liceat, propriam linguam loquentes recentiorique interpretatione donatos. M.





AD ANTONIUM DE WINGHE, ABBATEM LAETIENSEM ORDINIS SANCTI BENEDICTI ET RELIGIOSUM EIUS CeTUM, Heriberti Rosweydi proemium.

Annus iam agitur quartus, ex quo mihi prouinciam hanc, admodum reuerendissime Domine, uitas Patrum recognoscendi imposuisti, omnem operam qua a libris qua a sumptibus, ut olim Euagrius in Syrie eremo uitas sanctorum Patrum non minus calamo quam uita experimenti Hieronymo, identidem spondens. Exstimulabat te copiosus, quem ex hoc libro cuiusque religiosum animum consequi posse censebas, fructus. Ego primum detrectare, causari quod alio opere distinerer, suggerere de Baronii legendis reliquiis, quem sciebam eo olim animo fuisse, ut eam ornaret prouinciam; ideoque Rome inquirendum esse, si que forte ornamenta reliquerit.

Primo igitur quoque tempore Romam cogitans, per illustrem et reuerendissimum admodum dominum Moro natum sancti Michelis in Gallia abbatem, etiam illustrissimi cardinalis Perronii accedentibus auspiciis, a Baronianorum studiorum consciis inquiris, si quid subsidii ad hanc rem prestantissimus Annalium scriptor reliquerit. Responsum uero hoc Roma accipitur : »uerum quidem est, ad instantiam multorum piorum fratrum fuisse animum illustrissimo cardinali Baronio S. M. amplificare et scribere in librum uitas Patrum, quod et promisit in aliquibus suis libris; sed huc usque operi non adhibuerat manum, quia studia sua alio direxit. Preceperat quidem in eum finem procuratori ordinis Cassinensis, ut scriberet ad duo uel tria principalia monasteria sui ordinis, et inquireret an haberi possent libri impressi uel manuscripti, qui tangerent hanc materiam; et si bene memini, etiam illustrissimo cardinali Sappate supplicauit, ut in Hispaniam scriberet pro simili inquisitione. Et existimabat aliquid se etiam reperturum in bibliotheca uaticana; sed preuentus morte exsequi non potuit pium suum desiderium. Domi non inueni nisi unum librum uitas Patrum, impressum Lugduni anno 1522, tam mendosum ut uix possit intelligi. Hec causa est cur illustrissime Dominationi uestre nequeam satisfacere, sicut ipsa cupit, et sicut ego libenter et cum omni reuerentia facerem, si mihi esset integrum. Si quis sit qui manum adhibere uelit huic operi, et operam suam impendere ut perfectum reddat hoc opus, rem prestabit gratissimam Deo optimo maximo et utilissimam omnibus religiosis uolentibus pie uiuere.«

Hoc habito responso, cum uiderem hanc prouinciam mihi integram relictam, quam a me adornari optabas, omnibus aliis studiis sepositis, in unam hanc rem incubui. Et quidem tria mihi potissimum in hac recognitione prestanda esse sentiebam.

Primo, ut quoniam ab auctoribus omnis libris auctoritas, in eos non perfunctorie inquirerem. Quod qua cura prestiterim, tum manuductione librorum scriptorum, tum historie uarie monitu, docebunt proxime sequentia prolegomena.

Secundo, ut textus prodiret genuinus, nullis interspersus glossematis, nullo subdititio adornatus fuco. Nempe ramenta auri e uenis suis sinceriora exeunt, quam a fornace aurificis mistione nescio qua subinde adulterata. Quam in rem manuscriptos undique Codices non e Belgio tantum, sed etiam ex Germania euocaui, quorum catalogum prolegomeno 24 reperies. Quesiui et editiones quas nancisci potui uetustissimas; imo me prope omnes, seu recentiores seu uetustas nactum esse uix dubitem asserere. Certe ad XIX diuersa exemplaria indagaui et inspexi, que locis et annis assignatis prolegomenon 17 suggeret. His fretus subsidiis manuscripta cum impressis imprimis comparaui, nunc manuscripta cum manuscriptis, nunc impressa cum impressis quoque committens.

Tertio, ut sicubi uerbum aliquod difficile occurreret, sicubi ritus aliquis rarior dubium teneret lectorem, sicubi historia perplexa sensum turbaret, difficultatem explicatione tollerem, raritatem similium adductione notiorem facerem,  perplexitatem collatis inter se historicis euoluerem, omnibus denique locis tenebrosis, quantum mihi domestica suggerebat facula, lucem inferrem.

Quia uero memineram Baronium hisce Patrum uitis iam olim bene uoluisse , quidquid ex eius scriptis ad has uitas illustrandas colligere potui, suis locis eius uerbis dedi, et uel eo nomine libuit magno uiro parentare.

Habes, admodum reuerendissime domine prelate, instituti mei rationem, habes uitas Patrum tantopere desideratas. Quas tibi tuoque cetui imputabit posteritas, quod fauore sumptuque uestro, ueste nunc prodeant cultiore.

Sed nullasne solemni prefatorum more, laudum tibi tuoque cetui licebit hic laureas texere? Non permittis Deo domesticoque sat gloriosus teste. Sustinere igitur me calamum a tuis tuorumque laudibus iubes, »ne affectus, inquis, tuus erga nos transferat te supra rei ueritatem .« Ego uero, etsi de affectu testari possim, nichil me extra uerum de te tuisque sentire, ne tamen in limine, quod aiunt, ad inobedientie lubricum offendam, iussis pareo.

Nihil dicam de religionis quo flagras studio, nichil de paupertatis quo gaudes amore, nichil de pietatis quo in Deum exestuas ardore, nichil de preclaro tuorum regimine, quibus non uerbis magis quum exemplo preis; nichil denique  de singulari tuo in minimam societatem nostram affectu, quem animus tunicaque non minus nostratem, quam religiosa regule discretione precipue obseruantia , et maforte Benedictinum facit. Nihil igitur de tuis laudibus dicam, quod hec laudum flabella semper flagella existimasti.

Sed nec te pro merito conuenire licebit, religiose cetus Letiensis, qui disciplina uestra represtatis nobis Tabennam Pachomii, Ammonis Nitriam, Macarii Sceten? Quos enim non una Letitia uirtutum manipulos exhibuit sub Blosio? quibus non caritatis pyropis exsplenduit sub Doulletio? quo non effulsit religionis decore sub Le Francquio? Quisquis profecto uitas Patrum leget, dum Aegypti perambulans solitudines, Paulos, Antonios, Paphnutios lustrat; dum Palestine deserta peruadens, Hilariones, Hesychas, Epiphanios inuisit; dum Syrie rupes antraque perreptans, Ephremos, Aphraates, Iulianos uisitat; is Letiam oculis, Letiam animo, Letiam adoret uestigiis. Ibi magnorum illorum uirorum imitatores, quorum sacra in religiosorum animis uiget memoria, abbates inueniet. Quibus ne Winghium non minus uirtutum quam dignitatis successorem accenseam, eius non patitur modestia. Quare eum posteris, non suspectis mortuorum censoribus, laudandum relinquo.

Fruere interea, admodum reuerendissime domine prelate, cum religioso tuo cetu hoc sumptibus tuis elimato de uitis Patrum tomo. Cui si alter quandoque tomus accedat, qui omnia Patrum ascetica scripta uno uelut fasce comprehendat, haberes quidquid ad ueterum ascesim requiri possit. Quo enim hic liber ad mores efformandos exemplis preit, alter docendo manuduceret. Sed quia scriptum memini: CePIT IESUS FACERE ET DOCERE , hic nunc factorum liber precurrat.

Quod si solito fauore studia mea perrexeris prosequi, et sacre historie amantes e suis singuli prouinciis Sanctorum uitas pergant submittere, dabo operam ut ille quoque simili modo recensite subsequantur.





Noua Allocutio.

Hec uota mea erant anno 1615, quando ex umbra ad solem auspiciis uestris uite Patrum typis Moretianis prodibant. Et iam sanctorum reliquorum Historie me accingebam, cum ecce tibi prodiit nonnemo Ecclesie hostis, cui necessario occurrendum fuit. Relictis igitur sanctorum armariis ad sancitorum armamentaria me conuerti.

Et post tres debellatos hostes, post Historiam Ecclesiasticam et nonnulla alia patrie data, cum iam uitas Sanctorum in manus resumerem, et Ianuarius pluteum premeret, ut ad prelum adornaretur, interpellor ab accuratissimo typographo mihique amicissimo Balthasare Moreto, qui asserebat uitas Patrum posci, identidemque reposci. Huic igitur operi rursus me impendi, et hos estiuos menses correctioni et editioni dedi, adiutus singularibus tuis obseruationibus, bonarum spongiarum plenis.

Gratas porro nunc, uti olim, has ueterum Patrum melotas denuo expumicatas, in piorum auctorum domesticum tuum cimiliarchium uenturas, spem facit certum preclara illa tua sedulitas, quam in elucidando et ornando Blosio, parente Letiensium optimo, non laboribus, non sumptibus parcens adhibes, donec tandem noua amictus synthesi post hasce uitas, his ipsis D. Moreti amici tui typis, publico animarum bono, in lucem ueniat. Quod ut cito fiat, omnes uouemus.

Interea, admodum reuerendissime domine, redit ad te tuamque Letiensium coronam, qua merito gloriari potes, liber hic laborque denuo desudatus; qui priscus, qui nouus tuus est totus, tuus ere libraque, mancupio tuus. Tantum oro atque obtestor, ut precibus apud Deum optimum maximum quibus uales, uelis obtinere, ut hec nouantiqua editio, ad emulandam sanetorum Patrum uirtutem in omni religioso cetu, toto orbe terrarum fecundior apparere possit.





IN uITAS PATRUM PROLEGOMENA XXuI.

Beneuolo lectori salutem.

[I] Ne offendare, lector, si stylus quandoque rudior, si phrasis occurrat in uitis Patrum et uerbis seniorum incomptior; rem ipsam appende, non uerba; fructum lege, non folia; florem carpe, ne uolaticos desidera pappos. Preclare magna Ecclesie lumina, sanctus Hieronymus: »In loquendo simplicitatem excusabit sanctimonie magnitudo . Sanctus Augustinus: »Bonorum ingeniorum insignis est indoles, in uerbis uerum amare, non uerba. Quid enim prodest clauis aurea, si aperire quod uolumus non potest? aut quid obest lignea, si hoc potest, quando nichil querimus, nisi patere quod clausum est ?« Quibus egregie succinit illustrissimus cardinalis Baronius: »Sicut effossum informe aurum et rude eo carius esse solet, quod nichil uideatur alterius metalli habere commistum, ita egregia monumenta sua ipsius uetustate atque simplicitate micantia, quibus res potius quam uerba in pretio esse solent, gratiora plane erunt atque iucundiora quouis scripto recentioris auctoris, quibuscunque eloquentie phaleris exornato. Quidquid enim obducitur fuco atque pigmentis, suspectum redditur, pulchriorque enitescit ipsa sua puritate simplicitas, que quod mentiri nesciat, omne quamuis ad ornatum compositum uelamentum abhorret .«

Ego uero ita mecum ratiocinari soleo: Qui hec legent, uel in Latinitatis adyta penetrarunt, uel ante Latinitatis portas etiamnum [II] exercentur et suspirant, prioribus non oberit stylus minus Latinus, cum ipsis domi suppetat, unde Latiniorem depromant; posteriores hic incunabula sua quandoque reperient, nec ipsi lingua minus prompti erubescent ad tertiata et uelut offensantis lingue fragmine dimidiata uerba. Equidem solidum aurum, licet terrulenta obductum fece, caryoticis uilium Kalendarum strenis semper pretuli; uenustis quidem specie, fronteque diuitias mentientibus, sed tenui tamen tantum auri illitis aspergine, et hoc fuco domesticam tegentibus paupertatem.

Ne mirere quoque, lector, uitas Patrum toties cusas, recusas, et per tot doctorum uirorum transisse manus, nec nitori tamen suo pristino hactenus redditas. Sed enim considerari opto, quod monet diuus Augustinus, nempe sumus, »tanquam minuscularii uectigalium conductores, uel tanquam opifices in uico argentario, ubi unum uasculum, ut perfectum exeat, per multos artifices transit, cum ab uno perfecto perfici possit. Sed aliter non putatum est operantium multitudini consulendum, nisi ut singulas artis partes cito ac facile discerent singuli, ne omnes in arte una tarde et difficile cogerentur esse perfecti .«

Ita plerumque euenit in libris recensendis. Non ab uno aliquo, non a duobus, sed a pluribus sepe res una perficitur; cum hic in antiquariorum prestantiam inquirit, ut typographorum castiget uitia; iste ordinis et rerum maiorem rationem habet, ille historie. Ita multorum collata manu, prout quemque genius ducit, prodit tandem aliquid accuratum.

Quod ut de editione hac spondere non audeam, ita lectorem inuitare non uereor, ut editionem hanc cum aliis editionibus conferat, et arbiter sedeat opere a singulis prestite.

Que mihi subsidia fuerint, tum a libris mss., tum ab Editis, quid alii quoque prestiterint, qui ante me hac decurrere orbita, edisseram ordine, si prius de horum librorum inscriptione, auctoribus, interpretibus, auctoritate  non omnino perfunctorie disseruero.




PROLEGOMENON PRIMUM. Que horum librorum inscriptio.


[III] Dico primo, ut nunc passim, ita iam olim libri hi,  inscripti fuere: uite Patrum.

1. Gelasius papa, in concilio anno Christi 494 cum LXX episcopis Rome habito delectum habuit ecclesiasticorum librorum, decretumque condidit, quod habetur in decreto Gratiani dist. 15, cap. Sancta Romana Ecclesia, in quo ista habet: uitas Patrum, Pauli, Antonii, Hilarionis, et omnium eremitarum, quas tamen uir beatus scripsit Hieronymus, cum omni honore suscipimus.«

 2. Gennadius, de illustr. Ecclesie Scriptor., cap. 11, in Euagrio monacho: »Cuius etiam liber, qui attitulatur uite Patrum, uelut continentissimi et eruditissimi uiri mentionem facit.« Et cap. 41, de Petronio Bononiensi episcopo: »Scripsisse putatur uitas Patrum monachorum Aegypti.«

3. Paschasius S. R. E. diaconus prologo suo in librum, quem de uitis Patrum rogatu Martini Dumiensis abbatis Latinitati donauit: »uitas Patrum sanctorum, Grecorum  facundia studiose conscriptas, iussus a te, sanctissime Pater, in Latinum transferre sermonem.«

 4. Cassiodorus Instit. diuin. lect. cap. 32: »uitas Patrum, confessiones fidelium, passiones martyrum legite constanter; quas inter alia in epistola Hieronymi ad Chromatium et Heliodorum proculdubio reperitis, qui per totum orbem terrarum floruere, ut sancta imitatio uos prouocans, ad celestia regna perducat.«

5. Sanctus Benedictus in regula sua, cap. 42: Monachi omni tempore, siue ieiunii siue prandii fuerit, mox ut surrexerint a cena, sedeant omnes in unum, et legat unus Collationes uel uitas Patrum, aut certe aliquid quod edificet audientes.

6. Gregorius Turonensis, lib. I de uita Patrum sui seculi, in Leobardo recluso, cap. 12, cui tentatio cellulam relinquendi incesserat: »Ego uero  suspirans non minimo dolore increpare hominem cepi, asserens diaboli esse calliditatem librosque ei, et uitas Patrum, ac institutionem monachorum, uel quales qui recluduntur esse debeant, uel cum quali cautela monachos uiuere oporteat, abscedens ab eo direxi. Quibus relectis non solum cogitationem prauam a se discussit, uerum etiam tanto sensum acumine erudiuit, ut miraremur facundiam locutionis eius.«

7. Georgius Alexandrinus in uita sancti Ioannis Chrysostomi, c. 22: , [IIII] , ,  , . »Porro in suis familiaribus colloquiis subinde commeminit uite sanctorum Patrum et anachoretarum, eorumque conuersationis ac uirtutis, ita ut eiusmodi sermonibus compungerentur non pauci, ita ut ex eorum oculis uberrime elicerentur ac defluerent lacryme, et ingenti desiderio caperentur solitariam exercendi uitam, et extremum uale dicendi turbulente confusioni uite huius.«

8. Fulbertus Carnotensis episcopus, epist. 79: »Mitto tibi Cyprianum, Porphyrium, et uitas Patrum cum Psalterio, ut petisti.« Et in fine libri post hymnum de Natiuitate Christi et Epiphania: »In uitis Patrum ueterum quiddam legi iucundum.« Ubi rhythmice recenset Ioannis Parui seu Breuis historiolam,  qui instar Angeli agere desiderabat nichil operans, quod habes apud Ruffin., lib. III, n. 56, et Pelagium, libell. X, num. 27.

Dico secundo: Quidam ex his libris inscripti quandoque fuere, uerba seniorum.

Ita Beda Martyrologio suo, 19 Iulii: »Apud Thebaidam sancti Patris nostri Arsenii, de quo in uerbis Seniorum refertur, quia propter redundationem lacrymarum tergendarum sudarium semper in sinu uel in manu habuerit.« Eadem apud Usuardum, Rabanum, Adonem, Notkerum. Desumpta sunt autem ex lib. III Ruffini, num. 163, et Pelagii, libello III, n. 1.

Originem tituli huius credo esse ex crebra uerbi  mentione in hisce libris. Apud Ruffinum, lib. III uitarum Patrum, num. 130: »Quod uerbum antequam quiescam, sero ex cordis mei recenseo ueritate.« Apud Pelagium, libro u uitarum Patrum, libello III, n. 2: »Dic mihi aliquod uerbum.« Et n. 9: »Rogabant autem eum senes, ut faceret uerbum ad fratres.« Et num. 24: »Abba, dic mihi aliquod uerbum.« Et libello u, n. 13: »Ostende caritatem, abba, et dic mihi uerbum.« Et num. 32: »Audiui enim quia dixerit abbas Pastor, sed et alii fratres hoc uerbum.« Libello uI, num. 5: »Dicens quodam uerbo, quod memorie dignum est commendari.« Num. 12: »Dic mihi unum uerbum.« Et apud Ioannem, libro uI uitarum Patrum, libello III, n. 4: »Dic fratribus uerbum edificationis, pater.« Et alibi  passim.

Sane iam olim profanis auctoribus uerbum pro axiomate uel breui sententia, qualia hec Patrum uerba sunt, usurpatum. Terentius Andria, act. 1, scen. 5: »Miseram me, quod uerbum audio?« Ubi Donatus: »uerbum pro more suo posuit.« Ibidem, act. 11, scen, 5: »uerum illud uerbum est, uulgo quod dici solet.« Ubi Donatus: »Id est, prouerbium, [u] et sententia; et sic ueteres uerbum pro sententia.« Idem, Eunucho, act. 1, scen. 2: »Utinam istuc uerbum.« Donatus: »Et istuc uerbum, pro tota sententia. uerbum pro dicto. Sed proprie , id est sententia uel enuntiatio, que uno ligatur et astringitur uerbo, uerbum a ueteribus dicebatur.« Ibidem: »uictus uno uerbo quam cito.« Donatus:  uerbum dictum intelligas, quod uerbo complectitur, et complete sententie pronuntiationem, quod nominabatur.« Idem, Eunucho, act. 4, scen. 5: »uerbum, Hercle, hoc.« Donatus: »uerbum, prouerbium.« Idem, Adelph., act. 5, scena 8: »Non meum illud uerbum facio.« Donatus: »uerbum pro posuit, quod uno stringitur uerbo. Ergo uerbum breuis sententia, uerbum dixit ueram sententiam. Nam uerba esse a ueritate dicta, testatur uarro.«

Que alii uerba, Cassianus scita uocat libro u Instit., cap. 24: »Cum de Syrie partibus Seniorum scita discere cupientes, Aegypti prouinciam petissemus.«

Dicebantur etiam sententie. Pelagius, libello XI, n. 20: »Loquar de uerbis et sententiis Seniorum.«

 Quandoque sermones. Pelagius, libello Iu, n. 1: »Sedentes in naui loquebantur sermonem Patrum.« »Et apud Cassianum, collat. 1, cap. 1, habes »Sermonem edificationis.«

Subinde responsa. Paschasius, cap. 44, in fine: »Hec sapientium et spiritualium responsa Patrum.« Et Sigebertus de illustr. Ecclesie Scriptor., cap. 118: »Interrogationes et responsiones.«

Item apophthegmata. Petronius, Bononiensis episcopus, apud Alphonsum Ciacconem, tractatu de sancti Hieronymi cardinalitio, ut mox citabitur prolegomeno 4, § 7. Et nuper in Bibliotheca Patrum, tomo IX, in secunda et tertia editione, liber quintus et sextus uitarum Patrum hoc nomine editus est. Quin  et prologus Prati spiritualis, seu noui Paradisi, qui Parisiis Grece editus est anno 1604 ex Codicibus uaticanis et uiri clarissimi Francisci Oliuarii, eum librum continere ait : »narrationes ac scite dicta seu apophthegmata, sacrorum, iustorum, Christique amantium Patrum et fratrum.«

Nonnunquam gesta senum. Ioannes Moschus, Prati spiritualis cap. 55: »Dedit mihi librum ad legendum, in quo gesta senum scripta erant.« In Greco est: . Ita quoque nominatur apud Dorotheum in Doctrinis.

Dicti quandoque hi libri sunt seu . Ita hic post habes prolegomeno 12, de Paradiso  Ioannis Moschi. Et alia quoque Mss. uidi que pro titulo habent.

[uI] Queret hic primo criticus quispiam, que inscriptio sit potior, uitane, an uite? Non hanc mouerem questionem, nisi iam olim de ea quesitum legissem apud Gregorium Turonensem. Ille igitur, prefatione in librum suum de uita Patrum, qui liber agit de quibusdam seculi sui sanctis uiris: »Queritur, inquit, a quibusdam, utrum uita sanctorum an uite dicere debeamus, Aulus Gellius autem et complures alii Grammaticorum uitas dicere uoluerunt. Nam Plinius auctor, in tertio Artis grammatice libro ait: »uitas antiqui cuiuscunque nostrum dixerunt; sed grammatici pluralem non putant habere uitam.« Unde manifestius est, rectius dici uitam Patrum  quam uitas, quia cum sit diuersitas meritorum uirtutumque, una tantum omnes uita corporis alit in mundo.«

Pro Gregorio quis adducere possit, quod habet Sosipater Charisius, lib. II Instit. gram., cap. de interiectione: »uita Deum immortalium. Cato senex. Ubi Statilius Maximus: , inquit, , . Cum enim Cato de pluribus loqueretur, uita potius dixit quam uite.« Sic Flauius uopiscus in Carino: »Maxime cum uel uiuorum principum uita non sine reprehensione dicatur.«

Olim tamen obtinuit tam apud profanos, quam ecclesiasticos scriptores, ut uite dicerentur. uirgil. Iu Georg.:

Quemque sibi teneras nascentem arcessere uitas.
 Idem uI Aeneid., de Mine:

. . . . . uitasque et crimina dicit.
Et eodem libro:

Inde hominum pecudumque genus uiteque uolantum.
Rursus libro eodem:

Et ni docta comes tenui sine corpore uitas
Admoneat uolitare.
Cicero, de Nat. Deor. lib. I: »Deus hominum commoda uitasque tuetur.« Idem de Amicit.: »Serpit per omnium uitas amicitia.« Terentius, Adelph., act. 3, scen. 3:

Inspicere tanquam in speculum in uitas omnium
Iubeo, atque ex aliis sumere exemplum sibi.
Capitolinus in Macrino: »uite illorum principum,  seu tyrannorum, siue cesarum, qui non diu imperauerunt, in obscuro latent.« Et mox: »Sed eius, qui uitas aliorum scribere orditur, officium est digna cognitione perscribere.« Lampridius, in Alexand. Seuero: »uitas principum honorum uersibus scripsit.« Diuus Augustinus, de Ciuit., libro XXII, cap. 29: »Unde discernimus a non uiuentibus corpora, nisi corpora simul uitasque uideamus?« Sidonius, libro Iu, epist. 14: »Quia Christo res humanas uitasque medicaturo, putrium conscientiarum cultro squalens ulcus aperimus.« Accedunt [uII] auctoritates precedentis conclusionis, ubi et ipse Gregorius uitas Patrum, quas hic pre manibus habemus, ita uocat, quod eo nomine uulgatissime essent.

Queret secundo religiosior alius, num Patrum  nomen nimis inuidiosum sit, nec ab religiosis et eremitis uel usurpandum promiscue uel admittendum? Hieronymus, libro II in epist. ad Galatas, in explanatione commatis huius, Misit Deus spiritum filii sui in corda nostra clamantem, Abba, Pater , creditur improbasse piam monachorum consuetudinem, qui prefectos suos honoris gratia abbates et patres appellant; preter hoc autem, etiam iuramenti ius Christianis uidetur ademisse. Habet enim eo loci uerba huiusmodi: »Cum autem Abba, Pater, Hebreo Syroque sermone dicatur, et Dominus noster in Euangelio precipiat nullum Patrem uocandum nisi Deum , nescio qua licentia in monasteriis uel uocemus hoc nomine alios, uel uocari nos acquiescamus. Et certe ipse precepit hoc, qui  dixerat non esse iurandum. Si non iuramus, ne Patrem quidem quempiam nominemus. Si de Patre interpretabimur aliter, et de iurando aliter sentire cogemur.« Hec ille.

Sed respondet Sixtus Senensis, lib. uI Bibliothece sancte, annotat. 279: »Arbitror, ait, hanc periodum a seditiosulo quopiam monacho in fronte pagine descriptam, et inde postea ab oscitantibus librariis in contextum translatam. Nec me falli, argumento sunt que Hieronymus sententia plane contraria, et ex professo scripsit libro quarto in Mattheum, ubi inquirens quomodo intelligendum sit illud Seruatoris mandatum, Nolite uocari magistri, et patrem nolite uocare uobis super terram, etc. , sic ait: »Queritur quare aduersus hoc preceptum,  doctorem gentium Apostolus se esse dixerit, aut quomodo uulgato sermone, maxime in Palestina et Aegypti monasteriis, se inuicem Patres uocant? quod sic soluitur: Aliud est natura esse patrem uel magistrum, aliud indulgentia; nos si hominem patrem uocamus, honorem etati deferimus, non auctorem nostre ostendimus uite. Magister quoque dicitur ex consortio ueri magistri. Et ne infinita replicem, quomodo unus per naturam Deus, et unus Filius non preiudicat ceteris, ne per adoptionem dii uocentur, et filii; ita et unus pater et magister non preiudicat aliis, ut abusiue appellentur patres et magistri.« Hactenus ex diuo Hieronymo Sixtus

In eamdem quoque sententiam diuus Augustinus,  collatione Carthaginensi tertia, capite 242: »Honorificentie causa patres appellamus eos qui nos uel tempore uel meritis precesserunt. Aliud est cum querimus ad fidem quem habeamus patrem. Nam illud honoris est, ut quotidie senibus dicamus, pater; quotidie etiam quibusdam non nobiscum in una ecclesia, nec in iisdem sacramentis constitutis dicimus, frater. [uIII] Sodomitis etiam dixit Lot, frater : utique ad leniendum eorum animositatem, non ad cognitam fraternitatem, et quasi unius hereditate consortium. Tollantur ergo ista. Distinguamus uocabula, que hominibus propter honorem debentur, et uocabulum quod propter salutem requirimus.«

Sed et alibi sanctus Hieronymus anachoretarum  principes patres uocat epist. 22, ad Eustochium: »Macarius, Pambo, Isidorus, quos patres uocant.« Cyrillus etiam Alexandrinus epistolam quam misit ad presbyteros et diaconos, que habetur in Actis synodi Ephesine, parte I, cap. 2, simul inscripsit, , »Patribus monachis.«

Queret tertio fortasse curiosulus aliquis unde in plerisque libris editis quasi recto casu, uel seu indeclinabiliter uitas Patrum inscribatur? Ita quidem editio ueneta, anno 1508, in fronte pro titulo prefert. Respondeo, uideri possit ortum ex primis quibusdam editionibus, in quibus cum nullum libro frontispicium prefigatur, sed initium appellationis ducatur; uel a prologo qui in Norimbergensi, anno 1478, sic habet: Incipit prologus sancti Hieronymi  presbyteri in libros uitas Patrum; uel a registro, ut in Germanicis incerti loci, anno 1483 et 1485: In antiquorum Patrum uitas, a beato Hieronymo conscriptas registrum; factum uidetur ut posteriores editores, uitas Patrum, , seu inflexibiliter ceperint. Certe prima omnium editio, nullo certo anno, loco, typographo consignata aliter habet: Incipit prefatio beati Hieronymi presbyteri in primum librum de uita sanctorum Patrum. Ut non immerito Galenus Westcapellus, catechesi 225 asserat se nescire qua grammatica liber hic inscribatur uitas Patrum.

Sed non acceptam occasionem ex primis editionibus librum eum uocandi et inscribendi uitas Patrum, uel inde patet, quod constet antiquam fuisse appellationem uitas Patrum, etiam ante impressionem.  Clarum id est uitas Fratrum, quarum auctores hinc suum titulum uidentur hausisse et adumbrasse. Et quidem diuersus a diuersis eo titulo liber est insignitus. Humbertus quintus magister generalis ordinis D. Dominici, dicitur uitas Fratrum sui ordinis composuisse, ut habet frater Theodoricus de Apoldia epistola prefatoria ante uitam sancti Dominici, 5 Augusti. Nondum uidi eum librum prodiisse eo auctore. Habeo penes me Mss. uitas Fratrum ordinis D. Dominici, auctore Gerardo de Fracheto Dominicano, qui eum librum scripsit iussu Humberti generalis quinti anno 1260. Citat et eum Antonius Senensis in Bibliotheca scriptorum sui ordinis. Quia igitur auspiciis Humberti eum librum scripsit Gerardus, et  quia Humbertus ipse prefatur, ipsi Humberto eum fortasse tribuit Theodoricus. Nunc uero, cum uitas has secundo [IX] typis submitto, prodiit is liber Duaci apud Balthasarem Bellerum anno 1619.

Iordanus quoque de Saxonia ordinis fratrum eremitarum sancti Augustini librum composuit, quem uitas Fratrum inscripsit, editusque est Rome anno 1587, curante Augustino Fiuizanio, eiusdem ordinis religioso, apostolici palatii sacrista, cum notis M. Antonii Maffei Salernitani. Iosephus Pamphilus episcopus Signinus in Chronico ordinis eremitarum sancti Augustini citat ex uitis illis initium Spiritualis pulchritudinis, quod initium nunc in editis non comparet. Forte olim eo initio prefatio fuit prefixa, que nunc deest.

Accedit etiam uetustos quosdam Mss. titulum preferre  uitas Patrum. Ita liber uedastinus ante annos supra DCCC scriptus litteris, ut uocant, capitalibus.

Sed qua grammatica, uel qua occasione liber ille ita inscriptus? D. Georgius Coluenerius, M. N. Academie Duacene cancellarius, existimabat, uetustissimo more ad Grecorum imitationem librum primo dictum et inscriptum, Liber uitas Patrum, pro Liber uite Patrum, id est, liber qui continet uitam Patrum; ut uitas sit genitiuus singularis, ut familias in paterfamilias. Deinde Liber omissum esse, simpliciterque dictum uitas Patrum. Ego uero nescio an quispiam hanc antiquitatis formam in posterioribus seculis sit admissurus. Certe Ioannes Despauterius, lib. II Commentariorum grammaticorum, in prima declinatione,  ait: Liber uitas Patrum sic non dicitur, sed uite Patrum; legi uitas Patrum, etc.

Hadrianus Courten noster, Belgiique nostri in grammatice palestra alter Palemon, existimat imperitiam scriptoris ex his uerbis uita S. Patrum fecisse uitas Patrum, probabili in primis facilique coniectura.

Mihi uero occurrebat huius appellationis originem profluxisse ex ueterum citatione, qui ita fere librum hunc citant, licet uerbo addito, ut patet hic in prima conclusione, ubi Gelasius ait, »uitas Patrum cum omni honore suscipimus.« Gennadius: »Petronius scripsisse putatur uitas Patrum.« Paschasius: »uitas Patrum iussus in Latinum transferre sermonem.« Cassiodorus: »uitas Patrum proculdubio reperitis.«  Sanctus Benedictus: »Legat unus uitas Patrum.« Gregorius Turonensis: »uitas Patrum abscedens ab eo direxi.« Hinc igitur, quia toties apud auctores legebant quidam uitas Patrum, eam appellationem libro indidere. Satis autem constat ex Gennadio supra citato, librum hunc olim recte in recto inscriptum uite Patrum. Ita enim ille cap. 11, in Euagrio: »Cuius etiam liber, qui attitulatur uite Patrum, uelut continentissimi et eruditissimi uiri mentionem facit.«



PROLEGOMENON II. Qui horum librorum auctores.

[X] Hic uero cardo totius rei uertitur. Ut enim monete non tantum a pondere, sed et ab effigie suus  est ualor, ita et libri pretium non tantum a mole, sed et ab auctore estimatur.

Quod si auctor quandoque latet, tunc inuestigare conabimur interpretem; qui si antiquus, si doctus, si probus, non magnopere de auctore laborabimus. Cur enim quod iudiciosus interpres suo dignum stylo calamoue iudicauit, non uel ipsius fide recipiamus?

Quia uero multi hic libri sunt, a diuersis auctoribus conscripti, et de quibusdam perplexissima res est, de singulis libris inquiram singulis prolegomenis.



PROLEGOMENON III. Quis primi libri auctor?

Dico primi libri auctores uarii sunt: quidam certi, quidam dubii, quidam incerti.

 Certi auctores, cuarum singuli uitarum, sunt: 1. Diuus Hieronymus, auctor uitarum aliquot, ut Pauli primi eremite, Hilarionis anachorete, Malchi monachi captiui, Fabiole, Paule Marcelle Romanarum uiduarum. 2. Sanctus Athanasius episcopus Alexandrinus, auctor uite sancti Antonii. 3. Paphnutius, auctor uite sancti Onuphrii eremite. 4. Sanctus Ephrem Syrus, auctor uite sancti Abrahe eremite, et Marie eius neptis. 5. Amphilochius Iconiensis episcopus, auctor uite Diui Basilii Cesaree Cappadocie episcopi. 6. Antonius auctor uite sancti Simeonis Stylite. 7. Leontius Neapolis Cypriorum insule episcopus, auctor uite sancti Ioannis Eleemorynarii patriarche Alexandrini. 8. Ioannes Damascenus auctor uite sanctorum Barlaam et Iosaphat.  9. Iacobus diaconus Edessenus, auctor uite sancte Pelagie. 10. Sophronius, patriarcha Ierosolymitanus, auctor uite sancte Marie Aegyptiace.

[XI] Dubius unus est Theophilus, auctor uite Macarii Romani. Nam quod Baronius not. ad Martyrolog. Rom. 2 Ianuarii ait, Macarii Romani uitam, que est in uitis Patrum, scriptam per Theophilum, nescio an illi sit tribuenda. Habetur quidem nomen Theophili initio uite Macarii, sed et nomina duorum sociorum adiunguntur, Sergii et Hygini. Et quod narratur, omnium narratur nomine, ut non procliue sit definire quis eorum trium hanc de Macario narrationem in scripta retulerit.

Imo Gratianus, in decreto 27, q. 2, cap. 26, Hieronymi nomine, Macarii e thalamo fugam citat,  quod non aliunde quam ex hac Macarii uita uidetur hausisse.

Quod uero Hieronymi nomine citauerit, id errore communi factum, quo uite Patrum omnes uulgo Hieronymo fuere tribute; cuius erroris occasionem et originem uide infra, prolegom. 4, § 8.

Incerti auctores sunt reliquarum uitarum, que primo libro continentur.

Sed interpellat hic D. Constantinus Caietanus, qui in Apologia sua pro Ioanne Gersen, sancte Euphrosyne uite certum uidetur uelle assignare auctorem, et quidem hereticum. Quod equidem unde hauserit nescio, certe nullius nomen prodit auctoris. Qui ubi proditus fuerit, examinabitur eius conditio. Et quid  obstaret, etiamsi auctor hereticus esset, uitam ab eo descriptam sinceram esse? Facile cuique est .



PROLEGOMENON Iu. Quis secundi libri auctor?

De hoc potissimum libro questio est. Hic enim ille est quem ueteres plerique, dum uitas Patrum citant, intelligunt. Quod colligere est tum ex diuo Hieronymo, epist. ad Ctesiphontem aduersus Pelagian., ubi ait, Ioannem in ipsius libri poni principio, quem hic primum reperies; tum ex Gennadio, de illustr. Eccle. Script., cap. 40, qui asserit librum, »qui attitulatur uite Patrum, uelut continentissimi et eruditissimi uiri  mentionem facere;« qui libri huius cap. 27 occurrit.

 Tam uarie pugnantesque de auctore huius libri  sententie sunt, ut opere pretium sit eas in paragraphos partiri, ut singularum momenta appareant, et iusta iudicii trutina expendi possint. Auspicabor a Grecis.



§ I. Auctorem uideri Timotheum episcopum Alexandrinum.

[XII] Sozomenus, lib. uI, cap. 29 Hist. Eccl., cum de Apollone, qui in Thebaide uixerat, egisset, addit: , , , , . »Sed quenam fuerit eius discipline  ratio, et quanta quamque diuina fecerit miracula, Timotheus Ecclesie Alexandrine antistes accurate narrat: qui non illius modo, sed aliorum etiam complurium, de quibus facta est a me mentio, uitas litteris persecutus est.« Atqui capite precedenti mentio facta monachorum Ioannis, Or, Amon, Beni, Theone, Copri, Helle, Elie, Apellis, Isidori, Serapionis, Dioscori et Eulogii, quorum omnium uite in hoc secundo uitarum Patrum libro habentur.

Equidem, qui Timotheum libri huius auctorem faceret, nondum legi; uisum tamen mihi fuit id quod de eo habet Sozomenus in medium producere, ut doctiorum iudicio perpendi possit. Mihi certe omnino uero simile fit plerasque libri huius uitas ex  Timotheo adumbratas. Apollonis sane uita, quam Timotheus dicitur , seu accurate scripsisse, hoc libro, cap. 7, accurate perscriptam habes Apollonii nomine. Exstat quidem eodem modo apud Palladium Lausiac. Hist. cap. 52, sed omnino alter ab altero habet, recentior forte a uetustiore; quanquam etate potius suppares sunt.



§ II. Auctorem uideri Palladium Galatam Helenopoleos episcopum.

Galenus Westcapellius, catech. 215, ubi refutat historiolam de Macario, qui dicitur e nuptiis fugisse, Palladium huius libri auctorem uidetur facere. Ait enim: »Ne in illo quidem fictitio libro, qui inscribitur, nescio qua grammatica, uitas Patrum, quidquam  deprehendi; ubi Palladius, utrique Macario familiariter notus, longe alia refert.«

Equidem quod Palladius, uel quisquis libri huius est auctor, utrique Macario familiariter notus fuerit, in hoc libro, seu uitis Patrum non dicitur; sed in ipsa Palladii Lausiaca Historia profitetur Palladius, se Macario Alexandrino conuixisse.

Sed ut Galenum errore liberem, non de Macario Aegyptio uel Alexandrino  narratur ea historiola, sed de Macario Romano, cuius uitam primo libro hic reperies; habetur quoque ea de Macarii e thalamo fuga narratio in decreto 27, q. 2, cap. 26, Scripsit.

Quia tamen et in hoc libro, et in Lausiaca Historia, eadem fere [XIII] non tantum de utroque Macario,  sed et de aliis plerisque omnibus habentur, non inanis omnino suspicio est, uel auctorem huius libri a Palladio, uel hunc ab illo, uel utrumque a tertio quopiam, ordine tantum mutato, quibusdam detractis uel additis, sua mutuatos.

Est quidem nonnulla in narratione diuersitas, sed ea perparua. Nam in hoc libro cap. 1, quod de Ioanne est, narrat auctor se cum septem fratribus Ioannem accessisse; in Lausiaca autem Historia narrat auctor quod solus Ioannem conuenerit, et post fratribus suis sociis de eo indicauerit, qui deinde ad eum profecti sunt, ex quorum narrat ore que preter ea quam ipse uiderat de Ioanne refert. Prolegomeno 14, in interprete libri uIII.

Equidem in uetustissimo quodam libello manuscripto  collegii nostri Brugensis, quo uarie sanctorum uite continentur, atque inter ceteras Abrahe eremite, premittitur ei uite prefatio, Benedictus Deus, et cum hoc titulo: Incipit prologus Palladii uiri doctissimi de uitis Aegyptiorum Patrum, que quidem prefatio hic huic secundo libro prefigitur.



§ III. Auctorem uideri Heraclidem Bithyme episcopum.

Qui hoc diserte assereret, preter Gesnerum inueni neminem. Ita enim ille Bibliothece sue tom. III, tit. uII, p. 1: »Heraclidis historia non alia puto quam de uitis Patrum.«

Trithemius, Catal. Eccl. Script., asserit Heraclidem monachum de uita et conuersatione sanctorum Patrum scripsisse: »Heraclides, inquit, monachus, uir  moribus sanctus, et diuinarum Scripturarum eruditione insignis, sanctorum Patrum anachoretarum, ac monachorum diligentissimus inquisitor et imitator, qui uelut argumentosa apis de singulorum conuersatione flores uirtutum in alueolum pectoris sui conferens, mel spiritalis dulcedinis procreauit, scripsit inter alia ad edificationem legentium opus insigne, de uita et conuersatione sanctorum Patrum in eremo, uel in cenobiis degentium sub regula, cuius titulus est, Paradisus, librum I. Claruit temporibus Gratiani imperatoris anno Domini 380.«

Prodiit hic liber Parisiis, ex officina Bellouisiana apud Ioannem Paruum, anno Domini 1504, cura Iacobi Fabri Stapulensis, qui hec de eo habet in  prefatione ad lectorem: »Ex opere ipso agnosci potest quod Alexandrinus, quod Christi succensus amore, inter deserta et antra ferarum pauperiem secutus; quod Bithynie  totius populi suffragio in episcopum suffectus.« uide plura de eo apud Petrum, in Catalogo SS., libro XI, cap. 87.

Baronius, annali 388 Heraclidis Paradisum eumdem facit cum Lausiaca Historia Palladii. Sane eadem utrobique reperias. [XIu] De utroque igitur idem esto iudicium, quoad libri huius auctorem.

Idem ante Baronium senserat Aloysius Lipomanus episcopus ueronensis, tomo III de uitis sanctorum, qui editionem Heraclidis, nonnulla interpolatione adhibita  Palladii nomine tomo illi III inseruit. Qui porro discutiendum sibi opere pretium arbitratus est, unde factum sit ut ementito uero huius libri auctore  sub titulo Paradisi Heraclidis in lucem emerserit.

Idque primum, inquit, menti occurrit, Parisinum typographum istius commenti parentem exstitisse. Cum enim legisset is per diuum Hieronymum in proemio Dialogorum contra Pelagianos fuisse scriptum, »Palladium, seruilis nequitie uirum, Origenis heresim instaurare,« diuum quoque Epiphanium in epistola ad Ioannem episcopum Ierosolymitanum asserentem, »Palladium Galatam, qui olim sibi fuerat  charus, Origenis heresim predicare et docere,« ueritus est bonus impressor, ne, si librum sub auctoris nomine euulgaret, is statim ab initio, ut ab heretico homine conscriptus, exploderetur. Cogitauit igitur  stropham illam, ut de Palladio Paradisum faceret, cuius perfacilis inuersio uidebatur, et tanquam ab alio compositum uolumen edidit, quo doctos uiros ad eius emptionem facilius animaret.« Ita quidem Aloysius.

Cuius sane uiri doctissimi studium atque industriam obscura quemque peruestigandi uti laudamus, ita hic coniecture felicitatem probare non possumus. uere enim typographus librum eum Heraclidis nomine prenotatum inuenit, et titulo Paradisi insignitum. Ita enim Ms. prefert quem inspexi, et iam olim  a uincentio Beluacensi in Speculo historiali, libro XuII, a capite 64, adusque 99, et Petro a Natalibus in Catalogo sanctorum, libro XI, cap. 87, eo nomine tituloque adductus est. Quin et ueteribus Paradisus notus fuit. Photius enim Bibliothece sue Codice 198 libri meminit qui inscriptus est , id est, Nouus Paradisus, quod de Limonario, seu Prato spirituali Ioannis Moschi intelligi, declaratur sequenti Codice 199. Unde facile colligere est, si Nouus aliquis Paradisus est, et ueterem aliquem fuisse, quem non alium ab hoc nostro fuisse liceat existimare.

Heraclides quoque, monachus quidam tempore Macariorum notus fuit, ut constat ex Nicephoro, lib. IX, cap. 14. Quin et synodus ad Quercum habita,  apud Photium, Codice 59 de causa Ioannis Chrysostomi, Heraclidis cuiusdam meminit: ubi post primum et secundum accusationum a Ioanne diacono propositarum caput [Xu] examinatum subditur: »Deinde ceperunt de Heraclide et Palladio Helenopolis episcopis agere.« Diciturque Heraclides fuisse Origenista, et a Chrysostomo Ephesiorum episcopus ordinatus. Iidem coniunguntur articulo secundo in libello ab Acacio eidem synodo contra Chrysostomum oblato. Fusius de eo in uita sancti Chrysostomi per Georgium Alexandrinum, qui ait eum in solitudine degisse solitarium.

ualde suspicor Palladium, ut tertio ex Herueti uersione auctior prodiit, ex uariis auctoribus esse concinnatum. Nam si Palladii primam editionem inspicias,  uix tertiam eorum partem in ea inuenias que in postrema habentur. Inde prodiit Heraclidis titulo instructior aliquanto prima illa editione Palladii, minus tamen locuples quam postrema. Suspicionis mee fundus est, duplex prefatio apud Palladium, una Heraclidis, altera ipsius Palladii; ut facile fieri potuerit alterum alterius librum suo interseruisse. Sane dictum quod habetur lib. u de uitis Patrum, libello X, § 67, nomine Palladii, idem habetur in epistola Heraclidis Cappadocie episcopi ad Lausum prepositum, ipsius Heraclidis nomine, que epistola Lausiace Historie premittitur. De uaria Palladii editione uide prolegomeno 14, ubi de interprete libri uIII agitur.

Nec mirum hic uideri debet, a diuersis, mutato nonnichil ordine, nunc imminuta, nunc auctiora eadem  prodiisse, nam et in aliis hic adiunctis libris idem factitatum reperies. Que enim libro III et uII habentur, eadem fere omnia libro u et uI reperies; qui tamen libri singuli, ut singularem suum habent interpretem, ita et singulares auctores habuisse omnino mihi persuadeo, quinto et sexto fortasse exceptis, qui uterque eumdem Grecum auctorem uidetur habuisse, ut colligitur ex Pothio; atque in hac editione tantum diuisi sunt ob diuersos interpretes. uide Prolegomenon ultimum, Animaduersione 4.



§ Iu. Auctorem uideri Euagrium episcopum Antiochenum.

Trithemius, Catalogo Script. Eccles., Euagrium episcopum Antiochenum uite Patrum primum auctorem facit: »Euagrius, inquit, monachus et discipulus  sancti Macarii Aegyptii, et postea episcopus Antiochenus, uir undecunque doctissimus, et tam secularibus quam diuinis Scripturis eruditus, Greco et Latino peritus eloquio, etiam in episcopatu prioris uite austeritatem custodiens, tante abstinentie fuit, ut miraculo haberetur. Hic primus uitam sanctorum Patrum scriptis commendauit.« Que eadem iisdem pene uerbis repetit Sixtus Senensis Bibliothece sancte libro Iu.

Quod sane unde hauserint, suspicari non possum, cum nullus ueterum, mea quidem scientia, huic auctori eas uitas asserat. Fors iis imposuit [XuI] Euagrii nomen, quod uite sancti Antonii prefigitur, quam e Greco diui Athanasii fonte, in Romanum solum Euagrius  ille Antiochenus  deduxit. Quia igitur Euagrius huius uite, que ceteris Patrum uitis adiungitur, et forte in nonnullis Mss. premittitur, interpres fuit, existimauerit Trithemius atque Sixtus, etiam reliquarum uitarum uel interpretem uel auctorem esse.

Labitur porro Sixtus cum Trithemio, dum Euagrios duos in unum conflant. Distinctus enim est Euagrius Episcopus Antiochenus ab Euagrio monacho et discipulo sancti Macarii Aegyptii.

Delrius noster, parte tertia Syntag. Trag. in Octauiam Senece, actu 4 pag. 552 occasione uite sancti Antonii ab Euagrio hoc Antiocheno in Latium traducte, in qua locum quemdam restituit, agit porro de alio huius opere, nondum, ut existimabat, edito, quod  hic excutiendum. »Euagrius, inquit, diaconus Theodosii senioris tempore uixit, et tres libros de uita sanctorum monachorum, quos in Aegypto uidit, conscripsit, quos uidi Burdegale in Bibliotheca collegii societatis Iesu, perantiquis characteribus, in membranis descriptos; satis eleganti, licet rudi, stylo. In quorum libro III se a Narbona in Aegyptum nauigasse scribit, et Bethlehemi diuum Hieronymum conuenisse. Dignus scriptor, qui lucem aliquando aspiciat, alius ab illo cuius feruntur a nonnullis Patrum uite.«

Sed facile imponere potuit Delrio titulus Euagrii, ut existimarit alium hunc librum esse ab editis Patrum uitis, que diuum Hieronymum in fronte preferunt. Quod si membranas eas cum editis libris contulisset, deprehendisset statim non alias iis historias,  sed eas ipsas Patrum uitas contineri, nec ut librum a libro, ita auctorem ab auctore distinxisset. Huius rei indicium primum cepi ex ipsis Delrii uerbis, cum ait: »In quorum libro III se a Narbona in Aegyptum nauigasse scribit, et Bethlehemi diuum Hieronymum conuenisse.« Que ipsissima narratio habetur in uulgatis Patrum uitis; queque hic reperies libro Iu, cap. 1 et 2, desumptaque sunt ex Seuero Sulpicio, Dial. 1, cap. 2 et 3. Accedit monitio Posseuini nostri in Apparatu sacro, qui in Ms. illo Burdegalensi haberi ait omnia, quemadmodum in editione uitarum Patrum, que diuo Hieronymo tribuuntur, Lugduni apud Iacobum Hugatanum, anno Domini 1515, atque in eamdem sententiam ad me perscripsit noster Fronto Duceus Burdegalensis, .



 § u. Auctorem uideri Euagrium Ponticum.

Gesnerus, in Bibliotheca sua, et Georgius Wicelius, epistola nuncupatoria ante Historiam suam Diuorum, et Ioannes Molanus, cap. 13, in tractatu de Martyrologiis, et passim in annotat. ad Martyrologium Usuardi, censuere Euagrium Ponticum auctorem [XuII] esse uitarum Patrum. Cuius sententie quoque uidetur fuisse Erasmus, cum notat. ad epistolam diui Hieronymi ad Ctesiphontem, Ruffinum libri huius interpretem statuit, quem Euagrii pleraque opera interpretatum esse asserit diuus Hieronymus.

Quin et Cesar Baronius, notat. ad Martyrolog. Rom., 17 Ianuarii, ubi de sancto Antonio, post relata  uerba Gelasii ex decreto, d. 15: »uitas Patrum, Pauli, Antonii, Hilarionis, et omnium eremitarum, quas tamen uir beatissimus descripsit Hieronymus, cum omni honore suscipimus;« hec subdit: »Ea est usus cautela Gelasius, quoniam et Euagrius Ponticus scripsit uitas Patrum, et miscuit Origenistas nonnullos, quos idem Hieronymus notat scribens ad Ctesiphontem.« Et passim Euagrii nomine eas uitas citat tum in Martyrologio, tum in Annalibus. In Martyrologio quidem 15 Ianuarii, notatione ad Isidorum; et 17 Ianuarii, notat. ad sanctum Antonium; et 27 Martii, notat. ad Ioannem eremitam. In Annalibus uero anno Christi 1, et anno 393, et anno 394, et aliis locis.

Posseuinus quoque in Apparatu sacro, in Euagrio,  ait existimari eum uitas Patrum composuisse, hoc est, primam earum partem  ab initio prologi: Benedictus Deus qui uult omnes, usque ad caput: De periculis in eremo, quod precedit uitam sancti Pauli.

Sed et Aloysius Lipomanus, prefatione ante Palladium, quem representat tomo III de uitis sanctorum, loco illo diui Hieronymi inductus, existimauit ab Euagrio librum quasi de monachis conscriptum, qui tamen non exprimit an huius eum libri auctorem censeat; imo sentire uidetur eum Euagrii librum iam non exstare.

uideamus nunc quibus hec sententia, que Euagrium Ponticum libri huius auctorem facit, argumentis  niti possit.

1. Non aliud uidetur Baronius sententie sue argumentum habuisse quam illam diui Hieronymi epistolam ad Ctesiphontem, aduersus Pelagianos, que libri cuiusdam de Monachis seu Patrum uitis mentionem facit. Respondeo: Non rite eam intellectam a Baronio mox ostendam, ubi Ruffinum illarum uitarum auctorem  ex ipsomet diui Hieronymi loco clarissime probabo.

2. Pro sententia Baronii adducere quis posset Honorium, de illustribus Ecclesie Scriptoribus, cap. 40, ubi ita habet: »Euagrius monachus, supradicti Macarii  familiaris discipulus, diuina et humana litteratura insignis, scripsit multa necessaria monachis, scilicet uitam Patrum, et Aduersum octo  principalium uitiorum suggestiones.« Respondeo: Omnino uereor ne limi aliquid contraxerit hic riuulus, [XuIII] qui in fonte suo fluit purius. Ita enim Gennadius cap. 11, ex quo sua corriuare solitus est Honorius: »Euagrius monachus, supradicti Macarii  discipulus, diuina atque humana litteratura insignis, cuius etiam liber qui attitulatur uite Patrum, uelut continentissimi et eruditissimi uiri mentionem facit, scripsit multa monachis necessaria, ex quibus ista sunt: Aduersus octo principalium uitiorum suggestiones.«

Nec existimo quemquam hic facile dubitaturum, potiorne Gennadio an Honorio fides sit adhibenda, cum ipse Gennadius ibidem asserat se pleraque  Greca Euagrii in Latinum sermonem transtulisse. Non absimilem Honorii uel errorem uel corruptionem uide initio libri II, notatione ad ueterum de Ruffino elogia.

Omitto quod in hoc secundo libro de uitis Patrum, cap. 27, exstet uita Euagrii, »tanquam continentissimi et eruditissimi uiri,« ut eam ibi haberi asserit Gennadius. Nam eius eo in libro »spiritualium rerum scientia, et incredibilis abstinentia« commendatur, quam non est simile uero Euagrium ipsum de se historiam texuisse.

3. Quod si manuscripti quidam libri Euagrium preferunt, ut ille, de quo diximus, Burdegalensis, et qualem esse audio Parisiis apud clarissimum uirum Nicolaum Fabrum, non magnopere mouere debet.  Duplici enim hoc causa fieri potuit, tum ex uita sancti Antonii, que Patrum uitis plerumque premittitur, cui Euagrii tanquam interpretis titulus prefigitur, qui et aliis sequentibus post adhesit; tum ex diui Hieronymi ad Ctesiphontem epistola male intellecta, de qua paulo post in Ruffino dicemus.

4. Locum inuenio in Socrate, lib. Iu, cap. 23, edit. Gr., et c. 18, edit. Lat., qui in hanc sententiam afferri posset. Ita enim capitis titulus concipitur: , : De sancto Ammun monacho, et aliis uiris sanctis catalogus, ex Euagrii libro. uerum in hoc capite tractatur de Ammone, Didymo, Piore, Isidoro, Pambone, Petiro, Macariis duobus, de quibus etiam agitur in hoc  secundo de uitis Patrum libro. Si igitur illa apud Socratem desumpta sunt ex libro Euagrii, ut titulus capitis prefert, uidentur et hec in uitis Patrum ex eius libro desumpta. Respondeo: Hesi hic primo gradu, nec uidebam qui me ab hac pedica expedirem; ubi tamen caput totum perlegi, e uestigio expeditus fui.

Nam Socrates initio capitis agit quidem de istis Patribus, sed nullam in textu mentionem facit unde ea desumpserit. Post medium capitis subiungit quedam de uita Euagrii et eius scriptis, inter que nullum numeratur quod diserte uitas Patrum complexum fuerit. Inde ait opportunum esse tempus, »pauca ex illis que sunt ab eo de monachis commemorata, [XIX] huic sermoni attexendi.« Recenset autem ibi  quedam Didactica ex libro qui Monachus seu De uita in actione posita inscribitur; item quedam ex libro, qui Gnosticus seu Scientia preditus dicitur. Et nichil eorum in hoc libro de cuius auctore controuertimus reperitur. Nicephorus quoque, lib. XI, cap. 42, enumerat scripta Euagrii, et nichil de Patrum uitis habet; et cap. 43, citat quedam ex libro de Monachis et Gnosticis, sed nichil eorum in hoc libro comparet.

Quare quod titulus capitis habet, ex Euagrii libro, referendum est non ad totum caput, sed ad ea que textus expressis uerbis monet ex Euagrii libro desumpta, Monacho scilicet et Gnostico. Et epigraphe capitum sepe non ualde distincta, quia plerumque  non ab auctore, sed a librario aliquo concinnatur. Sic Petrus Gillius Bosphori Thracii lib. II, cap. 10, clare deprehendit elenchos capitum historie Sozomeni ab inscito homine factos. Nam quod clare in textu est lib. II, cap. 3, de Michelio, illud in Hestiis esse ille dicit esse in Sosthenio, quod Gillius ait amplius duodeuiginti stadiis inde remotum. Pro Sosthenio apud Stephanum, de urbibus in est .

Ne quis porro lectoris animo scrupulus insideat uel ob Baronii, uel aliorum auctoritatem, uitas Patrum Euagrio Pontico asserentium, subiiciam hic librorum Euagrii Catalogum, ut is exstat apud Socratem, Suidam, Nicephorum, Gennadium.

Ita igitur Socrates supra:  . , , , . , , , . , : »Libri ab illo accurate conscripti, quorum unus Monachus, siue de uiuendi ratione que in agendo cernitur; alter Gnosticus, siue scientia preditus dicendus sit, in quo sunt capita quinquaginta; alter Antirrheticus, id est, aduersus demones tentantes confutatio, ex sacris Litteris collecta, inque  octo partes diuisa, numero octo cogitationum mentis nostre apte respondentia. Sexcenta preterea problemata de rerum presensione futurarum. His accedunt duo carminum libri: unus ad monachos qui in cenobiis et conuentibus etatem degunt, alter ad uirginem.« Que eadem ad uerbum habes apud Suidam in , et apud Nicephorum, lib. XI, cap. 42.

Gennadius uero de illustribus Ecclesie Scriptoribus, cap. 11: »Euagrius monachus supradicti Macarii  familiaris discipulus, diuina atque humana litteratura insignis. Cuius etiam liber qui attitulatur uite Patrum, uelut continentissimi et eruditissimi uiri [XX] mentionem facit, scripsit multa monachis necessaria, ex quibus ista sunt:

 »Aduersum octo principalium uitiorum suggestiones, quas aut primus aduertit, aut inter primos didicit, ex SS. Scripturarum testimoniis opposuit libros; ad similitudinem uidelicet Domini, qui tentatori suo semper Scripturarum testimoniis obuiauit, ita ut unaqueque species uel diaboli, uel uitiate nature suggestionum contra se haberet testimonia. Quod opus eadem simplicitate, qua in Greco inueni, iussus in Latinum transtuli.

»Composuit et anachoretis simpliciter uiuentibus librum centum sententiarum, per capitula digestum.

»Et eruditis ac studiosis quinquaginta sententiarum, quem ego Latinum primus feci. Nam superiorem olim translatum, quia uitiatum per tempus et  confusum uidi, partim reinterpretando, partim emendando, auctoris ueritati restitui.

»Composuit et cenobitis et synoditis doctrinam aptam uite communis.

»Et ad uirgines Deo sacratas libellum competentem religioni et sexui.

»Edidit et paucas sententiolas, ualde obscuras et  solis monachorum cordibus cognoscibiles. Quas similiter ego Latinis edidi.«

Non hic afferro que de eodem habet Honorius Catalogo suo de illustr. Ecclesie Scriptor., qui Gennadium exscribere solitus, idque subinde mutilate, ut monui hic argumento secundo.

Si Euagrius alicubi tractasset de uitis Patrum in aliquo librorum ad auctoribus citatis assignatorum,  ualde simile uero est quod hoc prestitisset in libro de Monachis; nam titulus ille in eam rem maxime quadrat; reliqui enim aliud promittere uidentur quam uitas Patrum, uidelicet didactica quedam, et sententias. Sed nichil uitarum in libro de Monachis fuisse, colligi potest ex reliquiis apud Socratem et Nicephorum, que tantum morales quasdam instructiones et sententias continent, quas suo loco uerbis Euagrii dabimus, ubi eedem ille sententie apud aliorum librorum de uitis Patrum interpretem Euagrii se nomine prodent.



§ uI. Auctorem uideri Ioannem Ierosolymitanum episcopum.

Henricus Grauius, notis ad epistolam diui Hieronymi ad Ctesiphontem, cum dicit hunc librum non  esse Hieronymi uel Ioannis Ierosolymitani, uidetur innuere fuisse aliquos in ea sententia, ut existimauerint Ioannem Ierosolymitanum harum uitarum esse auctorem.

Qui hoc sentirent non legi, quare nec rationes eorum diuinare possum. Fors inducti fuere in eam opinionem de Ioanne, quia hic libro Iu, cap. 35, auctor de Theodoro abbate dicit: »Meoque me [XXI] uocitans nomine dixit: Quanti, inquit, o Ioannes, de Deo loquuntur?« quare eum Ioannem existimauerint quorumdam librorum de uitis Patrum auctorem. Quod autem Ierosolymitanum hic potius quam quemuis alium intellexerint, ea causa esse potuit, quod liber quidam de asceticis circumferatur Ioannis Ierosolymitani nomine, qui eis suspicionem ingenerare  potuit eumdem esse cum eo cuius libro illo quarto fit mentio.

Sed nec libri illius quarti, nec huius secundi auctor est Ioannes Ierosolymitanus. Que enim habentur libro Iu, cap. 35, desumpta sunt ex Ioanne Cassiano, lib. u Institut., cap. 35, ex quo et Seuero Sulpicio totus ille liber contextus est, ut ibi ostendam. Unde et Ms. Letiensis maior quarto libro Ioannem Cassianum prefigit.



§ uII. Auctorem uideri Petronium Bononie episcopum.

Gennadius  de illustr. Ecclesie Scriptor., cap. 41, Petronium Bononie episcopum libri huius auctorem suo tempore existimatum  refert: »Petronius, ait, Bononiensis Ecclesie episcopus, uir sancte uite, et monachorum studiis ab adolescentia exercitatus, scripsisse putatur uitas Patrum monachorum Aegypti, quas uelut speculum ac normam professionis sue monachi amplectuntur.« Similia habet Honorius Augustodunensis episcopus; uincentius Beluacensis, in Speculo Historiali, lib. XX, cap. 25; Mombritius, tom. II de uitis sanctorum, et Trithemius in Catalogo illustr. Ecclesie Scriptorum.

Nec aliunde quam ex Gennadio existimo deprompta que habentur in uita sancti Petronii, 4 Octobr., Petri Galesinii industria concinnata, ut ipse fatetur notationibus suis ad Martyrologium, licet Sigonii nomine apud Surium tomo u exstet: »Itaque in Aegyptum uenit, ubi in intimam eremum penetrans,  singulorum colloquio uti non destitit, quoad plane cognouit sancta eorum uite instituta. Inde domum reuersus illam disciplinam tam uehementer amauit, ut litterarum monumentis tradiderit Monachorum uitas, quas religiose conscriptas ualdeque probatas iidem monachi amplexi sunt, quasi certas quasdam regulas, in quibus maxime eluceret omnis optima monastici instituti sui ratio.« Si tamen hec ex ueteribus monumentis adumbrata sunt, non ex Gennadio, erit hoc secundum pro hac sententia testimonium.

Quia tamen Gennadius ait, putatur scripsisse, non omnino certum est eum uitas Patrum scripsisse. Et ut aliquas scripserit, certe has ab eo non esse scriptas, euidenti diui Hieronymi testimonio firmari potest,  qui eas alteri ascribit, uti clarum fiet § 10.

Et quidem Alphonsus Ciacco, tractatu De diui Hieronymi cardinalitio [XXII] hec citat ex ms. tractatu Petronii de selectis SS. Patrum Apophthegmatis: »Hieronymus uir in omni doctrinarum genere absolutissimus, S. R. E. presbyter cardinalis, cum ab emulis suis accusaretur, ex uoluminibus Origenis innumera in sua transtulisse opera, dixit: Laus que debet Origeni offerri, maxima est; et cum illum in meis operibus imitatus sum, illum imitari proposui, quem nobis et omnibus prudentibus placere minime uereor.« Que uerba cum in hoc libro non exstent, certum est alium aliquem librum de uitis et apophthegmatibus Patrum scripsisse sanctum Petronium. Quem uariis litteris ex Italia euocatum nondum nancisci  potui



§ uIII. Auctorem uideri diuum Hieronymum.

Ita quidem editiones plereque omnes in fronte preferunt. Et uideri possunt iis nec auctores, nec astipulatores defuisse.

1. Gelasius Romanus pontifex in concilio Romano, de quo supra, Prolegom. 1, decreto de libris authenticis, ait: »Item uitas Patrum Pauli, Antonii, Hilarionis, et omnium eremitarum, quas tamen uir beatus scripsit Hieronymus, cum omni honore suscipimus.« Quibus quidem uerbis insinuare uidetur Gelasius, etiam aliorum aliquot eremitarum uitas ab Hieronymo fuisse conscriptas. uetus quoque uita diui Hieronymi ms.: »Plerumque eremitarum Patrumque  uitas insignium ueracissimo eloquio texuit historiis.« Respondeo Gelasium tantum asserere se omni cum honore omnium eremitarum uitas, quas scripsit beatus Hieronymus suscipere, non tamen inde necessario deduci potest eum omnium eremitarum uitas scripsisse. Scripsit preter enumeratas disertis nominibus , uitam Malchi captiui monachi, fors et aliorum quorumdam, de quibus hunc liquide non constat. Quare recte in ueteri illa uita dicitur scripsisse »Patrum uitas insignium, qualis Paulus, Hilarion, Malchu,« etc.

Fors editoribus a Gelasio data est occasio, ut hactenus Hieronymi potissimum titulum uitis Patrum prefixerint. Cui et illa acceder potuit, quod in Mss.quibusdam  premissa fuerit uita quedam certo ab Hieronymo conscripta, et post idem Hieronymi nomen reliquis sequentibus libris applicuerint, ut de Euagrio Antiocheno hoc ipso prolegomeno 4, § 4, diximus. Sane in Ms. Letiensi minore primo ponitur Hilarionis uita per diuum Hieronymum conscripta, inde uite Patrum, seu liber hic secundus cum duobus sequentibus subnectitur.

uel certe non absonum erit dicere Gelasium censuisse uitas Patrum ab Hieronymo compositas, cum iam olim ea opinio uideatur inualuisse. Certe Greci hunc secundum librum e Latio in Greciam deduxerunt [XXIII] Hieronymi nomine, cuius partem Grecam nuper accepi uenetiis; et in Augustana quoque Bibliotheca  quoddam de uitis Patrum fragmentum exstat Grece Hieronymi titulo. Quod non alia ratione contigisse existimo, quam quod libri eius auctor incertus esset cui quisque pro captu suo auctoris nomen prefixit.

2. Cassianus, prefatione in libros Institutionum ad Castorem episcopum, inter reliquas excusationis causas, ob quas minus prompte se onus scribendi monachorum instituta suscipere exponit, ait: »Huc accedit quod super hac re uiri et uita nobiles, et sermone scientiaque preclari, multa iam opuscula desudarunt, sanctum Basilium et Hieronymum dico aliosque nonnullos; quorum anterior sciscitantibus fratribus super diuersis institutis uel questionibus, non solum facundo, uerum etiam diuinarum Scripturarum  testimoniis copioso sermone respondit; alius uero non solum suo elucubratos ingenio edidit libros, uerum etiam Greca lingua digestos, in Latinum uertit eloquium.« Ex cuius testimonio uidetur colligi posse Hieronymum de uitis Patrum scripsisse. Respondeo, recte quidem ex Cassiano colligi diuum Hieronymum quedam monachorum instituta et uitas suis scriptis attigisse, seu latino ea stylo conscripserit, seu e Greco uerterit; huius tamen libri eum auctorem esse nullo modo colligi potest.

3. Cassiodorus, Instit. diuin. lect., cap. 32, sic ait: »uitas Patrum, confessiones fidelium, passiones martyrum legite constanter, quas inter alia in epistola Hieronymi ad Chromatium et Heliodorum destinata  procul dubio reperitis, qui per totum orbem terrarum floruere, ut sancta imitatio uos prouocans ad celestia regna perducat.« Respondeo, exstare eam epistolam Hieronymi nomine initio Martyrologii Usuardi, sed nulla ibi mentio uitarum Patrum. Ut nullo modo inde colligi possit Hieronymum uel harum uitarum uel aliarum auctorem esse. Tantum epistola ea respicit Martyrologium quod Hieronymi nomine post epistolam eam tunc exstabat. Quodque nunc recens nactus sum ex Bibliotheca Epternacensi, sane uetustissimum, ante DCCCC annos, id est sancti Willibrordi tempora, scriptum. Quas igitur eo loco non refert remotissimum uitas Patrum, sed tantum duo sequentia, confessiones fidelium, et passiones martyrum quorum breuissima in Martyrologio illo memoria, seu potius nomenclatio exstat.

 4. Gratianus, in decreto, parte 2, causa 27, quest. 2, cap. 26, post recitata uerba Nicolai I ad Carolum regem, quibus decernit »non licere, nisi ex consensu utriusque coniugis, uota continentie suscipere;« subdit glossam, »licere, quando tantum sunt desponsati.« Probatque: »Ut enim refert beatus Hieronymus, Macarius precipuus inter Christi eremitas, [XXIu] celebrato nuptiarum conuiuio, cum uespere thalamum esset ingressurus, ex urbe egrediens, transmarina petiit, et eremi solitudinem sibi elegit.« Quod in uita Macarii Romani inuenitur, que habetur nunc quidem libro primo de uitis Patrum, olim forte libro secundo annexafuit, ubi de aliis duobus Macariis agitur. Respondeo Gratianum fortassis  occasionem sumpsisse uitam Macarii tribuendi Hieronymo, quod existimaret omnes uitas Patrum ab Hieronymo conscriptas, inductus duabus rationibus, quas iam primo argumento proxime dedimus.

5. Trithemius quoque, in Catalogo Eccl. Script., uitas Patrum Hieronymo tribuit. Et ne quis existimet de aliis eum uitis loqui quam uulgatis, que Hieronymi nomine circumferuntur, earum prefationem inchoare ait, Benedictus Deus, a qua et uulgate ille initium ducunt. Respondeo: Imposuit Trithemio uulgata editio; nam in Mss. alii auctores assignantur, uti partim uidimus, partim uisuri sumus.

6. Iacobus Faber Stapulensis, prefatione ad lectorem, quam Heraclidis Paradiso Parisiis edito, de quo supra, § 3, prefixit, asserit se a quodam suorum  monitum quod non rite in epistola dedicatoria uitas Patrum Hieronymo abiudicasset, quas Hieronymus ipse a se scriptas agnosceret; quem enim alium certiorem quam ipsum testem desideremus? Nam in regula sanctimonialium, quam scripsit ad Eustochium et reliquas uirgines, cap. 10, ita scribit: »Dum igitur per eremorum antra septem annis sanctos Patres degentes ibidem in terris, uelut in celis angelos assistentes assiduo labore itineris, arduisque uiuendi incommodis, ceterisque innumeris calamitatibus peragrando uisitarem, de quorum uita moribusque mirificis, que luculenter ipse perspexi, libellum compegi, qui uobis sit ut lucerna in candelabro, ad meditationem religionis et uite.« Quo quidem testimonio  persuasum est Fabro, Hieronymum quoque de uita et moribus sanctorum Patrum librum scripsisse, qui nunc desideretur; nec enim inde sequi sustinebat, eum librum qui uulgo titulo uitarum Patrum increbuit, ab Hieronymo conscriptum esse. Primo, quia Hieronymus ipse alium earum auctorem euidentissimis indiciis designat, uti post uidebimus. Secundo, quia ex uita Ioannis, que primo loco ponitur, discimus eum qui librum conscripsit, presbyterum non fuisse, sed solum diaconum; non senem, sed iuuenem: Hieronymum autem cum deserta petiit, et presbyterum fuisse, et etate senem, nullus forte dubitat. Ita quidem Faber.

Sed ut recte uitas has ab Hieronymo negat esse profectas, ita non satis circumspecte citato testimonio sibi passus est persuaderi, ab Hieronymo quoque  uitas Patrum, etsi alias a uulgatis, fuisse conscriptas; cum Regule ille sanctimonialium a prudentioribus uiris ab opere [XXu] Hieronymiano iam pridem sint ablegate; et in calcem reiecte, uelut ab Hieronymi genio aliene.

Scripsit quidem Hieronymus epistolam ad Eustochium, que est ordine 22, de custodienda uirginitate, in qua quedam attingit de monachorum generibus, et eorum regula atque instituto. Sed nullum inde indicium colligi potest quod Hieronymus uel regule illius uulgate in calice operum eius reiecte, uel libri huius auctor sit.

Quin imo Hieronymum huius libri auctorem non esse, ex ipso Hieronymo euincitur, ut § 10 uidebimus.  Qui enim Hieronymus, quos ipse detexit esse hereticos, et asserit in concilio episcoporum damnatos, in litteras mitteret, et tanquam sanctos commendaret?

Nec illa Fabri assertio sat solida, qua pertendit Hieronymum et presbyterum fuisse et senem, cum ad Syrie se recepit eremum. Imo nec senex nec presbyter tunc erat. uide hic initio primi libri Hieronymi peregrinationem, et que in lege Talionis, tabula 5, pro Baronio contra Casaubonum disputaui.



§ IX. Auctorem uideri Postumianum monachum.

Inuenio in quibusdam manuscriptis, uti Aquicinctino, Letiensi maiore, et Camberonensi, hunc secundum librum una cum quarto ascribi Postumiano monacho. Eum titulum etiam quedam editio preferre  dicitur. Nihil de eo legi quod hanc opinionem stabilire possit.

Non inanem prorsus suspicionem existimo, si quis dicat ortum hunc titulum ex Seuero Sulpicio, qui in Dialogis suis Postumianum ex Oriente post triennalem peregrinationem reducem, multa de monachorum et eremitarum uita ac instituto narrantem introducit: »Postumianus,« inquit initio dialogi primi, »ab Oriente, quo se ante triennium patriam relinquens contulerat, regressus,« etc. Nam que hic libri quarti prioribus aliquot capitibus habentur, ea omnia compendio sublecta sunt ex primo Seueri dialogo, in quo Postumianus narrator introducitur.



 § X. Auctorem esse Ruffinum Aquileiensem presbyterum.

Primus, quod sciam, e recentioribus librum hunc Ruffino saltem ut interpreti  uindicauit Iacobus Faber Stapulensis prefatione ad Paradisum Heraclidis, nixus diui Hieronymi auctoritate, qui in epistola ad Ctesiphontem contra Pelagianos, ita de Euagrio et Ruffino scribit: »Euagrius, inquit, Ponticus Hyperborita, qui scribit ad uirgines, scribit ad monachos, scribit ad eam, cuius nomen nigredinis  testatur et perfidie tenebras, edidit librum et sententias , quando nunquam animus  ullo perturbationis uitio commouetur; et, ut simpliciter dicam, uel saxum uel Deus est. Huius libros per Orientem Grecos, et interpretante discipulo eius Ruffino Latinos, plerique in Occidente lectitant.

»Qui librum quoque scripsit quasi de monachis, multosque in eo enumerat, qui nunquam fuerunt; et, quos fuisse scribit, Origenistas ab episcopis damnatos esse non dubium est; Ammonium uidelicet, et Eusebium, et Euthymium, et ipsum Euagrium, Or quoque et Isidorum, et multos alios, quos dinumerare tedium est, et iuxta illud Lucretii:

Ac ueluti pueris, absinthia tetra medentes,
Cum dare conantur, prius oras pocula circum
Contingunt dulci mellis flauoque liquore;
ita ille unum Ioannem in ipsius libri posuit principio,  quem et catholicum, et sanctum fuisse non dubium est, ut per illius occasionem ceteros, quos posuerat, hereticos Ecclesie introduceret.«

Audisti diuum Hieronymum, lector; quid nunc de huius libri auctore censes, in quo omnium istorum qui enumerantur fit mentio?

uide igitur num alii cum Baronio sint lapsi, quod existimarint hec uerba, »qui librum quoque scripsit quasi de monachis,« de Euagrio intelligenda. Sed de Ruffino intelligi debere, cuius nomen proxime precessit, manifestum est argumentis sequentibus.

1. Quia subdit diuus Hieronymus quod ille qui librum de monachis scripsit, in eo enumerat et ipsum Euagrium; uidelicet cuius iam ante mentio facta. Nec simile uero, ut iam supra, § 5, dixi, suomet se  ornasse preconio Euagrium, et suam quoque aliorum uitis immiscuisse. Quod forte animaduertens Marianus uictorius Hieronymi scholiastes, existimauit secundo hoc loco alterius Euagrii distinctam ab Hyperborita mentionem fieri. Sed de Hyperborita secundo quoque loco intelligendum diuum Hieronymum, nimis quam manifestum esse quisque deprehendet.

2. Quia immediate post uerba hic ex diuo Hieronymo reddita subiungit idem diuus Hieronymus: »Illam autem temeritatem, imo insaniam eius quis digno possit explicare sermone, quod librum Xysti Pythagorei, hominis absque Christo atque ethnici, immutato nomine, Sixti martyris, et Romane Ecclesie episcopi prenotauit?« quod non de Euagrio, sed  de Ruffino dicitur, qui Xysti Pythagorei librum titulo Sixti martyris edidit, ut clarum est ex aliis diui Hieronymi locis, ut in XXII cap. Ierem., ubi eum nomine Grunnii perstringit, et in cap. XuIII Ezech., item ex Augustino lib. II Retractat., cap. 40 , et ex ipsa Ruffini epistola ad Apronianum, quam interpretationi Enchiridii Sixti prefixit.

3. Quia similem fraudem subnectit hic diuus Hieronymus de suppositio Pamphilo in defensione Origenis: »Fecerat, ait, hoc et in sancti Pamphili martyris nomine, ut librum primum sex librorum defensionis Origenis, Eusebii Cesariensis, quem fuisse Arianum nemo est qui nesciat, nomine Pamphili  martyris prenotaret.« Atqui a Ruffino eam fraudem consutam, nimis quam notum. Meminit eiusdem fraudis diuus Hieronymus ap. l. 1 aduersus Ruffin., lib. II, et epist. 65, ad Pa et Ocean., et in cap. XuIII Ezech., et dial. adu. Pelagianos, quam nondum detexerat diuus Hieronymus, cum scriberet Catalogum Script. Eccles., ut patet eiusdem cap. 75 in Pamphilo.

Unum hoc diui Hieronymi testimonium sufficere iudico, ut liber hic Ruffino asseratur. Omitto suffragari Mss. complures, ut Audomarensem note optime, et a uetusta manu, quo precipue in recensendis his libris usus sum; ut alios quos uidisse se asserit Henricus Grauius, notis ad epist. diui Hieronymi ad Ctesiphontem, de qua iam actum.

 Nescio an et Ruffinus ipse uideri possit insinuare se huius libri auctorem uel interpreten esse. Nam cap. 29 libri huius secundi, ubi de Macario Alexandrino agit, addit: »Sed et multa, ut diximus, alia de operibus sancti Macarii Alexandrini mirabilia feruntur, ex quibus nonnulla in libro XI Eccles. Hist. inserta qui requirit inueniet.« In quo libro XI, uidelicet posteriore ex duobus, ab ipsomet Ruffino ad Eusebii Ecclesiasticam Historiam  additis, cap. 4, habentur quedam de Macario Alexandrino, que hoc libro secundo de uitis Patrum desunt; quorum primum est de ceco reluminato, qui puluere ex cella Macarii deterso, et aqua putei quo bibere solitus erat macerato, oculos inunxit; secundum uero de leene catulis uisu donatis,  ad que ipsa mirabilia capite illo 29 libri secundi de uitis Patrum uidetur lectorem remittere.

Equidem uitas Patrum scriptas esse post libros illos historie Ecclesiastice a Ruffino, partim translatos, partim compositos, ipse eiusdem libri XI, cap. iam dicto, manifeste declarat; subdit enim: »uerum si singulorum mirabilium gesta prosequi uelimus, excludimur a proposita breuitate, maxime cum narrationem proprii operis mereantur.« Quod ipsum postea prestitisse, librum hunc e Greco textu concinnando, diui Hieronymi testificatione didicimus.

Queres: unde tam incertus, etiam iam olim, huius libri auctor fuit? Respondeo: Quia auctor nomen suum suppressit, uti et interpres, [XXuIII] cuius nomen  non nisi diui Hieronymi et paucorum Mss. indicio nouimus.

Cur autem Ruffinus nomen suum suppresserit, existimo duas rationes assignari posse. Primo: cum enim, referente Hieronymo epist. ad Ctesiphontem, constet nonnullos Origenistas hic immistos, non ausus fuit eum librum nomine suo extrudere et uenditare Ruffinus, quod ipse de heresi ea suspectus erat. Ut igitur liber hic sine ullo in limine offendiculo reciperetur, prefationem quidem prefixit, sed nomen subticuit. Eodem modo nomen suum suppressit in editione translationis librorum Origenis , quod Hieronymus indicat epist. 66 ad Ruffinum: »Prefatiuncula librorum ad me missa est, quam ex stylo intellexi tuam esse.«

 Secundo, quia Ruffinus huius libri non tam auctor  quam interpres est; ideoque noluit eum suo nomini arrogare. Cum enim fere omnia que hoc libro narrantur  habeantur apud Palladium et Heraclidem, uerisimile mibi fit Palladium uel Heraclidem uel alium aliquem hec Grece edidisse, suppresso nomine, que Ruffinus uertit. Que post Palladius auctiora edidit suo nomine prefixo, et Historiam Lausiacam inscripsit.

Hec nunc sufficiant de questione hac perplexa. R. P. Georgius Garnefelt, Carthusie Coloniensis alumnus, et bibliothecarius, studiis meis impense fauens, in appendice sua ad Elucidationes sacras imaginum eremitarum, operose inquirit de auctoribus uitarum Patrum, uolens me subleuare, uel errantem  in uiam reducere. Contendit maxime, Hieronymum in epistola ad Ctesiphontem, cum ait, »qui librum quoque scripsit quasi de Monachis,« intelligendum de Euagrio, non de Ruffino. Nihil hic addo. Iudiciosus lector textum tantum inspiciat, quem hic ante dedi, et iudicet: cuiusuis iudicio securus stabo. Et qui meminerit non semel me scripsisse Ruffinum potius interpretem quam auctorem esse, contorta ab amica manu tela euadet omnia. Nolo hic umbonem opponere amico beneuolo, uel tela in amicum pectus retorquere. Nam et ipse tandem cum omnia excussit, Euagrio eum librum abrogat, et incertum eius auctorem statuit. Quod a mente mea non abhorret, cum Ruffinum saltem eius interpretem asseruerim. Certe Ruffini hic manum accessisse, qui perpense  Hieronymi illam ad Ctesiphontem epistolam legerit, dubitare non poterit.



§ XI. Auctorem uideri ualerium Asturicensem archipresbyterum.

Atque de auctoribus hisce iam ita disquisiueram, cum ecce ex Hispania mittit ad me tractatulum suum de auctoribus uitarum [XXIX] Patrum R. P. Christophorus de Castro, sacre Scripture in Salmanticensi Academia professor, in quo inter alia scribit in hec uerba:

»Mihi aliquando in mentem ueniebat essetne auctor libri ualerius Asturicensis archipresbyter, in cuius scripta casu incidi, cum in bibliotheca ecclesie Toletane aliqua euoluerem Mss. ubi uidi iustum  quoddam uolumen Gothicis litteris scriptum, cuius titulus erat, uite Patrum Orientalium, sine auctore. Quod tamen inueni in prefatione scriptum a ualerio Asturicensi archipresbytero, era 940, hoc est anno Domini 902. Exordiebatur autem a uita Ioannis, de quo liber Euagrii , sed multo longiore. Deinde habebat multas uitas Patrum, longe diuersorum ab iis qui referuntur communiter in uitis Patrum, quam ob rem omnem meam suspicionem abieci.« Hactenus Castrius noster.

Omnino occasio suspicandi erat, cum nomen illud prefatio preferret. Sed certissimum nobis de auctore uel interprete huius secundi libri ex diuo Hieronymo suppetit testimonium. Quin, quod liber ille Toletanus dicatur scriptus a ualerio, non statim inde sequitur  quitur eum eius libri auctorem esse. Multi scriptores suum nomen prefigunt uel postponunt libris quos exscripserunt, etsi non composuerint, quod ignorare non potest qui uel paucos libros Mss. oculis lustrauit. Cum autem liber ille Toletanus dicatur continere »multas uitas Patrum longe diuersorum ab his,« potuit ualerius ille nouam collectionem uitarum Patrum instituisse.



PROLEGOMENON u. Quis tertii libri auctor?

Editi hic libri pergunt erroris funem nectere, et Diuum Hieronymum auctorem faciunt; sed stylus satis arguit eius non esse, licet tria ultima capita ex eius epistolis desumpta sint, que auctorem suum uenustate dictionis produnt.

Nihil subsidii ad auctorem indagandum a Mss.  libris hic habeo. Nullius enim hic nomen constanter prefigitur. uel enim qui precedenti libro et sequenti Euagrium aut Postumianum inscribunt, hunc sine inscriptione medium transire permittunt; uel si eosdem auctores etiam huic inscribunt, erronee faciunt, ut de precedente libro iam docui. Quod si eum qui precedenti libro inscribitur, etiam huius et sequentis libri auctorem esse uolunt, nullum ius potius Euagrio et Postumanio, quam Ruffino, cum et huius nomen in Mss. quibusdam precedenti libro prescribatur.

Quid igitur? nullus ne hic certus auctor indagari poterit? Equidem [XXX] euenit mihi, quod olim diuo Hieronymo in re non absimili; cui cum prefatio  librorum Origenis offerretur nullo prefixo titulo, ex stylo deprehendit Ruffini esse, ut ipse testatur epist. 66, ad eumdem Ruffinum. Si idem hodie mihi, obtusioris licet naris, contigisse dixero, fortasse non omnino errauero. Sed uestigia huius indaginis, certa satis, nisi me fallo, nunc assignabo.

Cum accurate huius et precedentis libri prefationem inter se conferrem, deprehendi non styli tantum paritatem, sed duo preterea, que me auctoris, uel certe interpretis, certiorem fecerunt.

1. Ruffinus, prefatione libri precedentis, hec habet in commendationem monachorum: »Ut dubitari non debeat eorum meritis adhuc stare mundum.«  Ad quem eumdem locum auctor respiciens, et sibi quasi epiphonematice respondens, prologum huius secundi libri ita auspicatur: »uere mundum quis dubitet meritis stare sanctorum?«

2. Ruffinus, prefatione eadem precedentis libri, quedam adumbrauit ex proemio Palladii in Lausiacam Historiam; in huius uero libri prologo ex Palladii epistola ad Lausum, que proemio subnectitur, transcribit, que locis suis collata et notata inuenies.

Quare cum una prefatio alteram respiciat ad eamque alludat, et utraque ex eodem fonte ortum habeat, parique styli decurrat alueo, existimo satis probabiliter utriusque prefationis et libri eumdem auctorem uel interpretem posse statui. Unde et librum  hunc Ruffino inscripsi.



PROLEGOMENON uI. Quis quarti libri auctor?

Dico: Quartus liber ex Seuero Sulpicio et Ioanne Cassiano est concinnatus.

Sunt enim tantum excerpta quedam ex eorum libris, uerbis pene eisdem. Loca singula, unde desumpta sunt, ad singula capita annotauimus.

Quis autem ea concinnauerit, non habeo certo dicere. uideamus tamen an et hic felici indagine possimus ad concinnatoris peruenire cubilia. Quod si non omnino peruenerimus, iucundum saltem erit pressa legisse uestigia.

Scio Gennadium, de Script. Eccl., cap. 63, tradere  Eucherium Lugdunensis Ecclesie presbyterum, quedam Cassiani opuscula lato tensa sermone, angusto uerbi resoluisse tramite, et in unum uolumen cegisse.

Scio Cassiodorum, Instit. diuin., cap. 29, affirmare uictorem quemdam Afrum, Martyritanum episcopum, Cassiani de institutione [XXXI] monachorum dicta purgasse, et que minus erant, addidisse, non sine palmari laude.

Sed an hic liber, quem habemus pre manibus, uel libri aliqua pars, alteri eorum tribuenda sit, non ausim affirmare. At prestat hic ipsa Gennadii Cassiodorique uerba subiungere, ut lector uideat si quid certi de concinnatore hoc discernere possit.

Gennadius igitur hec de Eucherio: »Sed et sancti Cassiani quedam opuscula, lato tensa sermone, idem  Eucherius angusto uerbi resoluens tramite, in unum cegit uolumen.« Hec Gennadius, inquit, Baronius annal. 433, eiusdem  farine cum Cassiano; qui ne diceret erroribus confutatis Eucherium expurgando contraxisse opera Cassiani, latum sermonem circumcidisse pretexuit. Ita ille.

Quod si Eucherius huius, quod hoc libro quarto damus, compendii est auctor, eum et scalpello usum et forcipe, nunc uenam incidendo, noxiumque sanguinem extrahendo, nunc luxurians capillitium circumcidendo, merito dixeris. Nam ita sanus, ita concisus hic Cassianus est, ut nullo Pelagiane prefidentie nimio feruore uena micet, nullis prolixitatis cincinnis exuberet fastidiosa facundia. Equidem non  uideo cur non possit tribui Eucherio hec ex Cassiano concinnatio.

Nisi fortasse quispiam obstare uelit quod hoc eodem compendio per Seueri uineta itur, que et ipsa putatoria ceduntur falce. Ita quidem librum hunc quartum et Editi et Mss. ex Seuero et Cassiano, tacitis tamen nominibus, adornatum exhibent. Non desunt tamen Mss., uti Camberonensis, qui librum hunc quartum ex solo Cassiano habeat expressum, omissis illis que ex Seuero passim premittuntur. Atque ita Eucherio hec epitome tribui posse uideri possit.

Accedit Petri Damiani non omnino uero absimile testimonium lib. u, epist. 19: »Quod si uobis dubium uidetur, saltem uestrarum partium testimonio aurem accommodate; legite Collationes Patrum, quas Eucherius  Lugdunensis episcopus elimato sermone abbreuiare studuit; et si nobis credere non uultis, saltem illius littere credite.« Agit ibi de uestitu monachorum Damianus, de quo in hoc Seueri et Cassiani compendio habes cap. 15.

Quia tamen Editi omnes et plerique Mss. librum hunc ex utroque contractum representant, uidendum an quod habet Cassiodorus, Diuin. instit., cap. 29, de uictore quodam Afro, huc facere possit: »Cassiani, inquit, dicta uictor Martyritanus episcopus Afer ita, Domino iuuante, purgauit, et que minus erant addidit, ut ei rerum istarum palma merito conferatur: quem inter alia de Africe partibus [XXXII] cito nobis credimus esse dirigendum.« Forte enim additio hec intelligi potest de Seueri epitome, que hic Cassiani  epitome adiuncta est. Nisi quedam addiderit iis que purgauit, id est, antidotum contra ueneni intimationem, quod scriptis suis sparsim inserebat Cassianus, apposuerit.

Baronius supra existimat Cassiodorum spe frustratum non accepisse quod ex Africa exspectabat. Siquidem Ado uiennensis episcopus, in Chronico, anno 425, ab ipso Cassiodoro id operis, ut Cassianum corrigeret, elaboratum affirmat, dum ait: »Opera illius a catholicis cautissime legenda, maxime de libero arbitrio et gratia; sed et Encratitarum heresi incautius fauit. Errores illius Cassiodorus Rauennatum senator purgare uolens, non ad plenum omni ex parte potuit.«

Quis nunc horum excerptorum auctor statui possit,  malo in medio relinquere, quam temere quid asserere.

Petrus Ciacconius, prefatione ad lectorem Cassiani, refert in uaticana bibliotheca collectiones aliquot, et octo postremos libros Institutionum in Grecam linguam conuersos esse, sed in compendium potius redactos, quam integre conuersos, quem ea de re disserentem legere quisque potest.



PROLEGOMENON uII. Quis quinti libri auctor?

Dico: Quinti libri auctor incertus.

1. Quia Sigebertus, de illustr. Ecclesie Scriptor., in Pelagio, cap. 116, librum eum uocat De uita et  doctrina et perfectione SS. Patrum, nec auctoris nomen exprimit.

2. Quia etiam in Photii Bibliotheca, Cod. 198, sine auctoris nomine citatur: : Lectus est SS. uirorum liber. Eumdem enim Grecum esse, cum eo quem nos Latine habemus, eo loco manifestabo.

Margarinus de la Bigne, catalogo seu indice chronologico in Bibliothecam Patrum, seculo u, existimat Euagrium auctorem esse operis quod ipse tomo IX secunde editionis edidit hoc titulo: SS. Aegyptiorum anachoretarum apophthegmata, que eadem sunt cum libro hoc u, Pelagio interprete, et uI, Ioanne interprete. Ratio eius est, quod Nicephorus, Eccles. Hist. libro XI, cap. 43, citet ex Euagrii operibus  multa de Patrum dictis, que occurrunt in opere isto iam dicto.

Sed uereor ut labatur Margarinus.

1. Quia etsi quedam in his libris reperiantur que Nicephorus ex [XXXIII] Euagrii operibus citat, non reperiuntur eo modo, quasi Euagrius ea ipse referat librum uelut conscribens, sed potius ex Euagrio citantur.

Ut quod Nicephorus citat ex libro Practico Euagrii senis cuiusdam scitum de aridiore dieta, habes hic libello I Pelagii, num. 4. »Dixit abbas Euagrius: Quia dicebant quidam Patrum.« Quod si Euagrius huius libelli auctor esset, non diceret: »Dixit abbas Euagrius.«

Ibidem, num. 5. »Iterum dixit :  Nuntiata est cuidam monacho mors patris,« quod etiam ex Euagrio citat Nicephorus supra.

Et libello uI, num. 5: »Dixit abbas Euagrius fuisse quemdam fratrem qui nichil habuit in substantia sua, nisi tantum Euangelium;« que etiam ex Euagrii Practico citat Nicephorus supra.

2. Quedam, que citat Nicephorus ex Euagrii libris, hic non reperiuntur. Ut, quod citat ex libro Gnostico eius de Gregorio iusto, de quatuor uirtutibus cardinalibus, de Serapione, de mente spiritali cognitione imbuta, de Didymo, de Prouidentia et iudicio, de Basilio, quod scientia meditatione augetur, de Athanasio, de mensa Moysis.

3. Quia uarii citantur auctores Euagrio posteriores, ut Ioannes Cassianus, Cyrillus Alexandrinus, et  alii nonnulli, quos lector ipse deprehendet.

Non inutile erit hic addere que hac ipse de re notauit Fr. Ioannes Maria Brasichellensis, sacri palatii apostolici magister, in indice librorum expurgandorum, ad tomum IX Bibliothece Patrum, ubi agitur de anachoretarum apophthegmatis, ubi ita commentatur: »De auctore et interprete huius operis uarie ambigitur; auctorem quidam, et inter eos Margarinus in chronologico auctorem huius Bibliothece indice, existimant fuisse Euagrium Ponticum, cuius certum est esse librum uitas Patrum, cui hic apophthegmatum semper annectitur. Gennadius, in catalogo, hec de Euagrio habet: »Composuit de anachoretis simpliciter uiuentibus librum centum  sententiarum, quem ego Latinum primus feci. Nam superiorem olim translatum; quia uitiatum per tempus et confusum uidi, partim reinterpretando, partim emendando auctoris ueritati restitui.« Hec Gennadius. Equidem etsi uelimus multas esse sententias in hoc opere ex Euagrii collectione acceptas, at sunt hic plus quam DC. Et cum hoc opere fiat mentio Theophili Alexandrini, Ioannis Cassiani, Cyrilli Alexandrini iam defunctorum, certum est Euagrium Ponticum, tametsi, teste Gennadio, longa etate uixerit, non potuisse sancto Cyrillo esse superstitem: ob quam etiam rationem exploratum est sanctum Hieronymum non esse horum apophthegmatum interpretem. Nominantur interpretes Pelagius S. R. E. diaconus, et Ioannes eiusdem S. R. E. subdiaconus.  De [XXXIu] quibus agit Sigebertus, de uir. illustr., cap. 116 et 117. Hactenus magister sacri palatii.«

Qui ut recte hos libros Euagrio auctori et Hieronymo interpreti adiudicat, ita minus recte certum esse ait, librum uitas Patrum esse Euagrii, cum potius certo constet eius non esse. uide dicta prolegomena 4, § 5.



PROLEGOMENON uIII. Quis sexti libri auctor?

Dico: Sexti libri auctor incertus.

Primo, quia Sigebertus, de illustr. Ecclesie Scriptor., in Ioanne, cap. 117, librum eum uocat De uita et doctrina Patrum, nec auctoris nomen exprimit.

Secundo, quia Photius in Bibliotheca, Cod. 198,  quem proximo prolegomeno citaui, hunc librum priori annectit; quare idem de hoc ferendum iudicium quod de priore.

At occurres: Ioannes Damascenus, in libro qui inscribitur, De iis qui cum fide excesserunt ex hac uita, refert de Macario historiam, qui ex mortui hominis cranio sciscitatus est de eius statu, eamque citat ex Palladii Lausiaca Historia. Atqui hec eadem historia reperitur libro hoc sexto, libello tertio Ioannis, num. 16, ut et huius libri sexti auctor uideatur fuisse ipse Palladius. Respondeo: Ita quidem, hoc argumento motus, censuit Gentianus Heruetus, in prefatione uersionis sue Palladiane, qui eam historiam haberi ait libro Iu, qui Doctrina Patrum inscribitur, cap. De exemplis et doctrina uite spiritualis ; qui liber idem est cum hoc sexto libro.

Quod si id minus placeret, existimabat eam historiam fuisse in Lausiaca Historia tempore Damasceni, et postea ab heretico aliquo malitiose sublatam. Quod eum dixisse credo, quod huic hominum generi omnes he spirituum apparitiones mere sunt fabule, quique egre ferunt uel minimam suffragiorum pro animabus defunctorum memoriam exstare.

Equidem non abhorret ab heretico genio, cum Philistheis puteos Isrel obstruere , ne aliquod inde mortalibus accedat refrigerium. Certe cum Palladius tertio prodierit, et ex postrema editione  constet, primo decurtatum, inde nonnichil interpolatum prodiisse, uti plenius declarabitur prolegomeno 14, ubi agitur de octaui libri, cuius Palladius auctor est, interprete, existimari potest nec tertio integer [XXXu] prodiisse, quandoquidem ea de Macario narratio, quam olim Damascenus in Lausiaca Historia legerat, ne in hac quidem tertia editione hodie reperiatur.

Atque huic opinioni, quam priori, accedo libentius, qua tam libri quinti quam sexti, qui pro uno libro hactenus fuere circumlati, quod in eo narrationem eam sit reperire, Palladius auctor creditur.

Accedo autem libentius:

Primo, quia liber ille quintus et sextus a nullo, quod sciam, Lausiaca Historia dicitur, in qua tamen  eam se legisse profitetur Damascenus.

Secundo, quia in libro quinto, libello X, n. 67, inter reliqua seniorum dicta habetur dictum quoque Palladii. Unde colligere est librum illum non a Palladio, sed ab alio aliquo fuisse concinnatum.



PROLEGOMENON IX. Quis septimi libri auctor?

Dico: Septimi libri auctor incertus.

uocat eum librum Sigebertus de illustr. Ecclesie Scriptor., cap. 118: Interrogationes et responsiones SS. Aegyptiorum Patrum, nec auctoris meminit. Et ipse Paschasius interpres, capite 44, in fine, absolute pronuntiat: »Hec sapientium et spiritualium responsa Patrum,« nulla auctoris notione.



PROLEGOMENON X. Quis octaui libri auctor?


Dico: Octaui libri auctor est Palladius Helenopoleos episcopus, diciturque Lausiaca Historia.

Clarum hoc satis ex Socrate, lib. Iu, cap. 23, cuius uerba exprimam. Alia quedam uide in Elogiis ad eum librum. Ait igitur: , , , , , , , : »Quapropter si quis studio ducitur  accurate cognoscendi quas res gesserint, quo pacto se in uita exercuerint, que ad audientium utilitatem locuti fuerint, quomodo bestie illis obtemperarint, legat librum a Palladio monacho, qui Euagrii fuit discipulus, separatim de illis editum. Nam omnia que ad eos spectant, in eo sunt accurate explicata. In quo [XXXuI] etiam de mulieribus, que parem uiuendi rationem cum uiris supra dictis excolebant, sermo susceptus est.« Ex quo Tripartita Historia lib. uIII, cap. 1, et Nicephorus lib. XI, cap. 44.

Cum autem tres sint diuerse Palladii editiones diuersis interpretibus, que earum uideatur germanior, uide prolegomeno 14, ubi de interpretibus.



PROLEGOMENON XI. Quis noni libri auctor?


Dico: Noni libri auctor est Theodoretus Cyri episcopus, uocaturque seu .

Testatur hoc ipse epistola 82, ad Eusebium Ancyre episcopum: »Mysticum etiam scripsimus librum, et de Prouidentia alia, et ad Interrogationes magorum alia, et de uitis Sanctorum, et preter hec alia multa.« Cuius libri nomine Philothei passim meminit ipse in Hist. Eccles.

Nicephorus, lib. XIu, cap. 54, ubi inter alia de Theodoreti scriptis agit: »Et rursum, inquit, , hoc est, Dei amantium Historia, in qua institutum eorum qui etate sua uitam sancte transegerunt persequitur.«



PROLEGOMENON XII. Quis decimi libri auctor?


Dico: Decimi libri auctor est Ioannes Moschus, et inscribitur Sophronii Limonarium, seu Pratum spirituale, seu Nouus Paradisus.

1. Ipse nomen suum exprimit cap. 77: »Dixit mihi Sophronius: uere, abba Ioannes, hodie nichil ultra studeamus.«

2. Photius, Bibliothece sue Cod. 199, plenius nomen et diuersum libri titulum exhibet: , . , ,  , .  , , , , [XXXuII] , . , , , , , ,  , , , , , , , . : »Lectus est liber quatuor et trecentis constans narrationibus. Hic quoque monastice potissimum uite conducit, eamdemque fere eum superiore  pertractat, nisi quod eorum uirorum dicta  factaque imitatione digna colligit, qui post insecutisunt. sunt. uitas etenim narrat eorum qui iam inde usque ad Heraclii imperium et deinceps uirtute magis claruerunt. Pratum autem titulum libro indidit auctor, quam et Paradisum nouum quidam appellant. Scriptor eius Ioannes quidam Moschi cognomento, qui in beati Theodosii primum monasterio seculum ualere iubens, cum iis deinde monachis conuixit, qui in deserto ad Iordanem exercebantur, quique noua in Laura magni Sabe certabant. Unde rursum ad Antiochie regiones et Alexandri urbem, proximamque eremum, ad Oasim usque delatus, multorum magnorumque uirorum res preclare gestas aggregauit, quas partim oculis ipse spectauit, partim recenti tunc auditione didicit. Eadem porro de causa cum etiam  insulas Romam uersus nauigans lustrasset, hisce similibus ibi quoque conquisitis et cognitis, hoc opus conscripsit, quod dedicat Sophronio seu Sophrone discipulo suo, eidemque hoc ipsum offert, cum iam animo preciperet instare uite huius in meliorem commutationem. Ceterum ex his omnibus industrius quisque et Dei amans, fructum capiens, nunquam huius scripti nimiam prolixitatem accusarit.« Que Photius compendio excerpsit ex elogio auctoris, nunc hac secunda Moretiana editione, eius libro ex Mss. Grecis prefixo.

3. Secunda Nicena synodus, que uII est ordine inter generales, actione 4 ita habet: . ,  , , etc. »Eiusdem Patris nostri Sophronii ex libro Prato. Dicebat abbas Theodorus Aeliota quia quidam inclusus erat in monte Oliuarum, ualde certator,« etc. Ubi totum caput 45, quod in hoc libro habetur, Grece exprimitur. Quod idem repetitur actione 5, ubi et alia duo exempla ex eodem Limonario citantur.

[XXXuIII] 4. Ioannes Diaconus, lib. I, cap. 45, uite sancti Gregorii Magni: »Nihilominus ex libro, qui a Grecis dicitur, a Latinis uero intelligitur Campus uel Pratum, preceptor meus inter alia toto orbe iam diffamata miracula interpretatus est.«

5. Ioannes Damascenus, in fine primi libri, quem pro imaginibus scripsit, testimonium ex hoc libro adducit, hoc titulo:  . »Ex Paruo Prato sancti Patris nostri Sophronii archiepiscopi Ierosolymorum.«

6. Nicephorus, lib. uIII, cap. 41: »Multam quoque et utilem de iis  historiam Sophronius Ierosolymitanus nobis reliquit, Prati et noui Paradisi titulo, scripto ei indito.«

Queres. Qui hic liber nunc Sophronio patriarche Ierosolymorum inscribatur, uti a secunda Nicena synodo, et Ioanne Damasceno, nunc Ioanni Moscho seu Euirato ad Sophronium sophistam? Respondet Aloysius Lipomanus, episcopus ueronensis, qui primus hunc librum edi curauit, quem Apostolica Bibliotheca suppeditauit anno 1558: »Scriptor libri  prorsus Ioannes anachoreta fuit. Id tibi ex capite 77 uoluminis ipsius liquido constare poterit. Photius quoque hunc ipsum auctorem libri Ioannem Moschum  fuisse asserit, cuius cognomen interpres Latinus forsan Euiratum reddidit.«

uerum Sophronio his de causis attribuitur: uel quia ad ipsum per carissimum socium inscribitur, quemadmodum et Rhetorica Ciceronis ad Herennium, et eiusdem ad Atticum epistole, ad Herennium et ad Atticum libri appellantur; sic Sophronii liber hic dicatur, quia ad Sophronium dirigitur. Atque ex eo maxime, quod ad usum illius in primis conscriptus est. Namque auctor ipse in epistola quam libro premittit, fatetur se ex hoc prato coronam Sophronio contexuisse, ac per eum aliis deinceps obtulisse.

Seu quia in hoc libro dicta et gesta ipsius Sophronii  pro maiori parte continentur. Nam is totius itineris libri huius auctoris fuit indiuiduus comes; et quecunque ambobus ambulantibus occurrerunt, uel querentibus responderi contigit, diligentissime descripta sunt. Quare etiam hec uerba sepissime iterata uidebis: uenimus ego et dominus meus Sophronius sophista ad abbatem talem, etc. Et ideo semper etiam plurali locutione utitur, dicens: Perreximus, accessimus, uidimus, narrauit nobis senex monasterii dux. Per que omnia conspici datur, scriptorem nunquam solum fuisse in his que narrat perquirendis. Sicut ergo Platonis Phedrus, Timeus, Gorgias, et Parmenides, et Tullii liber de Senectute Cato Maior inscribuntur a personis, [XXXIX] que ibi colloquentes et  disputantes inducuntur; quid obstabit huic libro, quin Sophronii dicatur, cum in eo is ambulans, uisitans, operans, interrogans et respondens ubique fere asseratur?

Aut demum ex illa causa Sophronio ascribitur, quoniam una cum Ioanne predicto conscriptor  forte eiusdem libri fuit. Lege huius uoluminis caput 77, et in eius principio ita scriptum reperies: »Ego et dominus meus Sophronius perreximus ad philosophi Stephani domum doctrine gratia,« etc. Deinde in fine eiusdem capitis hoc modo scriptum legitur: »Ista cum audiuimus, innuit mihi dominus meus Sophronius, et recessimus, et dixit mihi: uere, abba Ioannes, hodie nichil ultra studeamus; satis enim edificati sumus. Hec ergo scripsimus,  ut et uos pariter edificemini.«

Una ergo ex his rationibus, seu potius omnibus simul accedentibus, iure meritoque liber iste Sophronii nomine inscriptus uidetur.

Dices: In hoc libro Sophronius hic non appellatur Ierosolymorum patriarcha, sed sophista. Respondet idem Aloysius: uocabulum hoc non in malam olim partem, sicut fit modo passim, sed in bonam accipiebatur; nec aliud designabat, quam sapientem et prudentem hominem, qualis fuit et Libanius ille, ad quem multe Magni Basilii epistole directe fuerunt, ipsum maximis preconiis efferentes. Potuit ergo uir iste prius et monachus esse, et sophista nuncupari; inde uero ad sanctam Ierosolymorum sedem assumi,  ex qua, tanquam digniori loco, postea denominationem acceperit.

Petes: Quo tempore uiri hi qui librum conscripserunt claruerint? Respondet idem qui supra: Id pro certo non habetur. uerum cum Magni Gregorii Romani pontificis, huius nominis primi, factum narrent, et synchronorum Cesarum, uidelicet Anastasii, Tiberii, Mauritii, et Zenonis mentionem faciant, et in sexta synodo hic liber adducatur, coniectura assequi possumus, circa annum Domini sexcentesimum illum fuisse conscriptum.

Porro, ad commendationem huius libri tandem Aloysius Lipomanus prefatur: »Liber hic, amice lector, quem tibi legendum exhibemus, Pratum spirituale nominatur, ex Greco Latinus per doctum uirum  Ambrosium Camaldulensem monachum redditus, quem adhuc typis excusum, non nisi uernacula, atque ea Italica lingua habuimus.

»Tanta autem spritualium flosculorum amenitate refertus est, ut in paradisi deliciis ortus esse uideatur. In eo siquidem antiquorum monachorum, et aliorum Patrum Deo ex intimis precordiis seruientium redolet uite splendor, regularis discipline obseruantia, pudicitie [XL] et continentie norma, uictus et uestitus parcimonia, contra hereticos inuicta constantia, in ieiuniis, uigiliis et orationibus assidua perseuerantia, et erga Dominum Iesum Christum eximius et inestimabilis amor; quin etiam admirabilia quedam, ac Spiritu sancto plena responsa, que legentium mentes spirituali quadam dulcedine perfundunt;  sanctarum denique mulierum inuicta fides, castitas incomparabilis, et felix earum in Deo consummatio.

»O si tales modo inueniremus milites Christo seruientes, quam illustris, quam splendida, quam decora esset Ecclesie nostre facies! quam adeo deiectam et obsoletam, ac supra pelles Salomonis, atque Moysi Aethiopissam  denigratam conspicimus.

»Lege ergo lubenti animo, et fide certa opus istud, candide lector, cuius exemplum ex apostolica Bibliotheca accepimus; et ita mores et uitam tuam ad eius lectionem compone, ut talium tantorumque uirorum, quos hic descriptos inuenies, dignus emulator existas, postmodum uero eorum consortio in  eterna beatitudine feliciter adiungare. Quod tibi et mihi Dominus prestare dignetur, et omnibus qui Dominum Iesum diligunt in sinceritate. uale.«



PROLEGOMENON XIII. Qua lingua libri hi scripti?

Dico: Plerique libri omnes Grece scripti sunt.

Patebit mox, assignatis eorum interpretibus. Equidem cum patres illi pene omnes in Oriente nati sint, celebresque uixerint, non mirum ab Orientis hominibus, Grecis maxime qui scribendi facultate pollebant, monachorum quibus conuixerant acta posteris esse transmissa.

In primo libro, qui miscellus est, inter uarios auctores  solus est diuus Hieronymus, qui Latine, quod quidem constet, scripserit.

Secundum et tertium scriptum esse a Ruffino, partim ex diuo Hieronymo, partim ex Mss., partim ex probabili coniectura asseruimus.

An uero is ex Greco transtulerit, incertum. Diuus Hieronymus uidetur innuere a Ruffino ipso compositum, epistola supra citata. Ait enim: »Qui librum quoque scripsit quasi de monachis,« quod tamen de libro secundo tantum capiendum, ut constat ex Patrum nominibus, que diuus Hieronymus ex illo Ruffini libro exprimit, qui suo tempore circumferebatur, quorum uite in secundo tantum libro reperiuntur.

Quartus liber cum ex Seuero Sulpitio et Ioanne  Cassiano sit concinnatus, non magnopere dubitandum, quin a Latino [XLI] auctore ea concinnatio facta sit, maxime cum uerbis auctorum concinnator plerumque utatur.

Quinti et sexti libri Grecum auctorem esse, constat ex Photii Bibliotheca, Cod. 198, qui eos Grece legit, et styli perspicuitatem collaudat.

Septimi libri Grecum auctorem esse, indicat ipse interpres Paschasius.

Octaui libri Grecus auctor est Palladius, ut clarum est ex Socrate, prolegomeno 10.

Noni libri auctor est Theodoretus, ut supra uidimus, quem Grecum fuisse nimis quam notum.

Decimi libri auctor est Ioannes Moschus, quem Grece scripsisse testatur Photius, Bibliothece Cod.  199, hecque de eius stylo habet: , : »Operis autem huius dictio, magis quam precedentis  ad humiliorem ac rudiorem uergit stylum.«



PROLEGOMENON XIu. Qui horum librorum interpretes?

Dico: uarii sunt horum librorum interpretes

In primo libro hi noti occurrunt interpretes.

    1. Euagrius episcopus Antiochenus, interpres uite sancti Antonii monachi. uide ad eam uitam preludia.
    2. Dionysius Exiguus interpres uite sancti Pachomii. Consule preludia uite illi premissa.
     3. Ursus S. R. E. subdiaconus, interpres uite sancti Basilii Cesariensis episcopi. De Urso uide notationes ad eam uitam.
    4. Gerardus uossius interpres uite sancti Ephrem.
    5. Anastasius S. R. E. Bibliothecarius, interpres uite sancti Ioannis Eleemosynarii, patriarche Alexandrini. uide ad eam uitam preludia.
    6. Iacobus Billius interpres uite sanctorum Barlaam et Iosaphat.
    7. Eustochius interpres uite sancte Pelagie.
    8. Paulus Neapolis Ecclesie diaconus, interpres uite beate Marie Aegyptiace.


Melchior Goldastus, tom. I Rerum Alemannicarum,  parte 2, notis ad Hepidanum, de uita sancte Wiborade existimat uitam sancte Eugenie uersam a Ruffino. Sed unde hoc deprompserit, equidem nescio. Posseuinus, in Apparatu sacro, ait uitam sancte Eugenie scriptam ab Ambrosio Camaldulensi abbate. An uersam uult? Certe plura alia uitas Patrum spectantia idem auctor, eodem teste, uertit.

[XLII] Secundus, tertius et quartus libri scripti sunt Latine, uel certe de uersione non constat. uel potius: quartus certo scriptus Latine, de prioribus duobus dubium. uide dicta prolegom. 4, 5 et 6.

Quinti libri interpres est Pelagius S. R. E. diaconus.

Ita constanter Mss. Sigebertus, de illustr. Ecclesie Scriptoribus, cap. 116: »Pelagius diaconus  Romane Ecclesie transtulit de Greco in Latinum, de uita et doctrina, et de perfectione sanctorum Patrum libros XuI, scilicet: de Profectu monachorum lib. I; de Quiete, I; de Compunctione, I; de Continentia, I; Contra fornicationem, I; Quod monachus nichil debeat possidere, I; Quod nichil per ostentationem fieri debeat, I; De patientia et fortitudine, I; Quod non oporteat iudicare quemquam, I; Quod oportet sobrie uiuere, I; Quod sine intermissione et sobrie oportet orare, I; de Humilitate, I; de Penitentia, I; de Charitate, I; de Prouidentia, seu Contemplatione, I.«

Sexti libri interpres est Ioannes S. R. E. subdiaconus.

Ita omnes Mss. Sigebertus supra, cap. 117: »Ioannes subdiaconus transtulit de Greco in Latinum de  uita et doctrina Patrum librum I.«

Quod uero ait Sigebertus a Ioanne translatum e Greco in Latinum librum unum, cum tamen quatuor libellos transtulerit, potuit hoc contigisse quod ipse in Ms. inciderit, qui libellos illos sine titulo indistinctos connectebat. uel librum unum capit, qui quatuor libellos continet.

Aduerte quis autem Pelagius hic, quis Ioannes fuerit, merito queri potest. R. P. Georgius Garnefelt, libro supra citato, censet Pelagium hunc ante S. R. E. diaconum, cum hunc librum uerteret, post fuisse Romanum pontificem ab anno Domini 555, usque ad annum 559. »Ad quod sentiendum, inquit, duo me impellunt, 1o quod fuerit lingue Grece peritissimus; 2o quod uarias legationes obierit ad  Ecclesiam Orientalem, de quibus nemo dubitabit, qui consulere uoluerit Baronium, ab anno 538 ad annum 555. Id igitur persuasum mihi habeo, hunc Pelagium in hisce legationibus incidisse in eum librum Grecum de quo Photius meminit in Bibliotheca, Cod. 198, et hunc secum Romam comportasse, ibidemque transtulisse. At uero cum hanc uersionem perduxisset usque ad libelli seu partis XuIII cap. 16 , mox aliis negotiis prepeditus, seu potius Romana sede gubernanda oneratus, reliquum uersionis opus uidetur imposuisse Ioanni subdiacono, quem arbitror eumdem esse qui Pelagio in Romane Ecclesie primatu successit. Ita coniicio et opinor, si quid alii certius  attulerint probauerintque, lubens acquiescam.« Hactenus ille.

Septimi libri interpres est Paschasius, S. R. E. diaconus, qui [XLIII] Martini Dumiensis abbatis rogatu eum Latinitate donauit.

Ita diserte prefatio libro illi prefixa prefert. Testatur quoque Sigebertus supra, cap. 118: »Martinus episcopus transtulit per manum, Paschasii diaconi interrogationes et responsiones plurimas sanctorum Aegyptiorum Patrum in Dumiensi cenobio.«

Aduerte hic, primo, duos fuisse Paschasios diaconos his temporibus pene suppares , utrumque scriptis clarum. Primus est Paschasius S. R. E. diaconus, »cuius rectissimi   et luculenti de sancto Spiritu libri exstant;« quique, eodem teste, »temporibus Symmachi apostolice sedis presulis defunctus est.« Sedit autem Symmachus ab anno 499 ad annum 515. Huius etiam meminit Sigebertus, de illustr. Eccl. Scriptor., cap. 17, et alii posteriores. Hic idem est ad quem Eugippius presbyter uitam sancti Seuerini Noricorum apostoli a se conscriptam transmisit, eiusque censure subiecit. Nam nomen, tempus, locus et sacra functio id docent, ait Baronius tomo uI Annalium ad annum 496. Cui respondit idem Paschasius, quam epistolam Baronius ibidem exhibet. Eam hic prolegomeno 25 inuenies. Secundus est Paschasius diaconus monasterii Dumiensis in Gallicia, qui suum librum de uitis  Patrum, qui in hac editione septimus est, dedicauit Martino presbytero et abbati Dumiensi; cuius Martini obitum Gregorius Turonensis, lib. u Hist. Franc., cap. 37, anno 5 Childeberti iunioris statuit, cui Baronius tomo uII Annalium annum 583 assignat.

Aduerte secundo, iisdem quoque temporibus duos fuisse Eugippios: Unus abbas, qui scripsit »ad quemdam Paschasium diaconem de uita sancti monachi Seuerini, et claruit post consulatum Importuni iunioris, Anastasio imperatore regnante,« ut ait Isidorus de illustr. Ecclesie Scriptor., cap. 13. Claruit igitur hic etiam post annum 509, in quem consulatus Importuni seu Opportuni incidit. Nam in epistola sua sancti Seuerini uite premissa ait se  scribere biennio post consulatum Importuni. Alius etiam abbas, »qui deflorauit libros sancti Augustini episcopi Hipponensis, fuitque tempore secundi Pelagii, et imperatoris Tiberii Constantini, ut scribit Sigebertus de illustr. Ecclesie Scriptor., cap. 39. Floruit igitur ille circa annum 580.

Ex his nunc facile colligi potest  posteriorem Paschasium interpretem esse libri septimi; in eum enim seculum Martini Dumiensis, cui suam uersionem inscribit, quadrat. Stylus quoque eius non assurgit ad prioris Paschasii stylum. Huic priori potius tribuenda translatio Paradisi Heraclidis. De quo prolegomeno 25. Qui et S. R. E. diaconus [XLIu] fuit,  uti habemus testimonio sancti Gregorii supra. Posterior etiam diaconus fuit in cenobio Dumiensi, sed dubito an etiam S. R. E. uereor enim ne ex confusione duorum Paschasiorum, posteriori titulus quoque prioris adheserit. Atque ita impressum, quod mutare nondum sum ausus.

Octaui libri, qui a Palladio Grece scriptus, interpres est Gentianus Heruetus, canonicus Rhemensis, qui preclaram operam prestitit in hoc interpretandi genere.

Aduerte hic tres diuersas esse Palladii editiones diuersis interpretibus.

Prima est que prodiit ipso typographie tirocinio in prima editione uitarum Patrum, ubi nullus certus interpres assignatur. Hic liber in sequentibus  editionibus uitarum Patrum omissus est, sed anno 1547 rursus eam in sua editione, que Colonie lucem uidit apud Iasparem Gennepeum, reuocauit F. Theodoricus Loher a Stratis Carthusianus.

Secunda est que prodiit Parisiis apud Ioannem Paruum, an. 1504, curatore Iacobo Fabro Stapulensi. Sed hec alium titulum  prefert; et alium, incertum pariter exhibet interpretem, que eadem Palladii prefixo titulo postea prodiit uenetiis anno Domini 1554, tom. III de uitis Sanctorum per Aloysium Lipomanum collectis. Curauit autem hanc editionem opera Francisci Torres conferri cum Ms. exemplari Palladii, quod uenetiis est in Bibliotheca cardinalis Bessarionis, qui, ut ait Lipomanus, »a capite ad calcem usque utroque  collato uolumine, hunc eumdem prorsus cum illo reperit, paucis quibusdam, iisque perexigui momenti, immutatis. Titulus etiam discrepabat, et nuncupatoria epistola, que non ab Heraclide Alexandrino, sed a Palladio Cappadocie episcopo, licet in utroque uolumine ad Lausum scripta uideretur. His igitur paucis locellis correctis, et ad emendatissimum codicem,« ut existimabat Lipomanus, »redactis,« librum illum tomo III de uitis Sanctorum inseruit.

Tertia est, quam hic damus, quamque suo stylo e Greco textu adornauit Historie Lausiace titulo Gentianus Heruetus, et Parisiis uulgauit Bernardus Turrisanus anno 1555, que rursus prodiit ibidem apud Guilielmum Chaudierium, anno 1570, annotationibus quibusdam marginalibus per Fr. Thomam Beauxamis  Carmelitam doctorem theologum illustrata; que insuper Laurentii Barrensis scholiis aucta, Historie Christiane ueterum Patrum inserta est Parisiis apud Michelem Sonnium, anno 1583, item tomo uII Bibliothece SS. Patrum.

Quod si quis et quartam Palladii editionem uenari uelit, non magnopere [XLu] ei laborandum erit. Inueniet enim Ruffinum, uetustissimum Palladii interpretem, si uera est coniectura quam prolegomeno 4 § 2 et 10 expressimus.

Queres que ex his sit germana Palladii historia? Respondeo: uidetur illa quam Heruetus edidit. Nam Socrates, lib. Iu, cap. 18, ait se supersedere SS. Patrum uitas describere, quod id Palladius abunde  prestiterit; et opus eius certa nota designat, quod in ea agatur tam de mulieribus quam uiris. : »Omnia, que ad eos spectant, in eo sunt accurate explicata. In quo etiam de mulieribus, que parem uiuendi rationem cum uiris supra dictis excolebant, sermo susceptus est.« Atqui tam de mulieribus quam uiris habes in Heruetina editione plenius, cum in aliis editionibus perparum de mulieribus tractetur. uide supra Prolegomenon 4, § 3

Noni libri interpres est idem Gentianus Heruetus, que cum superioris libri interpretatione una prodit.

Aloysius Lipomanus, tomo II de uitis Sanctorum, anno 1553 uenetiis edito, inseri curauit hunc Theodoreti  librum, interprete Alberico Longo Salentino, quem a uiro docto Tridenti nactus fuerat.

Decimi libri interpres est Ambrosius Camaldulensis abbas. Ita enim in apostolica Bibliotheca se inuenisse testatur Aloysius prefatione ad lectorem, qui primus eum edi curauit tomo uII de uitis Sanctorum.

Dices: Ioannes Diaconus, postea Romanus pontifex, in quarto libro, quem de beati Gregorii uita scripsit, dum cap. 63 uoluminis huius mentionem facit, recensendo mirabile eiusdem sanctissimi pontificis factum, se interpretem profitetur. Ait enim: »Sed ne solis uerbis tanti presulis humilitas inculcari credatur, superest ut ex Grecorum relationibus a me nuper interpretatis eadem Patris humilitas uiuis  operibus demonstretur, in quibus uidelicet ita refertur: Enarrauit nobis abbas Ioannes Persa, sanctus et uenerandus uir existens, de Magno Gregorio beatissimo papa Romano, dicens: Quoniam iui Romam ad adorandos loculos sanctorum apostolorum Petri et Pauli; et una dierum, cum starem in medio ciuitatis, uideo papam Gregorium per me transiturum, et cogitaui me mittere ante eum. Cum ergo appropinquasset mihi papa, uidens quia pergerem, ut mitterem me ante eum; sicut coram Deo dico, fratres, primus misit se ante me super terram, et non ante surrexit, quam ego prior surgerem, et amplexatus me cum magna humilitate, tribuit mihi per manum numismata tria, et iussit mihi dari casulam et necessitates meas omnes. Glorificaui ergo Deum, qui  donauit ei talem humilitatem [XLuI] circa omnes, et eleemosynam, et caritatem.« Quam eamdem historiam inuenies hic cap. 151. Respondeo inueniri quidem eam eo loco, sed uerbis aliis, ut duplicem interpretem liceat agnoscere.

uerum interpres iste non fuit Ioannes Diaconus, sed eius preceptor, ut ipse clare exprimit lib. II, cap. 45, uite sancti Gregorii; ait enim: »Ex libro qui a Grecis dicitur, a Latinis uero intelligitur Campus uel Pratum, preceptor meus inter alia toto orbe iam diffamata miracula interpretatus est, mihi scribens,« etc. Quare recte in plerisque editionibus est, ex Grecorum relationibus ad me nuper interpretatis; non a me, ut non recte citatur ante Pratum spirituale  editionis Coloniensis quod ex officina Birckmannica prodiit.

Aduerte librum hunc hodie in CCXIX capita duntaxat distinctum legi, cum olim pluribus constiterit, ut testatur Photius Bibliothece sue Cod. CIC. , : »Narrationum adhec non eumdem seruatum numerum in omnibus libris deprehendas, cum in quibusdam ad duo et quadraginta supra trecentas sese extendant.« Dixerat autem initio, quatuor et trecentis constare narrationibus.

Cuius uarietatis duplicem rationem subiungit: ,  : »Contingit id uel ex capitum quorumdam diuisione, uel certe aliorum interiectione adaucto numero.«



PROLEGOMENON Xu. Que horum librorum auctoritas?

De auctoritate horum librorum existimo non facile dubitaturos, qui prolegomena priora legerint, in quibus uiri aliquot religione spectati, pietate illustres, doctrina conspicui, partem harum uitarum uel composuere ipsi, uel e Greco in Latinam linguam transferri curauere, uti sanctus Martinus Dumiensis abbas; uel earum lectionem religiosis suis commendarunt, uti sanctus Benedictus, Cassiodorus et Gregorius Turonensis; uel earum partem pro authenticis scripturis iam a multis retro seculis diserte recepere,  uti pontifex Gelasius.

Accedit quod plerique omnes auctores nota referunt, que ipsi suis spectauerunt oculis, uel a fide dignis testibus hauserunt. Hieronymus enim, Ruffinus, Cassianus, Palladius, Postumianus apud Seuerum, Theodoretus, Moschus, Patribus illis uel annis aliquot conuixere, uel eorum loca religiosa peregrinatione obierunt.

[XLuII] Iam uero Cassiodorus diuin. Instit. cap. 32, quod commonitionem continet abbatis Chalcedonii et Gerontii, congregationisque monachorum, excitat eos ad diligentem lectionem uitarum Patrum: »Quapropter, inquit, desideranter introite mysteria Domini, ut sequentibus iter indicare possitis, quia magne uerecundie pondus est habere quod legas, et  ignorare quod doceas. Et ideo future beatitudinis memores, uitas Patrum, confessiones fidelium, passiones martyrum legite constanter.«

Enimuero cum ex Grecis fontibus pleraque sint hausta, etsi non omnino constet de quorumdam fontium origine, qui eos tamen in Latinos alueos deduxere, fuere uiri graues, et ecclesiastica fulgentes dignitate, e cardineo Patrum ordine diaconi duo, Pelagius et Paschasius, unus Ioannes subdiaconus. Qui cum uersati fuerint in oculis pontificis, cuius unius est de fontibus aque uiue, et de cisternis que continere non ualent aquas , ferre iudicium, non uideo quid de eorum germanitate sit dubitandum.

Quod si alios uiros graues desideres, qui uitarum  Patrum testimoniis usi sunt, preter ea que suis subinde locis notantur, hec nunc occurrunt.

1. Gratianus in decreti parte 3, dist. 3, de Consecr., cap. 16, citat quedam ex dictis sancti Apollonii, de ieiunio quarte et sexte ferie, que ad uerbum inuenies hic, lib. II, apud Ruffin., cap. 7.

2. Burchardus, lib. XIX Decretorum, qui est de Penitentia, citat quatuor apophthegmata ex uitis Patrum seu uerbis seniorum. Nam quod capite 52 habet, desumptum est ex Ruffino, lib. III, n. 103; quod capite 53 desumptum est, ex eodem libro, n. 131; quod capite 54 est desumptum, ex libro eodem, n. 137; quod capite 55 desumptum est, ex eodem libro, num. 141.

3. Dorotheus abbas in doctrinis quas ad fratres  habuit, multa ex his libris citat. Ut doctrina prima citat quedam que habentur lib. III Ruffini. n. 144, et Pelagii libello XIu, n. 16. Doctrina secunda citat quod habetur apud eumdem Ruffinum, libro eodem, n. 129, et Pelagium, libello Xu, n. 3. Doctrina quinta citat quod habetur, apud eumdem Ruffinum, libro eodem, n. 61, et Pelagium, libello XuIII, num. 9, et Paschasium, cap. 1, n. 8. Ibidem citat de Agathone quod habet Ruffinus lib. III, n. 161, et Pelagius, libello II, num. 2. Doctrina sexta citat quod habetur apud eumdem Ruffinum, lib. III, n. 137, et Pelagium, libello IX, n. 3. Doctrina septima adducit id quod habet Ruffinus libro III, n. 51, Pelagius libello Iu, num. 59. Sed et apud eumdem Dorotheum aliosque plura loca ex his libris desumpta esse notare est.

 Dices primo: Gelasius papa, supra prolegomeno 1, eas tantum uitas eremitarum cum omni honore suscipit, quas scripsit beatus Hieronymus [XLuIII]; at multe alie his immixte sunt, quarum constat beatum Hieronymum non esse auctorem. Respondeo, eum quidem diserte recipere uitas a beato Hieronymo conscriptas, sed non ideo reiicere alias. Imo uideri possit Gelasius existimasse Hieronymum plures uitas scripsisse, preterquam Pauli, Antonii, Hilarionis, quarum diserte meminit, quasque suscipit tanquam authenticas scriptas a beato Hieronymo. Nam cum addit: Et omnium eremitarum, hunc librum uitarum Patrum respicere uidetur qui Hieronymi esse iam tunc uulgo ferebatur. Quod intelligo maxime de secundo libro, quem etiam apud Grecos Hieronymi nomine  circumferri, iam supra monui prolegomeno 4, § 8.

Nec mirum quod Gelasius secundi libri auctorem existimauerit sanctum Hieronymum  cum etiam uite sancti Antonii auctorem faciat sanctum Hieronymum, quam tamen ab Athanasio Grece conscriptam, ab Euagrio Antiocheno Latinitati donatam certo nunc constat. uide dicenda ad uitam sancti Antonii in preludiis, not.

Dices secundo contra auctoritatem libri secundi auctore Ruffino: Beatus Hieronymus, epistola ad Ctesiphontem contra Pelagianos, grauiter in Ruffinum inuehitur, quod Origenistas quosdam uitis istis inseruerit, quem locum expressum habes supra, prolegomeno  4, § 10. Theophilus quoque scribens ad Epiphanium, dum Ecclesie presidet Alexandrine, in epistola 67 apud Hieronymum gloriatur, »quod Ecclesia Christi egredientes de cauernis suis Origenis colubros Euangelico ense truncauit, et secundum Nitrie monachorum agmen contagione pestifera liberauit.« Et infra: »Didici, ait, quod calumniatores uere fidei Ammonius, Eusebius, et Euthymius nouo pro heresi furore bacchantes Constantinopolim nauigarint.« De qua re certum facit Hieronymum Epiphanius epistola 73, et Theophilus ipse Alexandrinus epistola 69 et 72; ipseque pro re tam feliciter confecta Theophilo gratulatur epistolis 70, 71. Et epistola 61, ad Pammachium aduersus errores Ioannis Ierosolymitani, prope finem, agens de Ioannis  epistola: »Iste, ait, Isidorus, qui in celum tuis laudibus tollitur, idipsum infamatur Alexandrie, quod tu Ierosolymis. Atqui quatuor hi Ammonius, Eusebius, Euthymius, et Isidorus hoc libro occurrunt.

Respondeo eam partem, ubi Origenistas illos indicio beati Hieronymi detegemus, minimam harum uitarum esse. Et potuerint iidem certo tempore Origenis errore fuisse infecti, post tamen resipuisse: maxime cum eorum quidam in Grecorum Meneis compareant, et ab aliis uiris sanctis fuerint laudati.

Equidem in libello Acacii, apud Photium Cod. 159, aduersus [XLIX] Chrysostomum synodo ad Quercum habite oblato, secundum hunc articulum inuenio: »Quod beatus Epiphanius propter Origenistas Ammonium, Euthymium , Eusebium, et Heraclidem, et Palladium noluit cum Chrysostomo communicare.« Meminit autem Hieronymus epistola illa ad Ctesiphontem Ammonii et Eusebii, quos Origenistas fuisse asserit. Ut igitur ex synodo illa discimus, eas non caruisse suspicione Origeniani erroris, ita pariter docemur, non omnino liquidam fuisse suspicionem, si Chrysostomus uir utique doctissimus atque sanctissimus cum iis communicauerit.

Nec omnino sine auctore dixi, potuisse monachos, ante Origenistas, post resipuisse. Audi Sozomenum, lib. uIII, cap. 17:

,  , , . , , , , , , . , , , , . ,  , , , , , , . , , , : »Hoc loco Theophilus una cum ceteris episcopis conueniens, de libris Origenis nullam quidem mentionem fecit; sed Scetenses istos monachos ad penitentiam inuitauit, pollicitus se neque iniurie accepte fore memorem, neque mali quidquam esse facturum. Cum igitur suis clamoribus illos urgerent fautores Theophili, ut ueniam peterent, et interim simularent synodum pro  ipsis supplicare, monachi perturbati, atque hoc plane fieri oportere rati, multis episcopis presidentibus, illud scilicet, quod ipsis dicere solemne est: Etiamsi iniuriam fecerimus, ignosce, inquiunt [* 13Kb] . Theophilo igitur illos prompte in gratiam simul et in communionem recipiente, soluta est cognitio, que aduersus Scetenses istos instituta fuerat; quod opinor non ita successisset, si una cum reliquis monachis Dioscorus et Ammonius adfuissent. Nam Dioscorus iam antea mortuus, in templo Mocii martyris est sepultus. Ammonius autem modo cum synodus conuocaretur, corpore languere cepit: [L] et postquam ad Quercum traiecisset, morbo grauius correptus fuit, ac non multo post finiuit uitam, et apud uicinos monachos, ubi etiam iacet, splendidam sepulturam  sortitus fuit. Theophilus tandem ubi id intellexisset, illacrymasse fertur, ac dixisse quod inter uniuersos monachos suos talis non esset, qualis fuisset Ammonius, etiamsi ipsi turbarum exstitisset auctor.« Unde discimus res horum monachorum plane perplexas fuisse. Sane Georgius Alexandrinus in uita Chrysostomi ait Ammonium et Dioscorum uita functos splendide sepultos, et miraculis claruisse.

Quidquid sit, maneat inconcussum diui Hieronymi testimonium, et eius monitione cautius horum paucorum dicta excipiamus. Quanquam nichil in his occurrit quod sinistre sonet, excepta una forte Euagrii sententia de impassibilitate, cui suo loco opportunum antidotum apposuimus.

Christophorus Castrius noster ita huic ex Hieronymo  testimonio satisfieri posse censebat, ut ex Hispania ad me scripsit. »Primum, inquit, premittendum est, Theophili Alexandrini, et Epiphanii Cyprii tempore motam fuisse questionem de Dei natura, utrum esset spiritualis, an membris corporeis constans. Nam simpliciores et precipue monachi corporeum esse censebant. Unde et heretici Anthropomorphite dicti sunt, et hi quidem auersabantur Origenem, quod Deum spiritum esse doceret; sapientiores autem, ut omnes Catholici, spiritum esse predicabant. Quare quod hac in re cum Origene sentirent, simplices illi tanquam Origenistas, hanc  solam ob causam exosos habebant. Hinc factum ut sanctum Epiphanium in omnibus catholice sentientem Theophilus Alexandrie episcopus Anthropomorphitarum heresis insimularit, ut referunt Socrates lib. uI, cap. 9, Sozomenus lib. uIII, cap. 14, et Nicephorus lib. XIII, cap. 12; ut etiam Ioannes Ierosolymitanus Epiphanio, ut ait Hieronymus epistola 61, ad Pammachium, aduersus errores Ioannis Ierosolymitani; imo Ruffinus eamdem heresim obiecit Hieronymo, Inuectiu. lib. I.

»Contra uero, qui Origeni infensiores erant, eos qui eius lectioni uacabant, Catholicos alioquin, de heresibus Origenis accusabant, ut Epiphanius Theophilum, et deinceps Chrysostomum, et monachos qui cum illis communicabant. Atque de hac re nonnichil  insinuat diuus Hieronymus in epistola 62, ad Theophilum aduersum Ioannem Ierosolymitanum; in epistola quoque 68 et 70, ad Theophilum, dum illi dicit: »Ostendisti quod hucusque taciturnitas dispensatio fuit, non consensus; libere enim reuerentie tue loquor. Dolebamus te nimium esse patientem, et ignorantes magistri gubernacula, gestiebamus in interitum perditorum.« Sane suspicioni dederat occasionem, quod Origeni consentiret, et ipse esset Origenista. Hoc pretextu Origenistarum, [LI] eadem qua Chrysostomum simulatione, quatuor monachos Longos montis Nitrie, quod ab eo recessissent, quod eius mores non probarent, insectatus est, etiam coacto exercitu Anthropomorphitarum, in quibus erat monachorum phalanx non parua zelo percita. Quos tamen  fugientes excepit Ioannes Chrysostomus et defendit, monito etiam Innocentio I pontifice, qui increpauit Theophilum; et ille, tandem penitentia ductus, monachos illos Longos sibi reconciliauit tanquam fideles et probos. Scribunt hanc historiam fusissime omnes historici Greci, Georgius Alexandrinus archiepiscopus in uita sancti Chrysostomi, Palladius in dialogo, Socrates, Sozomenus, Simeon Metaphrastes, Leo imperator in oratione, Cassiodorus, Sulpicius, Isidorus Pelusiota, Nicephorus, quorum testimonia referre non uacat. Hi omnes commendabant monachos illos quos hereticos putauit Hieronymus a Theophilo deceptus.« Hactenus Castrius noster; de qua tota historia uide Baronium, tomo u, anno Christi 400.

 Dices tertio contra auctoritatem libri quarti, auctore Cassiano: In decreto, distinct. 15, Cassiani opuscula censentur inter apocrypha.

Respondeo cum Aloysio Lipomano, tom. uIII de uitis Sanctorum, Rome edito anno 1560, prefatione ante excerpta ex Cassiano, »tantum prohibita esse ob unam potissimum collationem tertiam abbatis Cheremonis de protectione Dei; quod ex beato Prospero colligere est libello contra Collatorem, in quo hominem hunc notat de gratia Dei et libero arbitrio quedam temerarie ac contra sancte Ecclesie definitiones sentientem, locum iam citatum adducens. Cuius etiam sententie uidetur Ioannes Trithemius. Quod ut quis credat facilius, adduci is potest preclarorum  uirorum auctoritate, mire cum eruditionis tum sanctitatis, qui Cassiani opera et legerunt intrepide, et ad suorum scriptorum fidem confirmandam adduxerunt in medium, atque suis etiam discipulis legenda mandauerunt. Ex his fuere diuus Benedictus, Cassiodorus, Climachus, Bernardus, beatus Dominicus, diuus Thomas Aquinas, aliique quos elogiis dedimus.

»Adde quod in his Sanctorum uitis non de ecclesiasticis dogmatibus fiat disputatio, sed de iustorum moribus, conuersatione et exemplis tantum agatur. Igitur, qua in parte bonus est, admissus fuit; in qua malus  reiectus est. Sic et de Origenis libris fecisse uidetur sancta mater Ecclesia. Nam explosis  et aliis nonnullis eiusdem opusculis, cetera sine offensione legi uidemus et audimus, et  contra hereticorum insanias adducere non ueremur.« Ita Lipomanus.

Simile non absimili in re iudicium iam olim fuit Theophili Alexandrini episcopi, de quo apud Socratem, lib. uI, cap. 15: [LII] , , . , , » , , .« »Odium contra illum inde etiam creuit, quod libros Origenis studiose legere non uereretur. Rogatus igitur a quodam  cur libros quos condemnauerat de integro amplexaretur? Respondit libros Origenis similes esse prato omnibus florum generibus referto. Idcirco, inquit, si quid reperio in illis boni, illud decerpo; sin spinosi quidquam, hoc utpote aculeis pungens, missum facio.«

Nec aliter iudicauit diuus Hieronymus epistola 76, ad Tranquillum scribens: »Quia mee paruitatis queris sententiam, utrum secundum fratrem Faustinum penitus respuendus sit  an secundum quosdam legendus ex parte, ego Origenem propter eruditionem sic interdum legendum arbitror, quomodo Tertullianum, Nouatum, Arnobium, Apollinarium, et nonnullos ecclesiasticos Scriptores, Grecos pariter et Latinos; ut bona eorum diligamus, uitemusque  contraria, iuxta Apostolum dicentem: Omnia probate, quod bonum est tenete . Ceterum qui uel in amorem eius nimium, uel in odium stomachi sui prauitate ducuntur, uidentur mihi illi maledicto prophetico subiacere: ue his qui dicunt bonum malum, et malum bonum; qui faciunt amarum dulce, et dulce amarum . Nec enim propter doctrinam eius praua suscipienda sunt dogmata; nec propter dogmatum prauitatem, si quos commentarios in Scripturas sanctas utiles edidit, penitus respuendi sunt.« Qui in fine hec subiungit: »Quod si contentiosum inter se amatores eius et obtrectatores funem duxerint, ut nichil medium appetant, nec seruent modum, sed totum aut probent, aut improbent, libentius  piam rusticitatem quam doctam blasphemiam eligam.«

Dices quarto contra auctoritatem libri octaui, auctore Palladio: Palladius hic Origenista fuit. Respondet Aloysius Lipomanus tomo III de uitis Sanctorum: »Quod is fuerit Origenista necne, ad propositum quo hic liber scriptus est parum facit. Nam non dogmata fidei in eo, sed sanctorum uite describuntur, et  »Propter rerum singularem notitiam, que ad instructionem pertinet, non uidetur renuendus,« presertim cum  nichil hic non pium, non Christianam redolens puritatem legatur. Approbamus igitur opus, scriptorem autem  Dei iudicio, coram quo ille stat, reseruamus. Nam dubia pro certis asserere, nimis temerarium nobis uidetur.« Ita Aloysius.

Dices quinto cum eodem Aloysio supra contra eumdem librum: uerum aliud quoddam in hoc opere sese offert, quod nos magis sollicitos [LIII] reddit. Diuus Hieronymus, cuius in Ecclesia tanta est auctoritas, quantam omnes scimus, in epistola quam ad Ctesiphontem scribit, suggillans Euagrium Ponticum  Hyperboritam, qui librum scripsit quasi de monachis, obiicit ei multos in eo libro enumeratos qui nunquam fuerint, et quos fuisse scribit Origenistas, et ab episcopis damnatos asserit; uolensque apertius qui hi essent indicare, subiungit: »Ammonium uidelicet  et Eusebium, et Euthymium, et ipsum Euagrium, Or quoque et Isidorum, et multos alios, quos enumerare tedium est.« At hi sex, quorum in mentionem incidimus, etiam in hoc Palladii opere interseruntur, eorumque uite accurate descripte reperiuntur. Quid igitur ad hec dicemus? suscipiemusne uiros qui a tanto Patre de heresi damnati affirmantur? Respondet idem Aloysius: Heremus certe hoc in loco, lector candidissime. Etsi illud respondere possumus, librum duntaxat Euagrii , non autem Palladii per diuum Hieronymum fuisse damnatum. Aut illos profecto eosdem non esse qui et ab Euagrio et a Palladio commemorantur, sed omnino alios. Contigit enim   complures sanctos Patres, necnon monachos et anachoretas, eiusdem fuisse nominis, ut in plurimis Macariis, Paulis, Ioannibus, Isidoris, Euagriis, uidere licet.

At si hec responsio tibi non satisfacit, nichil nobis dicendum superest, nisi ut his sex dimissis alios legere ne graueris. Longe enim absit ut nos, qui toto uite nostre tempore contra hereticos desudauimus, uelimus nunc hereticos homines in Ecclesiam introducere.

Quanquam si ex predictis sex uiris nonnulli diui Antonii discipuli fuerunt, si aliqui diui Basilii, et Gregorii Nazianzeni alumni, si summa omnes uite honestate prediti, et diuinis carismatibus insigniti,  si miraculis clari, et optimo fine consummati, uix adduci possumus, ut credamus hos illos esse, quos diuus Hieronymus hereseos a Patribus damnatos asserit, et non prorsus alios.

Ego ut quod sentio libere fatear, postquam librum hunc Palladii ad Lausum a sanctissimo pariterque doctissimo uiro, Ecclesie columna, Ioanne Damasceno, in sermone illo aureo, Defunctos uiuorum beneficiis iuuari, inscripto, tantopere commendatum uidi, absque ullo conscientie scrupulo totum opus bis terque perlegi, eaque lectione cum mirifice sum delectatus, tum uero flagranti quodam celestium rerum desiderio totus exarsi. Tu tamen, quod probabilius et tibi tutius uidetur, sequere.

Hactenus doctissimus et grauissimus uir Aloysius,  qui concilio Tridentino cum aliis duobus collegis  prefuit.

Dices sexto, contra uitas omnes in genere: Epistola Adriani I pape ad Carolum regem, qua confutat oppugnantes secundam synodum Nicenam, cap. 17, in actione 5, hoc oppugnantium argumentum citat: »Quod illi libri, uite Patrum, quorum auctores ignorantur, non prorsus idonei sint ad testimonia danda, et ad hec que in contentionem ueniunt confirmanda.« Respondet Adrianus papa: »uite Patrum sine probabilibus auctoribus minime in Ecclesia leguntur. Nam ab orthodoxis titulate et suscipiuntur, et leguntur. Magis enim passiones sanctorum  martyrum sacri canones censuerunt, ut liceat eas etiam in ecclesia legi, cum anniuersarii dies eorum celebrantur.« Aliud igitur est ita authenticum esse, ut in Ecclesia legatur, aliud ut a Catholicis recipiatur et legatur. Quanquam non tam ibi pontifex agat de his uitis Patrum eremitarum, quam de omnium aliorum Patrum uitis, que sine probati auctoris nomine non facile recipiebantur in Ecclesie lectiones.

Dices septimo, Melchior Canus libro II, cap. 6, de locis Theologicis, acer cumprimis librorum censor, Gelasii testimonio eorum impudentiam retundit, qui harum rerum auctorem beatum Hieronymum peruulgarunt, quas nemo nisi rudis et elinguis ederet. Respondeo: Nec nos beato Hieronymo uitas eas omnes arrogamus; et plerasque rudiore filo textas, si  Stridonensia multitia inspiciantur, non diffitemur. Si Canus plura uoluit, nobis diui Benedicti, Cassiodori, Gregorii Turonensis, aliorumque auctoritas potior.

Dices octauo, Galenus Westcapellius, catech. 215, librum fictitium uocat, qui inscribitur, nescit qua grammatica, uitas Patrum. Respondeo: Non uult Galenus librum hunc ita fictitium, quasi omnino fictus sit; sed tantum ita uocat ratione diui Hieronymi, cuius titulum prefert, cum eius non sit, sed fictitio et adscititio eius nomine uenditetur. Quod ad grammaticam attinet, qua dictum sit uitas Patrum, uide prolegomenon 1.



PROLEGOMENON XuI. Que horum librorum utilitas?


Ex his fontibus suos Benedictus, Cassiodorus, Martinus Dumiensis, Dominicus, aliique religiose familie ductores irrigauere hortulos. Sed illustre, quod de Antonii uita in Occidentem illata narrat diuus Augustinus, cum duo agentes in rebus, relictis sponsis, uitam elegerunt solitariam; quod et hic legisse non erit inutile: »Ortus est sermo, ipso  narrante de Antonio [Lu] Aegyptio monacho, cuius nomen excellenter clarebat apud seruos tuos, nos autem usque in illam horam latebat. Quod ille ubi comperit, immoratus est in eo sermone, insinuans tantum uirum ignorantibus, et admirans  eamdem nostram ignorantiam. Stupebamus autem audientes tam recenti memoria, et prope nostris temporibus testatissima mirabilia tua in fide recta et catholica ecclesia. Omnes mirabamur; et nos quia tam magna erant, et ille quia inaudita nobis erant.

»Inde sermo eius deuolutus est ad monasteriorum greges et mores suaueolentie tue, et ubera deserta eremi, quorum nos nichil sciebamus. Et erat monasterium Mediolani plenum bonis fratribus extra urbis menia sub Ambrosio nutritore, et non noueramus. Pertendebat ille, et loquebatur adhuc, et nos intenti tacebamus.

»Unde incidit ut diceret, nescio quando se et tres alios contubernales suos, nimirum apud Treuiros cum imperator pomeridiano circensium spectaculo  teneretur, exisse deambulatum in hortos muris contiguos, atque illic ut forte combinati spatiabantur, unum secum seorsum, et alios duos itidem seorsum, pariterque digressos; sed illos uagabundos irruisse in quamdam casam, ubi habitabant quidam serui tui spiritu pauperes, qualium est regnum celorum , et inuenisse ibi Codicem in quo scripta erat uita sancti Antonii. Quam legere cepit unus eorum, et mirari, et accendi, et inter legendum meditari arripere talem uitam, et relicta militia seculari seruire tibi. Erat autem ex eis quos dicunt agentes in rebus.

»Tunc subito repletus amore sancto, et sobrio pudore iratus ita sibi, coniecit oculos in amicum, et ait illi: Dic, queso te, omnibus istis laboribus nostris  quo ambimus peruenire? quid querimus? cuius rei causa militamus? Maiorne esse poterit spes nostra in palatio, quam ut amici imperatoris simus? Et ibi quid non fragile plenumque periculis? Et per quot pericula peruenitur ad grandius periculum? et quandiu istud erit? Amicus autem Dei, si uoluero, ecce nunc fio. Dixit hoc, et turgidus parturitione noue uite, reddidit oculos paginis, et legebat, et mutabatur intus, ubi tu uidebas, et exuebatur mundo mens eius, ut mox apparuit. Namque dum legit et uoluit fluctus cordis sui, infremuit aliquando et discreuit, decreuitque meliora; iamque tuus ait amico suo: Ego iam abrupi me ab illa spe nostra, et Deo seruire statui, et hoc ex hora hac in hoc loco aggredior;  te si piget imitari, noli aduersari. Respondit ille, adherere se socio tante mercedis, tanteque militie. Et ambo iam tui edificabant turrim, sumptu idoneo relinquendi omnia sua, et sequendi te.

»Tum Potitianus et qui cum eo per alias horti partes deambulabant, querentes eos, deuenerunt in eumdem locum, et inuenientes admonuerunt ut redirent, quoniam declinasset dies. At illi narrato placito et proposito suo, quoquo modo in eis talis uoluntas orta esset atque firmata, petiuerunt, [LuI] ne sibi molesti essent si adiungi recusarent. Isti autem nichilo mutati a pristinis, fleuerunt se tamen, ut dicebat, atque illis pie congratulati sunt, et commendauerunt se orationibus eorum, et trahentes cor in terra, abierunt in palatium. Illi autem affigentes cor  celo, manserunt in casa. Et ambo habebant sponsas. Que posteaquam hoc audierunt, dicauerunt etiam ipse uirginitatem tibi. Narrabat hec Potitianus .«

Que quidem lectio uti Agentibus in rebus profuit, ita hec repetita narratio Augustini animum ad meliora stimulauit, subdit enim: »Tu autem, Domine, inter uerba eius retorquebas me ad meipsum, auferens me a dorso meo ubi me posueram, dum nollem me attendere, et constituebas me ante faciem meam, ut uiderem quam turpis essem, quam distortus et sordidus, maculosus et ulcerosus; et uidebam et horrebam, et quo a me fugerem non erat. Et si conabar a me auertere aspectum, narrabat ille quod narrabat, et tu me rursus opponebas mihi, et impingebas  me in oculos meos, ut inuenirem iniquitatem meam et odissem. Noueram eam, sed dissimulabam, et conniuebam, et obliuiscebar. Tunc uero quanto ardentius amabam illos de quibus audiebam salubres affectus, quod se totos tibi sanandos dederant, tanto exsecrabilius me comparatum eis oderam .«

Sed iam ante urbi innotuerat Antonii uita, felici Athanasii Romam appulsu, qui eiusdem adhuc uiuentis notitiam et preclara dicta factaque Romanis exposuit. Quod uite genus ad omnes euangelice perfectionis numeros attemperatum, etiam nobilissime Romane femine consectari ceperunt. Tradit enim hec de his sanctus Hieronymus: »Nulla eo tempore nobilium feminarum nouerat Rome propositum  monachorum; nec audebat propter rei nouitatem, ignominiosum  et uile in populis nomen assumere. Hec  ab Alexandrinis prius sacerdotibus, papaque Athanasio, et postea Petro, qui persecutionem Ariane hereseos declinantes, quasi ad tutissimum communionis sue portum, Romam confugerant, uitam beati Antonii adhuc tunc uiuentis, monasteriorumque in Thebaide Pachomii, et uirginum ac uiduarum didicit disciplinam, nec erubuit profiteri quod Christo placere cognouerat .«

Hec illa Occidentis felicia germina uel ab uno ex Oriente delato semine propagata. Fulgentius quoque in Meridie constitutus uitas Patrum legens, ad eorum  imitationem exarsit, ut habetur uite eius cap. 12: »Beatus Fulgentius Aegyptiorum monachorum uitas admirabiles legens, institutionum simul atque collationum spiritali meditatione succensus, memoratas terras nauigio petere statuit, duabus uidelicet ex causis, ut uel ibi deposito nomine abbatis, sub regula uiueret in humilitate, uel districtioris abstinentie legibus subderetur.« Sed et Moschus in Oriente constitutus refert, senem quemdam, qui prope loca Iordanis [LuII] moratus fuerat, lecto exemplo de patientia senis  qui latrones insecutus etiam marsupium offerebat, quod auferre neglexerant, ad eiusdem facti emulationem fuisse incitatum; additque: »Delectabatur senex ille ea  potissimum  lectione, ita ut esset illi semper in ore, et in corde, unde et ex ea maximum uirtutis fructum acquisiuit .«

Quin uero tota Hispania iam olim tanti hunc librum fecit, ut in usum communem, cum iam lingua Latina iis in regionibus exolesceret, eum in Arabicam transferri curarit una cum sacris Litteris; probe intelligens quantus hinc fructus ad animos in omnem pietatem incitandos exundaret. Testatur id Heleca archiepiscopus Cesaraugustanus circa annum 860, in additionibus ad Chronica Dextri et Maximi. »Sacre, inquit, Scripture Arabice translate a presbyteris catholicis habentur, et cum scholiis circumferuntur; precipue Nouum Testamentum, Epistole Pauli, Apocalypsis sancti Ioannis, et liber De uitis Patrum, et  historia Latina Fl. Lucii Dextri, M. Maximi, et aliorum, et Chronicon Eusebii, et libri de Ciuitate Dei sancti Augustini, propterea quod iam lingua Latina euanescebat.«

Plura adduci possent ad horum librorum meritum et utilitatem affirmandam; sed quibus hec non satisfaciunt, quid tandem?



PROLEGOMENON XuII. De uariis horum librorum editionibus Latinis.

Non hic agimus de octauo, nono et decimo libro, qui hac tantum editione nunc uitis Patrum accedunt; sed de reliquis, qui plerique omnes in uulgatis Patrum uitis locum obtinuere.

Editionum, quas quidem nancisci licuit, hunc habe indiculum.

    Prima editio, in-folio, absque libri inscriptione,  nomine typographi loco et anno editionis, typis ualde informibus, que ita inchoatur: Incipit prefatio.
    Secunda, in-folio, absque libri inscriptione, nomine typographi, loco et anno editionis, cuius initium: Incipit prologus.
    Tertia, in-folio, absque libri inscriptione, nomine typographi, loco et anno editionis, que incipit: Prologus in fructuosum.
    Quarta, Norimbergensis, in-folio maximo, per Antonium Coburger, anno 1478.
    Quinta, Norimbergensis, in-folio minore, per Antonium Coburger, anno 1483.
    [LuIII] Sexta, Germanica, ut uidetur, in-folio, in certo loco et typographo, anno 1483.
     Septima, ueneta, in-quarto, per Octauianum Scotum Modetiensem, anno 1483.
    Octaua, Germanica, ut uidetur, incerto loco et typographo, in-folio, anno 1485.
    Nona, Lugdunensis, in-quarto, per Nicolaum Wolff de Lutrea, et uenundatur a Iacobo Huguetano, anno 1502.
    Decima, Lugdunensis, in-quarto, per Iannot de Campis, anno 1507.
    Undecima, ueneta, in-quarto, per Bonetum Locatellum, anno 1508.
    Duodecima, Lugdunensis, in-quarto, per Stephanum Balam, anno 1509.
    Decima tertia, Lugdunensis, in-quarto, per Iacobum Sachon, anno 1512.
     Decima quarta, ueneta, in-quarto, apud Nicolaum de Francofurdia, anno 1512.
    Decima quinta, Lugdunensis, in-quarto, per Iacobum Miit, anno 1515.
    Decima sexta, Lugdunensis, eadem forma, per Iacobum Mareschal, anno 1520.
    Decima septima, Lugdunensis, eadem forma, per Antonium uincentium, anno 1537.
    Decima octaua, Coloniensis, in-folio, per Gasparem Gennepeum, anno 1547.
    Decima nona, Coloniensis, in-folio, per eumdem, an. 1548, nisi hec eadem sit cum priore, mutato tantum titulo et anno, ut indicabo prolegomeno 20.
    uigesima, Complutensis, in-quarto, apud Ioannem Gratianum, anno 1596.


 Triplicem autem inter has editiones uarietatem inuenio, quam distinctis prolegomenis ob oculos statuam, ut appareat quid quisque uarians editor in sua adornanda Sparta prestiterit, et ne quis turbetur, si a uariis uarie has uitas citatas inueniat.



PROLEGOMENON XuIII. De prima omnium, quod sciam, editione Latina.

[LIX] Prima omnium, quod sciam, editio est infolio, absque libri inscriptione seu titulo, absque typographi nomine, loco et anno editionis; typis plane rudibus: que omnia arguunt, librum hunc editum in ipsa typographie infantia, cum plerumque omnia illa premissa omitti solebant, et nondum elegantiorum typorum usus esset.

 Initium libri sic habet: Incipit prefatio beati Hieronymi presbyteri, in primum librum de uita sanctorum Patrum. Deinde: Benedictus Deus, etc. Desinit totus liber in Marino monacho, cuius initium est: Erat quidam secularis, finis: Ubi usque modo Christus orationibus sancte uirginis multa facit mirabilia, ad laudem et gloriam nominis sui, qui cum Patre, etc.

Constat autem hec editio omnino u libris.

Primus liber incipit a prologo  Benedictus Deus, etc. Deinde a uita sancti Ioannis abbatis: Primum igitur tanquam uerum fundamentum. Finit hic liber in septem periculis itineris, quod caput ita inchoatur: In  aliis quoque quamplurimis locis. Clauditur: Qui nos de tantis periculis liberauit, et tanta in nobis ostendit mirabilia, ipsi gloria in secula seculorum. Amen.

Secundus liber incipit a prologo: uere mundum quis dubitet meritis stare sanctorum, etc. Inde sequitur dictum primum: Quidam sanctorum Patrum seniorum, interrogantibus se monachis de causa abstinentie, etc. Finit in dicto Syncletice de infirmitate: Quia interiori homini nostro sanitas inde crescit.

Tertius liber incipit a prologo Palladii episcopi: Multa quidem et uaria diuersis temporibus a diuersis conscripta, etc. Inde sequitur caput primum: Cum primum ad Alexandriam perrexissem, etc.; secundum caput: Beatus autem Isidorus, etc. Finit in dicto abbatis Sisoi: Ignosce, mi frater, quia nondum factus sum  monachus. Inde subnectitur uelut appendix narratio quedam de sancto Macario, que est de demone noctu ad ostium cellule eius pulsante, cuius initium est: Confirmatum est nobis de eo ab his qui de ore eius audierunt, etc. Finis: Et accedentium ad altare uel indignitas eum, uel merita non laterent.

Quartus liber ita inchoatur: Incipit argumentum in librum quartum de uerbis et exemplis SS. Patrum eremitarum, cuius principium Pelagius S. R. E. diaconus, extrema uero Ioannes subdiaconus de Greco transtulit in Latinum, ad instructionem uite monachorum. Sequitur: [LX] Cum omnis prefatio textum opportune preueniens, etc., ubi dicitur liber hic diuisus in decem et nouem partes. Prima autem pars est De profectu monachi. Incipit: Ad profectum conuersationis  quidam frater peruenire cupiens. Decima nona et ultima pars: Exempla monastice conuersationis. Incipit: Duo quidam Patres rogauerunt Deum. Finit: Sic erit et anime. Additur: Finitur liber quartus uitas Patrum. Inde subnectitur: Hec sunt uerba septem que misit abbas Moyses abbati Pastori, in quibus continetur consummata uirtus et perfectio monachi. Primum est: Quia debet homo quasi mortuus esse. Septimum est: Interrogat eum iterum frater, dicens: Ecce homo cedit seruum suum. Finit: Modico tempore est labor, et in sempiternum est requies.

Quintus liber inchoatur: Incipit prologus in quintum librum uitas Patrum. Initium prologi est: Licet ab exordio conscriptionis nostre. Deinde: Incipit liber quintus de conuersatione et institutione sanctorum  Patrum. Initium textus est: Replicans senex quidam beneficia per humanitatem Christi nobis exhibita. Finis textus est: At ille cognouit quia iusta sunt iudicia Dei. Inde subiungitur: De sancto Marino monacho, incipiendo: Erat quidam secularis. Finit: Ubi usque modo Christus orationibus sancte uirginis multa facit mirabilia, ad laudem et gloriam nominis sui, qui cum Patre et Spiritu sancto regnat Deus per omnia secula seculorum. Amen.

Atque ut aliquid de tempore huius editionis inuestigem, hoc certo affirmare posse uideor, editum hunc librum saltem ante annum 71 post 1400. Nam Dionysius Carthusianus, de quatuor nouissimis, artic. 52, narrat historiam Macarii de cranio sacerdotis  gentilis inuento, eamque citat ex libro Iu uitarum Patrum, que in hac prima editione libro Iu habetur. Obiit autem ipse, teste Trithemio in catalogo illustrium uirorum, eo ipso anno. Imo et ante annum 69 post 1400 editionem eam curatam colligere est ex Ms. Cortracensi monasterii Sion. Qui liber uerbotenus cum impresso hoc conuenit, ut appareat ex eo exscriptum. In eius autem Ms. fine habetur: »Completus in domo sororum beate Catharine de monte Sinai, uulgariter nuncupato de Sion, in Curtraco, anno Domini 1469, mensis Nouembris die 17, ipso festo beati Niniani episcopi et confessoris.«

Atque hec prima editio, ea forma et ordine quo eam descripsi, tertio typis fuit submissa, quas omnes tres editiones primo loco suggerit catalogus editionum  iam prolegomeno 17 datus. Posteriores tamen due editiones summaria capitum adiecere et interseruere, que in harum trium prima omnium desiderantur.



PROLEGOMENON XIX. De secunda editione Latina que a prima uariat.

[LXI] Secunda editio  est Norimbergensis, anno 1478, que ita in fine habet: »Anno Christi natiuitatis 1478, Nonas uero Maii, ob beatorum Patrum profectum uitam eremitarum degentium, gesta quorum haud immerito memoriter sunt commendanda, opus  insigne a quamplurimis excerptum codicibus, per sacrarum Scripturarum uiros admodum peritissimos ornatum, in oppido  Nornbergensi per Antonium Coburger oppidi prefati incolam, quam compte impressum, finit feliciter.«

Nulla quoque huic editioni prefigitur inscriptio seu titulus, sed initium sumitur a prefatione, qua ille, qui primus ordinem prime editionis immutauit, facti sui rationem reddit. Ait igitur:

»Ne occasione styli in hoc opere obseruati, quisquam legentium aut audientium offendiculum patiatur, quia non per omnia procedit, uti antea huius materie exemplaria perspexit, facile ueniam dabit, postquam multorum diuersitatem confusam intuetur.

»Ea propter idipsum in quatuor partes diuisas differentesque distinxi, in cuius prima collegi in unum historialia. In parte secunda libellos et doctrinalia.  In parte tertia de regulari obseruantia. Et finali parte de laude et uirtutum efficacia. Ita sane ut pars prima per historias, secunda per libellos et §, pars tertia per rubricas, et quarta per rubricarum capitula distinguatur.

»Et ut clarior notitia tabule super eo habeatur, primum numerum foliis connumeraui, adiectas uero quatuor tantummodo litteras, quatuor columnis foliorum deputaui; ita ut si uersale fuerit, remissa querat in prima medietate columne; si uero communis minorue littera fuerit, in altera medietate.

»Hec exordio presentis operis, ad generalem eius notitiam sufficit premisisse, ad cuius complementum me promoueat illa que omnium est artifex,  sapientia increata, in seculum seculi benedicta. Amen.«

Que hic prefationis auctor de tabula sua dicit, intelligi non possunt, nisi ipsa editio inspiciatur. A qua tabula uideo omnes posteriores editiones, que tamen eumdem libri ordinem habent, uariare.

Hoc igitur seruat hic editor in tabula sua:

Primo post rem, que ordine alphabetico in tabula exprimitur, designat litteris numeralibus folii numerum.

Secundo utitur quatuor litteris maioribus, seu capitalibus  A, B, C, D, [LXII] et quatuor minoribus a, b, c, d. Has post folii numerum in tabula affigit pro ratione quatuor columnarum,  quibus quodque folium constat. Et quidem priori medietati cuiusque columne seruiunt maiores littere, ita ut A seruiat priori medietati prime columne, B secunde, C tertie, D quarte. Posteriori autem medietati cuiusque columne seruiunt minores littere a, b, c, d, pari tenore, ut iam dictum est de maioribus.

Hec dicenda fuerunt, tum ne quis causaretur minus me accurate primam uariationem expressisse; tum quia posteriores huius generis editiones, uel prefationem hanc omittunt, ut editiones incerti loci anno 1483 et 1485, que in tabula non utuntur quatuor illis maiusculis et minusculis litteris, sed post foliorum numerum totius alphabeti litteras affigunt, quas et in textu exprimunt; uel prefationem certe  decurtant, ut editio ueneta anni 1508 et Lugdunensis anni 1536: que uerba illa, adiectas uero, etc., usque ad, hec exordio, etc., omittunt, tabulamque suam dirigunt per folia tantum, sine ullis additis litteris, quod postea seruarunt cetere editiones.

Constat autem hec editio, ut iam dictum, quatuor partibus.

Prima pars habet initium: Incipit prologus sancti Hieronymi, Cardinalis presbyteri, in libros uitas Patrum sanctorum Aegyptiorum, etiam eorum qui in Scythia, Thebaida, atque Mesopotamia morati sunt; non solum quos oculis uidit, maximoque labore conspexit, uerum et quam plura a fide dignis relata conscripsit notabili diligentia. Denique aliorum etiam  authenticorum libellos fideliter e Greco in Latinum transtulit; et ab aliis translata pro sui perfectione huic operi inseruit. Inde sequitur: Benedictus Deus, etc., Mox, Primum igitur tanquam uere fundamentum, etc., ut supra in prima editione, eodemque modo finitur.

Sed hec editio in prima parte hec preterea habet:

    uita S. Pauli primi eremite.
    uita S. Antonii.
    uita S. Hilarionis.
    uita Malchi captiui.
     uita S. Pauli Simplicis.
    uita S. Paule.
    uita S. Pelagie.
    uita B. Marie Aegyptiace.
    uita S. Marine uirginis.
    uita S. Euphrosyne.
    uita S. Frontonii abbatis.
    uita S. Simeonis eremite, qui in columna stetit.
     uita S. Eufraxie uirginis.
    uita serui Dei, Macarii Romani.
    uita S. Posthumii.
    uita S. Onuphrii eremite.
     uita B. Abrahe eremite.
    uita B. Pachomii abbatis.
    De Christiano monacho.
    uita S. Ioannis Eleemosynarii.
    uita S. Eugenie uirginis.
    uita S. Basilii episcopi.
    uita S. Patris Ephrem.


Atque ita finis imponitur prime parti.

[LXIII] Secunda pars incipit a registro secundi libri sanctorum Patrum, quod aliis omnibus editionibus hoc quidem loco deest, excepta ueneta anni 1508. In Lugdunensi 1536 ponitur registrum hoc initio totius libri post indicem generalem; in Complutensi  anno 1596, in fine totius libri post indicem generalem. Inde sequitur Prologus: uere mundum quis dubitet, etc. Mox: Incipiunt adhortationes sanctorum Patrum, profectionesque monachorum, ceteri quoque subsequentes libelli; quos de Greco in Latinum transtulit sanctus Hieronymus cardinalis presbyter. Editio Lugdunensis habet professiones loco profectiones. Inde sequitur § primus: Quidam sanctorum Patrum seniorum, interrogantibus se monachis de causa abstinentie, etc. Et subsequuntur usque ad ducentos et septem paragraphi. Inde subiiciuntur uarii libelli, numero uiginti, qui in prima editione uocantur nouem decim partes, ubi deest unus, qui hic decimus sextus est De penitentia; sed prima editio eum mixtum habet cum libello  septimo, qui est De patientia, ut et hic decimus sextus in Parisiensi editione inscribitur. Post subditur: Incipiunt septem capitula, que misit abbas Moyses abbati Pimenio, et qui custodierit ea, liberabitur a pena, etc., ut in prima editione; sed post septimum sequuntur hic triginta duo uariorum Patrum dicta, finiunturque in hoc paragrapho seu numero qui incipit: Erat quidam in cenobio iam senex probatissimus monachus. Finit: qui protegit omnes in sinceritate et ueritate sibi seruientes.

Tertia pars hoc habet principium: Incipit tertia pars libri uitas Patrum, uidelicet de regula uel conuersatione Aegyptiorum monachorum, et eorum qui degunt apud Palestinam uel Mesopotamiam. Prologus:  Frequenter ac sepius a me, fratres, flagitatis. Capitulum primum: Ante hoc triennium. Constat hec pars capitulis 55, quorum ultimum est: Quodam autem tempore quidam duo philosophi, audientes famam beati Antonii, etc.

Quarta pars hoc modo inchoatur: Incipit prologus sancti Paschasii, ad exhortationem sanctorum Patrum tam Grecorum quam Aegyptiorum. Initium prologi: Domino uenerabili Patri, Martino presbytero, et abbati. Inde titulus initii textus: Incipit liber exhortationum, et primo contra gastrimargiam, ad euitandum gule desiderium. Textus initium: Quidam frater, quemadmodum in cella propria degere deberet. Constat autem tota hec pars titulis XLuI, quorum ultimus  est De mediationibus anachoretarum. Inde subnectitur opusculum De laude et effectu uirtutum.

Hanc editionem, siue huius editionis ordinem, post ad uerbum prope expressere omnes sequentes  Coloniensi excepta, de qua mox.

[LXIIII] Et quidem omnes editiones Lugdunenses preferunt epistolam dedicatoriam Celsi Hugonis Dissuti, in utroque iure doctoris, Cabilonensis canonici, qua reuerendissimo in Christo Patri et domino D. Ioanni de Ponpeto iurium celeberrimo doctori, Cabilonensique episcopo, ac abbatialis monasterii Sancti Petri prope muros Cabilonenses commendatario, administratorique perpetuo opere sue pretium exponit in uolumine hoc edolando: »Tantis, inquit, erat mendis  refertum, in hoc ut antiqui uix libri uestigia comperiat quispiam. Pro enim dictionibus, alie etiam diuerse posite dictiones, sensum diui Hieronymi peruertebant. Nec deerant pro aliis syllabe, proque ueris diuersa seu impressorum incuria correctorumue inertia pretermissa elementa uim dictionis ac sensum permutantia. Hoc tandem, sed ut prius quam uetustissimo adhibito exemplari, tantis extersum mendis.« Cuius conatum lectori considerandum relinquo.



PROLEGOMENON XX. De tertia editione Latina, que ab utraque priore uariat.

Tertia editio, uarians est Coloniensis anno 1547 que primo prodiit hoc titulo: Prototypon ueteris  Ecclesie, continens uitas, gesta, dictaque sanctorum Dei amicorum utriusque sexus, auctore seu rhapsodo sancto Hieronymo partim, partim aliis atque aliis, Colonie per Gasparem Gennepeum

Adornauit hanc editionem frater Theodoricus Loher a Stratis, Carthusie aule Marie in Buxia prior ac prouincialis uisitator, eamque dedicauit reuerendissimo et iilustrissimo principi Othoni S. R. E. cardinali, episcopo Augustano, quem in epistola sua dedicatoria, quam Ratispone anno 1546 scripsit, de sua in hoc libro recensendo opera edocet.

»uitas Patrum ego ex antiquis et fide dignis exemplaribus manuscriptis octo aut decem simul collatis, non exiguo labore utcunque recognoui, et ei integritati restituisse me puto, qua uel Hieronymo,  Athanasio, Leontio, Amphilogio, Anthero, Nicephoro, Euagrio, Petronio, Eutropio, Heraclide, et id genus aliis sanctis Patribus scriptum non ambigitur.

»Deinde in certum ordinem quoad fieri potuit, iuxta seriem et rationem temporum digessi, ut lector statim cognoscat quo quisque Patrum tempore per gratiam Dei in hoc illuxerit mundo, aut potius quo tempore gratia Dei luxerit in illorum singulis. Non solum autem de uiris, sed etiam de claris et sanctis mulieribus, narrationis huius seriem institui.«

Secundo uero hec eadem editio eodem loco, et apud eumdem typographum, iisdem typis prodiit  anno 1548 qui priori proximus, hac inscriptione: uite sanctorum Patrum, ueteris catholice atque apostolice Ecclesie dicta, gestaque insignia et admiranda excellentium [LXu] aliquot Dei amicorum utriusque sexus complectentes, auctore diuo Hieronymo partim, partimque aliis atque aliis quos uersa pagella nosse poteris. Accepta et approbata ab Ecclesia catholica ante annos plus mille quinquaginta.

Atque huic editioni nouam epistolam dedicatoriam premisit, quam exarauit Auguste XII Kal. Feb., anno 1548, ad reuerendissimum in Christo Patrem ac dominum D. Henricum, abbatem insignis cenobii ordinis diui Benedicti in Wiblinghen Constantiensis diecesis, in qua opere sue prestite hanc rationem reddit:

 »uitas Patrum modo a plus mille erroribus qui passim intercurrebant, ad uetustissima pariter ac diuersa exemplaria repurgauimus. Nam multa sunt restaurata, pleraque adiecta, nonnulla adempta, omnia denique adeo adamussim examinata, ut non modo renouatus, sed pene renatus tantus thesaurus  ab omnibus piis merito excipi possit. Addidimus preterea nouum quemdam ordinem ac nouum indicem qui semper durabit. Nullis sane laboribus pepercimus, quo istud tam insigne opus prodire posset emunctius ac tersius quam hactenus.«

Equidem an editio hec secunda Coloniensis plane noua sit, an uero titulus tantum mutatus, quod Prototypi nomen minus notum esset, affirmare non possum.  Certe secunde editionis folia et typi cum prioris editionis foliis ac typis plane quadrant: omissa tantum hic est paraphrasis Cassiani et Climaci, que priori editioni in calee adiuncta erat, et eorum loco substituta est uita Barlaam et Iosaphat.

Quidquid sit, non dubito multum laboris insumptum a uiro optimo in ueteribus exemplaribus castigandis.

Constat autem hec editio libris quinque, uti et prima editio; sed ordine multum immutato, et quibusdam ex secunda editione, et aliunde additis.

Primus liber constat tribus partibus, quarum prima est de sanctis uiris; secunda de sanctis mulieribus: que utraque pars permixta et conflata est ex libro primo Ruffini  et aliis uitis que in secunda editione post librum primum Ruffini subnectuntur; quibus preterea interserit uitam Epicteti et Actionis, Fabiole, et Marcelle. Tertia pars continet excerpta ex Seuero Sulpicio, et Ioanne Cassiano.

Secundus liber continet sanctorum Patrum uitas, uerba, doctrinas, et exhortationes, qui est liber tertius Ruffini in nostra editione.

Tertius liber est Palladii, isque ex antiqua uersione, uti eam habet prima editio.

Quartus liber est, quem Pelagius S. R. E. diaconus, et Ioannes eiusdem subdiaconus e Greco uerterunt.

[LXuI] Quintus liber est breuiorum sententiarum,  uti et quintus est in prima editione. Eidem adiungitur liber Paschasii abbatis; inde uita sanctorum Barlaam eremite, ac Iosaphat.



PROLEGOMENON XXI. De quarta hac editione Latina, que cum tribus precedentibus editionibus partim consentit, partim dissentit.

Post omnes editiones iam enumeratas  succedit nunc quarta hec editio, que et libris aliquot auctior, et auctorum stylo ad manuscripta exemplaria reformato correctior prodit. Constat autem decem potissimum libris.

Primus liber uarias continet Patrum uitas, tam uirorum  quam mulierum, qui asceticam excoluere, satis fuse ab auctoribus conscriptas uirorum quidem XuI.

    S. Pauli primi eremite.
    S. Antonii abbatis.
    S. Hilarionis monachi.
    S. Malchi, captiui monachi.
    S. Onuphrii eremite.
    S. Pachomii abbatis Tabennen
    S. Abraham eremite.
     S. Basilii, Cesaree Cappadocie archiepiscopi.
    S. Ephrem Syri, diac. Edesse.
    S. Simeonis Stylite.
    S. Ioannis Eleemosynarii.
    SS. Epicteti presbyteri et Astionis monachi
    S. Macarii Romani, serui Dei, qui inuentus est iuxta Paradisum
    B. Posthumii, Patris quinque millium monachorum.
     S. Frontonii abbatis.
    SS. Barlaam et Iosaphat.

Mulierum uero XI.
    S. Eugenie uirginis ac martyris.
    S. Euphrasie uirginis.
    S. Euphrosyne uirginis.
    S. Marie meretricis, neptis Abrahe eremite.
    S. Thaisis meretricis.
    S. Pelagie meretricis.
    S. Marie Aegyptiace meretricis.
    S. Marine uirginis.
    B. Fabiole.
    S. Paule Romane uidue.
    S. Marcelle uidue.


Potuissent plures uite utriusque sexus addi, qui  in eodem uiuendi instituto se exercuit; sed et liber excreuisset nimium, et extra propositum meum abiissem, quo suscepi uulgatas Patrum uitas, que multorum olim manibus fuere circumlate, recensere et nitori suo pristino restituere.

Librum hunc primum diuo Hieronymo presbytero potissimum inscripsi, tum quod Hieronymus potiores in eo partes ageret, qui [LXuII] unus plures tum uirorum tum mulierum uitas conscripsit, quam ullus alius; tum ut quam minime ab inueterata, que multorum etiam ueterum animos occupauit, opinione recederem, qua diuus Hieronymus uitarum Patrum auctor creditus fuit. Dedi igitur hoc libro primo quidquid fere Hieronymus in eo genere prestitit.

 Ne quem tamen titulus falleret, non soli Hieronymo inscripsi, sed et aliis uariis, quorum nomina singule sibi uite preferunt, quarum quidem auctores indagare potuimus. Anonyme uite eo loco sint, quo eas olim Patres esse censuerunt, qui et eas legerunt, et ex iis uirtutum exempla expresserunt, licet inter receptas in Ecclesia lectiones referri uetuerint

Secundus liber continet Patrum uitas breuiori stylo comprehensas, qui Ruffinum Aquileiensem presbyterum agnoscit auctorem, uel interpretem; et XXXIII capitibus absoluitur.

Tertius liber comprehendit non tam uitas quam uerba seniorum eodem Ruffino auctore, uel interprete. Constat autem paragraphis seu numeris CCXX.

 Quartus liber ex Seuero Sulpicio et Ioanne Cassiano conflatus et concinnatus, illius quidem Dialogis, huius uero Institutionibus et Collationibus, uaria continet Patrum exempla et monita; constatque capitibus Lu.

Quintus liber auctore Greco quidem incerto, certo tamen interprete Pelagio S. R. E. diacono, uerba seniorum complectitur, libellis XuIII comprehensa: quorum primus est De Profectu Patrum; constatque paragraphis seu numeris XXIII; secundus De Quiete, numerorum XuI; tertius De Compunctione, numerorum XXuII; quartus De Continentia, numerorum LXX; quintus De Fornicatione, numerorum XLI; sextus De eo quod monachus nichil debeat possidere, numerorum  XXII; septimus De Patientia seu Fortitudine, numerorum XLuII; octauus De eo quod nichil per ostensionem fieri debeat, numerorum XXIu; nonus De eo quod non oporteat iudicare quemquam, numerorum XII; decimus De Discretione, numerorum CXu; undecimus De eo quod oporteat sobrie uiuere, numerorum LIu; duodecimus De eo quod sine intermissione et sobrie debet orari, numerorum Xu; decimus tertius De eo quod oporteat hospitalem esse, et misericordem in hilaritate, numerorum Xu; decimus quartus De Obedientia, numerorum XIX; decimus quintus De humilitate, numerorum LXXXIX; [LXuIII] decimus sextus De Patientia, numerorum XIX; decimus septimus De Charitate, numerorum XXu; decimus octauus De Preuidentia siue Contemplatione, numerorum  XX.

Sextus liber auctore Greco quoque incerto, certo tamen interprete Ioanne S. R. E. subdiacono, etiam uerba seniorum exsequitur libellis Iu: quorum primus est De Preuidentia siue Contemplatione, estque pars ultimi libelli precedentis. Constat autem numeris XuII; secundus De sanctis senioribus, qui signa faciebant, numeris XuII; tertius De conuersatione optima diuersorum sanctorum, numeris XuIII; quartus Septem capitula uerborum, que misit abbas Moyses abbati Pemenio; et qui custodierit ea, liberabitur a pena, constatque numeris XXXuII.

Septimus liber auctorem habet Grecum incertum, certum interpretem Latinum Paschasium S R. E.  diaconum. Continet autem uerba seniorum in locos communes digesta, absoluiturque capitibus XLIu.

Atque que hactenus enumerauimus, prioribus editionibus uarie dispersa pro cuiusque concinnatoris captu prodiere, que uulgato uitarum Patrum libro fuere comprehensa. Nunc sequentia preterea accedunt.

Octauus liber certum auctorem agnoscit Grecum, Palladium Helenopoleos episcopum, certum quoque Latinum interpretem Gentianum Heruetum. Continet autem breues Patrum uitas, et quarumdam feminarum ascetriarum, in Lausi prepositi gratiam in unum uolumen congestas, unde Lausiace Historie nomen obtinuit. Absoluitur capitibus CLI.

Nonus liber Dei amantium historiam uirorum pariter  ac mulierum complectitur, que Philotheus, seu Theophiles dicitur, certo auctore Greco, Theodoreto Cyri episcopo, certo quoque Latino interprete Gentiano Herueto; constatque capitibus XXX.

Decimus liber auctorem Grecum habet Ioannem Moschum, interpretem Latinum Ambrosium Camaldulensem, et nomen obtinuit Prati spiritualis, quod uariis sanctorum floribus niteat. Comprehendit autem capita omnino CCXIX.

Post decem hos de uitis Patrum et uerbis seniorum libros accedit Appendix, que quia eadem pene omnia continet prioribus libris comprehensa, ideo eam in calcem libri reieci, et minore charactere exprimi curaui. Placuit autem hanc appendicem subnectere, quod non ingratam rem me antiquariis facturum  existimarem, si ueteres Palladii interpretes producerem, ut et textus uarietas uel conformitas appareret, et styli quoque antiquitas representaretur. Continentur autem appendice hec sequentia: [LXIX] Heraclidis Paradisus, incerto sed ueteri interprete capitibus LuIII; Palladii Lausiaca, incerto sed ueteri interprete, capitibus XX; Aegyptiorum Patrum sententie, auctore Greco incerto, interprete Martino Dumiensi episcopo. Constant numeris CXIX.



PROLEGOMENON XXII. Quid queque editio peculiare et diuersum ab aliis habeat?

Ut res hec clare ob oculos ponatur, statui quamque editionem inter se comparare. Et ne confusio  detur, per paragraphos comparationes distinguam.


§ I. Comparatio prime et secunde editionis.

Prima editio quinque constans libris hec habet peculiaria et diuersa a secunda editione:

Primo, totum librum tertium, seu Palladii Lausiacam, incerto sed ueteri interprete.

Secundo, in libro quarto habet prefationem, que secunde editioni deest. Ne quis eam desideret, ecce hic habe: »Cum omnis prefatio textum opportune preueniens, aut sequentis materie predicit qualitatem, aut defensatum sui commendet auctorem; tum uero presentis libri seriem proprio contingit hac de causa prologo indigere, quia speciales quasdam uirtutes,  quasi pretiosos lapides, passim proponens, utilitatem suam toto in corpore lectoris oculis probatur offerre. Decem quippe et nouem diuisus in partes, distinctas licet uideatur habere uirtutes, attamen dum occasione unius plerumque uirtutes cetere promiscue commendantur, collisis inter se unionibus, hoc est, collatis ad inuicem uirtutibus, gemmarum spiritualium immortalis claritas sese reuerberans, mutuati luminis detrimenta non nouit.«

Tertio, totum librum quintum, qui continet De celesti Aegyptiorum Patrum conuersatione breuiores sententias. Quanquam he sententie in secunda editione per uarios libros sparse habeantur, ut ex iis nichil in ea desideretur preter solam prefationem, quam hic represento:

 »Licet ab exordio conscriptionis nostre uoluntas nobis fuerit, omnia que de conuersatione sanctorum Patrum scire potuimus, quatuor libris comprehendere; postmodum tamen considerantes singula, quintum superaddimus, ne forte legentibus aut librorum quantitas, aut sententiarum displiceret continuata numerositas. Cum enim in toto uoluminis huius corpore breuium sententiarum tanta sit copia, ut eas prolixe sententie addecimare uix possint; habito nobiscum rationis iudicio, arbitrati sumus hoc modo laborem nostrum lectoris atque auditoris gratie commendandum. Siquidem [LXX] et breues et longe sententie per quatuor anteriores libros mistim releuandi causa fastidii ponerentur, collecta uero sententiolarum plurima parte in unum  libellum, quasi minutie quedam, et gemmarum fragmina in massam aliquam conflarentur. Sententiolas autem dicimus, quantum ad numerum dictionum. Ceterum quedam inueniuntur in eis quanto uerbis breuiores, tanto sensibus fortiores: adeo ut si quis eas profusius exponere querat, totus sibi adesse necessario debeat. Sane nobis aliter disponentibus, a Domino factum esse credimus ut Aegyptiorum Patrum celestis conuersatio legalium librorum numero signaretur, quos ipse Dominus de potestate Aegypti, id est tenebrarum, eripuit, et in cordibus eorum Euangelice legis decreta Spiritus sancti stylo conscripsit. Horum ergo intuentes exitum conuersationis, fidem, propositum imitemur et studium, ut socii passionum effecti, consortes efficiamur  et premii.«

In nullo manuscripto eam prefationem inueni, uti nec breuiores sententias, quibus ea prefatio premittitur; quare existimo a primo concinnatore uitarum Patrum, quisquis ille sit, eas sententias ex reliquis libris excerotas, quod ipsa prefatio loquitur.

Secunda editio quatuor constans partibus, hec propria habet, que in prima desiderantur: primo, uitas illas in prima parte quas prolegomeno 19 nominatim dedi, excepta uita Marine, seu Marini, quam prima editio habet in fine quinti libri; secundo, totam tertiam partem, quam ex Seuero et Cassiano excerptam esse docui in hac quarta nostra editione;  tertio, totam quartam partem, id est, librum Paschasii, et opusculum De laude et effectu uirtutum.


§ II. Comparatio prime et tertie editionis.

Prima editio nichil peculiare continet, quod non et in tertia reperiatur.

Tertia uero editio hec a prima diuersa habet in primo libro, que tribus constat partibus. Peculiaria habet in prima et secunda parte:

Primo, omnes uitas illas quas et secunda editio habet post uitas a Ruffino conscriptas; quibus addit uitam Epicteti et Astionis; necnon De muliere uercellensi septies icta, auctore diuo Hieronymo et in fine quinti libri, uitam Barlaam et Iosaphat. Peculiarem etiam habet totam tertiam partem que continet excerpta ex Seuero et Cassiano.

 Secundo, in quinto libro peculiarem habet librum Paschasii.


§ III. Comparatio prime et quarte editionis.

[LXXI] Prima editio nichil habet, quod non in quarta hac nostra reperias, excepta prefatione quam libro suo quarto  prefigit, quam iam paulo ante hic expressi. Excepto item libro u prime editionis, qui breuioribus constat sententiis. Ee tamen sententie omnes aliis libris quarte editionis intermiste occurrunt.

Quarta editio hec distincta a prima habet, 1o totum primum librum, qui uariis uitis sanctorum constat, excepta uita sancte Marine, que in prima editione in calce libri u reperitur; 2o totum librum  quartum, qui ex Seuero et Cassiano conflatus est; 3o totum librum septimum, interprete Paschasio; 4o totum librum octauum, seu Palladii Lausiacam; 5o totum librum nonum, seu Theodoreti Philotheum; 6o totum librum decimum, seu Ioannis Moschi Pratum spirituale; 7o ex appendice Heraclidis Paradisum, et Aegyptiorum Patrum sententias, interprete Martino Dumiensi.


§ Iu. Comparatio secunde et tertie editionis.

Secunda editio in fine habet opusculum De laude et effectu uirtutum, quod deest tertie editioni.

Tertia editio hec particularia continet, que in secunda desiderantur; primo, uitam Epicteti et Astionis, et uitam Barlaam et Iosaphat, et uitas Fabiole et Marcelle. Item epistolas sancti Antonii, et  epistolam Macarii, et Miraculum aliquod sancti Antonii e Germanico in Latinum translatum, necnon De muliere uercellensi septies icta, auctore diuo Hieronymo; secundo, totum tertium librum, que est Lausiaca Palladii ex ueteri interpretatione; tertio, partem libri quinti, eam uidelicet, in qua continentur breuiores sententie.


§ u. Comparatio secunde et quarte editionis.

Secunda editio nichil singulare habet, quod non in quarta reperiatur. Omisi tantum ex prima parte uitam sancti Christiani Cenomanensis, que nichil ad uitas Patrum Aegyptiorum et Orientalium facit, et nescio quomodo inter has uitas irrepserit. Ne quis tamen eam desideret, eccistam:


 uITA CHRISTIANI MONACHI.

»Quidam Cenomanensis, nomine Christianus, iuuenis conuersus ingressus est eremitorium quoddam in archiepiscopatu Turonensi, [LXXII] quod dicitur Castinetum: ubi cum fortiter tentaretur a carne sua, affligebat se in quadragesima ieiunans et abstinens se ab omni potu preter unum diem in septimana. In hieme stabat uestitus in aqua frigida usque ad collum, disciplinam sibi dabat usquequo uirge dirumperentur. Qui cum quadam die hoc faceret, et se cecidisset usque ad sanguinem, audiuit uocem a parte Occidentis dicentem: Nihil prodest tibi quod facis, iste Deus quem inclamas, non dabit tibi quod petis; sed conuertere ad me, et auxiliabor tibi. Quod ille audiens intellexit uocem esse inimici.  Et cum orasset Deum ut auxiliaretur sibi contra tentationes, proposuit aggredi peregrinationem ad diuersos sanctos, ut ita finiret uitam suam peregrinando. Et cum diu hoc cogitasset, accepto baculo egressus est nudis pedibus. Et cum uenisset ante quamdam ecclesiam, flexis genibus rogauit Deum ut daret ei bonum consilium. uix ab oratione surrexerat, et ecce sensit fetorem magnum, per quod intellexit diabolum astantem, qui ei suggerebat relinquere habitum religionis et locum suum. Et gratias agens Domino de tali signo, reuersus est ad fratres suos. Hic aliquando in festo sancti Stephani dormiebat ad matutinas. Et cum legeretur illa lectio, ubi legitur: Et lapidauerunt Stephanum, expergefactus ad hoc uerbum, reprehendit se de somnolentia,  dicens: ue mihi, quia sic dormio ad obsequium Dei. Iste sanctus non dormiebat quando lapidabatur, et pro persecutoribus orabat; et ego miser debueram rogare istum sanctum martyrem ut oret pro me. Et post hoc cepit intentissime uigilare, et rogare sanctum Stephanum ut oraret pro se. In crastino cum esset in refectorio, antequam aliquid gustaret, uenit uox ad eum, dicens: Tu intendis ad terrenas escas, et non cogitas de glorioso protomartyre qui orat pro te. Tunc aperti sunt oculi eius, et leuans oculos in celum, uidit martyrem orantem pro se, sicut uox ei dixerat. Quod cum dixisset, statim surrexit et petiit locum secretum in quo oraret, et dixit: Sancte Stephane, quas tibi gratias agam de tanto beneficio tuo? Nihil habeo proprium quod tibi  dem; sed tamen hoc do tibi quod amodo pro amore tui non induar lineis, sed laneis tantum, quod et fecit. Hic cum postea moneret ceteros ut in bono proposito persisterent, narrabat, dicens: Eram aliquando in Castineto iacens in lecto pleno paleis in solario quodam, et cum uellem repausare, sentiebam nescio quid quod se mouebat sub renibus meis. Dixi quoque hoc magistro meo, sed illa motio non quieuit. Quadam autem die inspirante mihi Domino, cepi euertere paleam fecti mei, et euersa palea cum nil inuenirem, leuaui unum de asseribus solarii, sub quo inueni unum pedulem, et in eodem magnam massam denariorum. Quos cum inuenissem, relictis illis cucurri ad magistrum nostrum, et  confessus sum quid inuenissem. Ille iussit mihi ut referrem illos ad se. Quod cum fecissem, omnes fratres iussit congregari; qui omnes excommunicauerunt illum qui hoc fecerat. Quod cum audisset carpentarius quidam, dixit [LXXIII] se hoc fecisse; et petiuit ueniam, humiliter correctionem promittens. Magister autem indulsit ei, et iniunxit ei penitentiam. Sed denarios male acquisitos retinere noluit, imo diuisit eos pauperibus et egentibus.« Que desumpta sunt ex Speculo Historiali uincentii, lib. XXIX, cap. 11, qui ea citat ex Helinando. Idem, cap. 12, tradit quomodo Christianus iste transierit ad ordinem Cistertiensem. uixit autem circa annum 1160.

Continet preterea secunda editio in calce libri epistolam  Macarii, et opusculum De laude et effectu uirtutum. Que quia didactica sunt, nec proprie ad uitas uel uerba seniorum spectant, rectius reseruantur alteri asceticorum tomo, qui omnia Patrum ascetica et didactica scripta comprehendat.

Quarta editio hec distincta a secunda habet: Primo, in primo libro, uitam sancti Ephrem distinctam ab hactenus uulgata; et uitam Epicteti et Astionis, et uitam Barlaam et Iosaphat; secundo, totum librum octauum, seu Palladii Lausiacam; tertio, totum librum nonum, seu Theodoreti Philotheum; quarto, totum librum decimum, seu Ioan. Moschi Pratum spirituale; quinto, totam appendicem.


§ uI. Comparatio tertie et quarte editionis.

Tertia editio nichil peculiare diuersum a quarta habet  preter uitam Christiani Cenomanensis, quam iam dixi nichil huc facere; et De muliere septies icta, auctore diuo Hieronymo, que etiam huc non spectat; et sententias breuiores, quas etiam dixi sparsim in aliis quarte editionis libris occurrere; et epistolas sancti Antonii, et epistolam Macarii, que reseruantur alteri Asceseos didactice tomo. Habet preterea miraculum aliquod sancti Antonii ex Germanico in Latinum translatum, quod nescio unde promptum sit, nec qua fide.

Quarta editio hec distincta a tertia habet: Primo, in primo libro uitam sancti Ephrem, distinctam ab ea que hactenus in aliis editionibus fuit; secundo, totum librum octauum, seu Palladii Lausiacam, auctiorem quam habeat tertia editio, ex recenti uersione  Gentiani Herueti; tertio, totum librum nonum, seu Theodoreti Philotheum; quarto, totum librum decimum, seu Ioan. Moschi Pratum spirituale; quinto, ex appendice, Paradisum Heraclidis, et Aegyptiorum Patrum sententias, interprete Martino Dumiensi episcopo.

Accedunt preterea que omnibus aliis editionibus desunt, prolegomena, preludia, notationes, onomasticon, et uarii uariarum rerum indices.



PROLEGOMENON XXIII. De uariis editionibus uulgata uariaque lingua.

[LXXIu] Italica editio in-folio, uenetiis, anno 1476, apud Antonium Bartholomei. Constat autem hec editio  sex libris. Libri plane miscelli sunt, insertis etiam quibusdam uitis, que in nulla editione Latina uitarum Patrum comparent. Primus liber auctorem prefert sanctum Hieronymum. Sed pleraque sunt aliorum auctorum, maxime Ruffini, ex secundo hic libro. Secundus liber Eradium monachum agnoscit. Est Paradisus Heraclidis, cuius nomen in Eradium deprauatum fuisse existimo. Tertius liber tribuitur Ioanni monacho Ierosolymitano. Quartus liber ascribitur Leontio Neapoleos Cypri episcopo. Est uita Ioannis Eleemosynarii, ab eo conscripta, cui alie aliquot adduntur. Quintus liber inscribitur Theophilo, Sergio et Elchino. Est uita Macarii Romani iis auctoribus, cui et alia quedam subnectuntur. Sextus liber auctorem habet Ioannem Euiratum. Est Pratum spirituale  Ioannis Moschi.

Rursus Italica hec editio iterata fuit in-quarto cum figuris, nouo interprete Ioanne Mario uerdizotto uenetiis, ex typographia de i Guerra, 1589.

Gallica editio in-folio, cum figuris, interprete anonymo, Parisiis, anno 1494, apud Ioannem du Pré. Expressa est ex secunda editione Latina. Quare quidquid dixi prolegomeno 19 continere secundam editionem Latinam, etiam hec Gallica continet. Unde facile est ex prolegomeno 22, ubi Latinas editiones inter se et cum hac quarta comparaui, dispicere qui hec Gallica cum nostra quarta Latina conueniat.

Alia editio Gallica in paruo folio seu magno quarto cum figuris, Parisiis, sine indicio anni uel typographi. Plane cum precedente conuenit, et fors ea prior  est.

Alia editio Gallica in-quarto, cum figuris, interprete recentiore anonymo, Parisiis, apud Guilielmum Chaudière, anno 1605. Expressa est hec ex tertia editione Latina, continetque tantum quatuor libros, omisso toto quinto libro, et Paschasio, qui post quartum additur in Latino textu.

Alia Gallica editio in octauo, interprete M. Iacobo Gaultier, Parisiis, apud Guilielmum de la Noue, anno 1606. Continet primum [LXXu] et secundum librum iuxta exemplar secunde editionis Latine.

Flandrica editio in-folio paruo, sine indicio loci, per Petrum uan Os, anno 1490. Constat tribus partibus uarie dispositis et mistis. Continet tantum ex nostro libro primo, uitam Pauli, sancti Hilarionis, Malchi,  Onuphrii, Abrahe eremite, Simeonis Stylite, Thaisis meretricis, Marine. Librum secundum. In tertia parte continet uaria exempla et dicta ex uariis libris excerpta. Hec editio etsi nullum loci indicium preferat, existimo tamen Swolle impressum, quod librum uiderim Flandricum de Bono uniuersali, seu librum Apum, impressum Swolle, anno 1488, apud Petrum uan Os, qui et huius libri de uitis Patrum Flandrice typographus est. Utrique libro idem insigne affigebatur.

Alia editio Flandrica in-folio paruo, Delphis apud Henricum Eckert uan Homberch, anno 1498. Constat tribus partibus, uti prior editio.

Alia editio Flandrica in folio paruo, Leyde apud  Ioannem Seuersen, anno 1511. Sequitur priores editiones.

Germanica editio in-folio cum figuris. Conuenit fere cum Flandrica editione.

Anglicana editio in-folio cum figuris, interprete Guilielmo Capton Westmonasteriensi, Westmonasterii apud Wiinkiin de Worde, anno 1495, iuxta exemplar Gallicum impressum Lugduni anno 1486. Eam editionem Lugdunensem Gallicam non uidi, sed ex Anglicani Codicis ordine uideo eamdem esse cum aliis editionibus Latinis Lugdunensibus. Quare editio Anglicana comprehendit omnia que dixi supra prolegomeno 19 comprehendere secundam editionem. Unde ex prolegomeno 22, ubi editiones omnes Latinas cum hac quarta nostra contuli, facile est uidere quomodo  hec Anglicana editio cum hac nostra conueniat. Nactus sum hunc Codicem ex Carthusia Mechliniensi, admodum R. D. priore promptissime suppeditante.



PROLEGOMENON XXIu. De manuscriptis libris, quibus ad quartam hanc editionem adornandam sum usus.

Prima mihi cura fuit, ne quid temere in textu mutarem: nichil magnopere ingenio, nichil blandientibus in speciem coniecturis dedi. Primum mihi a manuscriptis subsidium fuit, etiam e Germanica euocatis, unde mihi quinque exemplaria [LXXuI] submisit R. P. Iacobus Gretzerus noster. Secundum a uetustissimis editionibus. Tertium rarissime tamen, a coniectura, non remota tamen ea, sed propinqua. Cum autem decem libros demus uitarum Patrum, quorum tres  posteriores nunc primum accedunt ex interpretatione recentiorum qui uixere Patrum memoria, non est quod omnium librorum manuscripta exemplaria exspectes. Eorum igitur tantum librorum manuscripta exspecta exemplaria qui iam olim translati fuere, quales septem priores, quique hactenus titulo uitarum Patrum impressi sunt.

Manuscriptorum quibus usus sum, ecciste catalogus, quem do iuxta uetustatem characteris, quantum quidem mihi colligere licuit, uel ex anno ascripto, uel ex charactere. Sciunt antiquarii aliquod seculi indicium a characteris genere sumi. Cito autem eos referendo ad editionem hanc quartam.

Ms. uedastinus, e celeberrimo sancti uedasti monasterio membranaceus in-folio, uetustissima manu,  quippe characteribus capitalibus conscriptus. Descriptus hic erat rogatu abbatis Nomedii, qui eum basilice sancti Medardi obtulerat. Unde Suessione, ubi insignis sancti Medardi basilica, librum hunc profectum auguror. Titulus autem libri hic erat: Liber sermonum uel adhortationis Patrum ad profectum monachorum. Liber autem hic ms. tantum continet ex libro nostro quinto libellos Xu, et finit in numero 26 libelli Xu. Quare non habet integre que uertit Pelagius. Finis totius libri erat: Explicit liber quod uocatur uitas Patrum ad profectum monachorum siue imitatores eorum. uix dubium mihi, ante annos DCCC librum hunc conscriptum. Ex Nomedii etate res certior statui poterit.

 Ms. sancti Floriani, in-folio, membrana, uetustissimus, ante annos prope DCCC scriptus. Ita enim in fine habet: Hic liber fuit inchoatus in Hunia, in exercitu, anno Domini 819, Iu Non. Iunii, et perfinitus apud Sanctum Florianum II Id. Septembr. ineha. Xuma. An ultimum hoc est indict. Xu? Rectius diuinaueris, in hebdomada Xuma, id est, quinta decima. Atque ita Auentinus loco mox citando olim legit, cum littere nondum ita euanuissent. Continet ex libro primo, uitam Pauli, Antonii, Hilarionis et Malchi. Librum secundum. Ex libro quinto nonnulla hoc titulo: Incipiunt adhortationes sanctorum Patrum, perfectiones monachorum, quas de Greco in Latinum transtulit beatus Hieronymus. Librum septimum. Ex appendice, Aegyptiorum Patrum sententias, hoc titulo: Interrogationes  uel responsiones Aegyptiorum Patrum, quas de Greco [LXXuII] in Latinum transtulit Martinus episcopus in monasterio Domense.

Nota hic libri huius meminisse Auentinum, lib. Iu Annalium Boiorum, ubi agit de Ludouico Pio imperatore qui curauit ex Dalmatia, quam inuaserat, profligari Lindewitum Slauum. »Hoc, inquit, bello scriptus est Codex, qui ex membranis compactus, monstratur in monachorum monasterio, quod a patria mea decem millia passuum Occidentem uersus hiemalem, in ripa Ilmi conditum exstat. Sunt in illo libro descripte uite diuorum a Paschasio e Greca lingua in Romanam translate. Item Hilarion diui Hieronymi, adeo antiquis litteris, ut mihi repuerascendum, et ad prima elementa redeundum fuerit.«  Hactenus ille. Hundius, in Metropoli sua Salisburiensi, scribit, eum librum olim fuisse in monasterio Munichmunsteriensi in Bauaria ad Danubium infra uohburg; sed anno 1580 se eum ibi non reperisse; existimare autem translatum esse Monachium ad Bibliothecam ducalem cum quibusdam aliis libris. Ita Hundius. Irrepsit error in Chronicon ordinis Benedict. ab admodum reuerendissimo D. Auberto Mireo concinnatum, cum liberille scriptus dicitur anno 918; omnino 819 oportuit.

Ms. Ingolstadiensis, collegii nostri in-folio, membrana, ualde uetustus. Continet librum secundum, tertium, quartum.

Ms. Amandinus e celeberrimo sancti Amandi cenobio, a uetusta manu, qui Heraclidis Paradisum  continebat, sed mutilum, ad cuius tamen fidem paucula in appendice recognoui.

Ms. Audomarensis ex ecclesia collegiata sancti Audomari, uetustus, et maxime perfectus, qui maximo mihi ad hanc recognitionem adiumento fuit, tum quod plures libros contineret, tum quod egregie scriptus esset. Continebat autem ex libro primo: uitam sancti Antonii per sanctum Athanasium, interprete Euagrio; uitam sancti Hilarionis auctore sancto Hieronymo; uitam Malchi monachi captiui per eumdem; uitam Abrahe eremite per beatum Ephrem; uitam beati Frontonii; uitam Marine puelle; librum secundum, hoc initio: Incipit prefatio Ruffini de uita monachorum. Benedictus,  etc.; librum tertium, per paragraphos seu numeros CCuII; librum quartum, exceptis primis XIu capitibus, que ex Seuero Sulpicio sunt excerpta, ea enim deerant; librum quintum, cuius titulus est: Incipiunt adhortationes sanctorum Patrum, perfectionesque monachorum, quas de Greco in Latinum transtulit Hieronymus presbyter. Manifesto errore. Nam idem liber [LXXuIII] manuscriptus in fine libelli XuIII, qui in hoc quinto libro ultimus est, hec habet: Hucusque de Greco in Latinum transtulit Pelagius diaconus Ecclesie Romane, et abhinc deorsum Ioannes subdiaconus. Librum sextum, interprete Ioanne S. R. E. subdiacono.

Ms. Affligemiensis ex insigni abbatia, sancti Petri apud Alostrum in-folio, membrana, bone note. Continet  ex libro primo uitas sancti Pauli, Antonii, Hilarionis, Malchi, Pachomii, Abrahe, Simeonis Stylyte, Frontonii, Euphrosyne, Marie neptis Abrahe, Pelagie, Marie Aegyptiace, Marine; librum secundum, quintum, sextum.

Ms. Gemblacensis, ex uetusta abbatia sancti Petri, ordinis sancti Benedicti in oppido Gemblacensi apud Namurcum, in quarto, membranaceus, charactere uetusto. Continebat tantum ex libro primo uitas sancti Pachomii, sancti Basilii, Ioannis Eleemosynarii, Marie Aegyptiace.

Ms. Crispiniensis, ex monasterio ordinis sancti Benedicti apud ualentianas, in-folio, membrana, uetusta manu. Continebat ex libro primo uitas sancti Pauli, sancti Antonii, sancti Hilarionis, Malchi, Ioannis  Eleemosynarii, Frontonis, Paule, sancte Marine; totum librum secundum; totum librum quartum; totum librum quintum; totum librum sextum.

Ms. Aquicinctinus, ex cenobio ordinis sancti Benedicti apud Duacum, in membrana, bone note, in-folio. Exhibebat hic manuscriptus ex libro primo uitas sancti Pauli, sancti Antonii, sancti Hilarionis, Malchi, sancti Ioannis Eleemosynarii, sancte Euphrosine uirginis, Marie neptis Abrahe, Pelagie meretricis, Marie Aegyptiace, Paule. Exhibebat preterea librum secundum, hoc titulo: Incipiunt actus SS. Patrum a Posthumiano monacho editi et ad Fidosum missi. Librum tertium, qui ibi constat paragraphis seu numeris CXII. Librum quartum hoc initio: Incipit liber Posthumiani de gestis sanctorum Patrum. Unde  occasio nata sit Posthumiano aliquos libros inscribendi. uide dicta supra, prolegomeno 4, § 9.

Ms. Letiensis maior ex formatissimo ad regulam sancti Benedicti sub patrocinio sancti Lamberti monasterio, in-folio, pergameno, bone note. Continet autem ex libro primo uitas sancti Pauli primi eremite; sancti Antonii; sancti Hilarionis; sancti Malchi, captiui monachi; sancti Simeonis Stylite; sancti Ioannis Eleemosynarii; [LXXIX] sancti Frontonii, quam Hieronymo tribuit; sancte Euphrosine; sancte Pelagie meretricis; sancte Marie Aegyptiace; sancte Marine; sancte Paule. Librum secundum, qui a Ms. hoc Posthumiano monacho ascribitur, et dicitur ad Phydosum missus. Ex libro tertio, tantum  num. 24, qui eidem Posthumiano tribuitur. Librum quartum, qui Ioanni Cassiano assignatur. Librum quintum. Titulus autem hic est: Incipiunt capitula libri sancti Hieronymi de uita et actibus SS. Patrum eremitarum, translatus ab eo de Greco stylo in Latinum. In medio uero libelli XuI  habetur: Hucusque Hieronymus de Greco in Latinum dicitur transtulisse, siue, ut plerique autumant, Pelagius diaconus Romane Ecclesie. Inde Ioannes subdiaconus, quatuor distinguens libris idem opus. Librum sextum.

Ms. Letiensis minor, in quarto, pergameno, note non inferioris a priore. Qui liber olim fuit Sancti Michelis in Sarto. Continet hic liber ex libro primo,  uitam sancti Pauli primi eremite, auctore diuo Hieronymo; uitam sancti Hilarionis, auctore eodem; uitam seu Penitentiam Thaidis, seu Thaisis; librum secundum, tertium, quartum. Ms. Bone Spei, ex abbatia eiusdem nominis, ordinis Premonstratensis, apud Binchium Hannonie oppidum, in-quarto, forma oblonga, pergameno, charactere bono et uetere. Continet uaria tantum fragmenta ex uariis hinc inde libris excerpta, ex libro II et III Ruffini, item ex aliquot libellis Pelagii et Ioannis.

Ms. Moretianus, in-folio, pergameno, non ualde quidem uetustus, sed plurima continens, quem mihi D. Moreti filii suppeditarunt. Continebat ex libro primo uitas Pauli; Antonii; Hilarionis; Malchi; Pachomii; Abrahe; Ioannis Eleemosynarii; Frontonii,  quam Hieronymo ascribit; Euphrosyne; Marie neptis Abrahe; Thaisis meretricis; Pelagie meretricis; Marie Aegyptiace; Marine; Paule. Librum secundum, quem ascribit Posthumiano monacho, et dicitur ad Phydosum missus. Librum tertium, qui etiam Posthumiano ascribitur, et ad Phydosum mittitur. Librum quartum, quem tribuit Ioanni Cassiano. Librum quintum, quem de Greco in Latinum ab Hieronymo presbytero [LXXX] translatum asserit. In fine tamen libri XuIII, ait, siue ut plerique autumant, transtulit de Greco in Latinum Pelagius diaconus S. R. E. Librum sextum, quem Ioanni S. R. E. subdiacono ascribit. Ex appendice, Heraclidis Paradisum, integrum; sed eum ascribit Paschasio, uel Palladio diacono. Ita titulum concipit: Incipit epistola  Paschasii siue Paladii diaconi ad Eugippium presbyterum in libro qui uocatur Paradisus, de Miraculis sanctorum Patrum et uita eorum. uide prolegomenon 25.

Ms. sancti Iacobi fratris Domini in Insula, ubi est abbatia ordinis sancti Benedicti Leodii, in-folio, pergameno, scriptus anno Domini 1312. Continet ex libro primo uitas sancti Pauli primi eremite, et Malchi. Librum secundum, quintum, sextum.

Ex eadem abbatia habui libellum in-octauo, chartaceum, in quo erat uita sancti Onuphrii, recenti manu. Distinctus hic erat stylus a uulgata Onuphrii uita, uulgatum tamen stylum retinui.

Ms. Camberonensis, ex abbatia sancte Marie de  Camberone ordinis sancti Bernardi apud Athum, in membrana, folio, recentiore manu. Continebat ex libro primo uitas sancti Pauli, sancti Antonii, sancti Hilarionis, Malchi, Ioannis Eleemosynarii, Paule. Librum secundum hoc titulo: Incipiunt actus SS. Patrum a Posthumiano monacho editi, et ad Fidosum missi. Librum tertium. Nulli certo auctori hic inscribitur. Librum quartum, qui Posthumiano tribuitur.

Ms. Claromarescanus, ex abbatia sancte Marie de Claromaresco, iuxta Audomarum, ordinis sancti Bernardi, in-folio, membrana, charactere bono, sed non ualde ueteri. Continebat ex libro primo uitas Thaisis meretricis, Marie Aegyptiace, Marine puelle. Librum secundum, nulli auctori inscriptum; librum  tertium etiam anonymum; librum quartum similiter anonymum.

Ms. sancte Marie Bibrach in Germania, in membrana, folio, charactere utcumque uetusto. Continebat ex libro primo uitas Pauli, Antonii, Hilarionis, Malchi, Frontini, Thaisis meretricis. Totum librum secundum, totum librum septimum Paschasii. Et quedam alia mixta ex uariis libris.

Ms. Rebdorffiensis in-quarto, pergameno, charactere satis recenti. Continet ex libro primo uitas [LXXXI] Pauli, Hilarionis, Malchi, Simeonis Stylite, Euphrosyne. Librum secundum, quem tribuit sancto Hieronymo; librum tertium et quartum.

Ms. sancti Petri in Munster, folio, pergameno, recentiore charactere. Continet tantum excerpta  quedam ex uitis Patrum. Ex libro primo uitas Pauli, Antonii, Hilarionis. Quedam ex libro secundo et septimo.

Mss. Insulenses duo membranacei clarissimi uiri, mihique amicissimi, Tussani Desbarbieux, in-folio, non ualde uetusti, quorum alter continebat: Ex libro primo tantum uitam Marie Aegyptiace, Marie neptis Abrahe, Pelagie meretricis, et Thaisis meretricis. Ex appendice solum Heraclidis Paradisum. Alter uero, ex libro primo tantum uitam sancte Marine uirginis, et sancte Paule uidue. Totum librum quintum Pelagii S. R. E. diaconi. Totum librum sextum Ioannis S. R. E. subdiaconi.

Ms. Sancti Sepulcri maior, ex monasterio Sancti Sepulcri, quod Cameraci est, ordinis sancti Benedicti,  in-folio, chartaceus, recenti manu. Continet ex libro primo uitas: Malchi monachi captiui, auctore diuo Hieronymo; sancte Euphrosyne, Thaidis meretricis, Marie Aegyptiace, Marine uirginis. Librum secundum, quem tribuit Palladio, aitque ab Hieronymo de Greco in Latinum conuersum. Librum tertium, librum quartum. Ex libro quinto, qui octodecim libellis constat, habet tantum sine ulla libellorum distinctione numeros CCXL. uocanturque Admonitiones sanctorum Patrum de diuerso genere uirtutum, quas Pelagius diaconus Ecclesie Romane de Greco in Latinum transtulit.

Ms. Sancti Sepulcri minor, in membrana, in quarto, manu quoque recenti. Complectitur autem:  ex libro primo, uitas Malchi, monachi captiui; Frontonii, sancte Marine. Librum secundum, quem tribuit diuo Hieronymo. Librum quintum, qui inscribitur: Adhortationes sanctorum Patrum, perfectionesque monachorum, quas de Greco in Latinum transtulit beatus Hieronymus presbyter. Rectius in fine libri decimi octaui: Hucusque de Greco in Latinum transtulit Pelagius diaconus Ecclesie Romane, et abhinc deinceps Ioannes subdiaconus. Librum sextum.

Ms. Carthusianorum Nostre Domine de Gratia prope [LXXXII] Bruxellas, in-folio, scriptus in membrana anno Christi 1460, Kal. Decembris, per Fr. Petrum Weins. Continet ex primo libro uitas Pauli primi eremite, auctore diuo Hieronymo; Antonii,  auctore Athanasio, interprete Euagrio; sancti Hilarionis, auctore diuo Hieronymo; Malchi captiui monachi, auctore eodem; sancti Pachomii, Abrahe monachi et eremite, Simeonis Stylite, Macarii Romani, Frontonii, sancte Euphrosyne uirginis, Thaisis meretricis, Pelagie meretricis, Marie Aegyptiace, Marine uirginis, Paule. Librum secundum. Librum quintum. Deerat quidem suo ordine libellus decimus sextus de Penitentia, sed in manuscripto comprehendebatur sub libello septimo qui est de Patientia, quo titulo in nonnullis manuscriptis etiam liber XuI inscribitur. Librum sextum. Hic autem titulus libro sexto et quinto prefigebatur: De uerbis seniorum sanctorum Patrum. Quod opus de Greco in Latinum transtulit Pelagius diaconus Ecclesie Romane, extremam  partem Ioannes subdiaconus transtulit.

Ms. Ruremundanus, ex collegio nostro Ruremunde in pergameno, in-folio, a recenti manu: Constat quinque libris, uti prima editio. Ex qua, quod pauca typographie infantia imprimerentur exemplaria, uidetur exscriptus. In fine has preterea uitas complectitur: Pauli primi eremite, sancti Antonii, Hilarionis, Malchi, Pachomii, Abrahe, Frontonii, Barlaam et Iosaphat, Thaidis meretricis, Pelagie meretricis, Marie Aegyptiace, Paule.

Ms. Sionius, monasterii religiosarum de Sion, ordinis sancti Augustini Cortraci, in-folio, charta, charactere recentiore, scriptus anno 1469. Conuenit plane cum prima editione, ex eaque descriptum non dubito. In fine has Patrum uitas addit: sancti Antonii,  sancti Pachomii, Epicteti et Astionis.

Atque hec dicta sint de manuscriptis libris qui integros quosdam libros uel magnam librorum partem ex iis, quos damus, comprehenderunt; nam subinde et alia manuscripta citamus que uel unam uitam aliquam, uel simile quid huc spectans tantum habent, uti inuenies Bertinianum apud Audomaropolim, Laurentianum apud Leodium, Brugense societatis nostre, et si que alia.

Preter hec manuscripta Latina, nonnulla quoque Greca nactus sum, e quibus Latina sunt expressa; sed pauca, eaque satis imperfecta, que subinde ad lucem citata inuenies. Nam alia quedam serius ad manus meas peruenere.



PROLEGOMENON XXu. De appendice ad uitas Patrum.


[LXXXIII] Placuit hanc appendicem reliquis de Patrum uita libris iungere, tum ob uetustatem interpretum, tum ut lux subinde locis dubiis ex interpretationis uarietate affulgeat, tum etiam quod quedam, etsi paucula, hec appendix contineat que in prioribus non sit reperire.

Continet autem hec appendix tria opuscula, Heraclidis Paradisum, et Palladii Lausiacam, ex ueteri utrumque interpretatione, de quibus uide dicta prolegomeno 4, § 3, et prolegemeno 14.

Quem hic damus Paradisum nomine Heraclidis, in manuscripto Moretiano inscribitur: Paschasii siue Palladii diaconi ad Eugippium presbyterum, in libro,  qui uocatur Paradisus de miraculis sanctorum Patrum et uita eorum. Cui titulo subiungitur hec epistola:

»Domino suo semperque carissimo presbytero Paschasius diaconus.

Frater in Christo carissime, dum nos peritie tue facundia . . . . . . . Sed optatis successibus eatenus ampliatur [* 1Kb] .«

[LXXXIu] Inde sequebatur: Prologus primus Paschasii, siue Palladii diaconi ad Lausum episcopum. In hoc libro, etc. Inde: Secundus prologus: Multi quidem multos. Inde caput primum Paradisi: Cum primum Alexandriam.

Similem Codicem ms. cum his titulis et prefationibus inuenit uezelii in Heduis, apud nobilissimum  eius loci abbatem Erardum Rupefortium, amicissimus mihi Lucas Holstenius, uti per litteras me monuit, si forte usui esset ad secundam hanc Moretianam editionem adornandam. Parem quoque Codicem eodem ordine digestum submisit clarissimus D. Tussanus Desbarbieux, de quo monui Prolegomeno 24.

Equidem Paschasio huic, qui Eugippii tempore uixit, liber hic uelut auctori tribui non potest, cum auctor in hoc libro interloquens certo uixerit seculo sancti Hieronymi, et Patrum magna ex parte, quorum uitam describit. Quare recte additum siue Palladii; uere enim Palladius, uel Heraclides, uel quispiam alius eorum equalis, huius Paradisi auctor est.

An igitur Paschasius hic dicendus est uetus huius  Paradisi interpres? Nec hoc affirmare habeo. Certe nichil tale insinuat hec Paschasii ad Eugippium missa epistola. Imo epistola hec potius prefigenda est uite sancti Seuerini Noricorum apostoli. Et pridem anno 1595 eam uite sancti Seuerini prefixit doctissimus scholiastes Marcus uelserus: Epistola autem Eugippii, cui Paschasius hic respondet, exstat tomo sexto Antiquarum lectionum, pagina 455 . Si aliunde probari possit Paschasium hunc interpretem esse huius Paradisi, ei posthac inscribatur ea interpretatio. Equidem uiri  docti interpretatio est, nec stylus multum abludit a stylo uite sancti Seuerini. Ego ob hanc epistolam hic fortuito prefixam, non ausus fui ei interpretationem asserere. De Paschasio hoc plura uide Prolegomeno 14.

[LXXXu] Continet preterea Aegyptiorum Patrum sententias, interprete Martino Dumiensi episcopo, quas ex Codice Bibliothece Toletane excerptas, ex Hispania ad me transmisit R. P. Christophorus a Castro Sacrarum Litterarum in Collegio nostro Salmanticensi professor. Quas etiam reperi in Codice peruetusto sancti Floriani, e Germania mihi suppeditato.

Martini Dumiensis episcopi uarii meminere auctores: Isidorus, libro de Illustribus Ecclesie Scriptoribus,  cap. 22. Sigebertus in simili Scriptorum catalogo, cap. 19 et 118. Fuit hic abbas et episcopus, qui Dumiense in Gallecia monasterium construxit, postea episcopus Braccarensis, cuius fit honorifica mentio in concilio Toletano decimo, cap. 7 ex concilio ualentino; et in synodo Braccarensi prima, era 598; et in secunda, era 610, quibus prefuit. Curauit ille quidem nonnulla ex Greco uerti per alios; ita enim Sigebertus supra, cap. 108: »Martinus episcopus transtulit per manus Paschasii diaconi interrogationes et responsiones plurimas sanctorum Aegyptiorum Patrum in Dumiensi cenobio.« Que Paschasius eius iussu transtulit, habes libro septimo. Fors idem Paschasius et hec eius rogatu transtulit. Quia tamen Martini nomine in duobus manuscriptis  inueniuntur, et ipse asserit se collectionem Orientalium canonum emendasse, et ad Grecum textum rursus contulisse , potuit ipse e Greco et hec transtulisse. Quare eius nomine in appendice dedi.



PROLEGOMENON XXuI. uaria monita ad lectorem huius editionis.

Aduerte primo, primam mihi curam fuisse ut textum cuiusque auctoris perquam fidelissime ex fide ueterum Codicum exprimerem, seruatis phrasibus etiam minus usitatis, nec ualde semper Latinis, ut et ille seculum auctoris sui proderent.

Aduerte secundo, orthographie eam seruatam rationem, quam Typographus optimam iudicauit. Quorumdam  tamen propriorum nominum diuersas subinde orthographias reperies, sed apud diuersos interpretes, ut nunc Scete, nunc Scithi, nunc Pemenius, nunc Pimenius, et similia aliquot alia. Que plerumque sua interpretibus reliqui, quod singuli forte diuersimode nomina illa in Greco exemplari scripta inuenerint.

Aduerte tertio, ne sepius quarumdam difficultatum et uerborum [LXXXuI] rariorum ratio reddenda esset, quod uariis locis eadem occurrerent, contentus breui in notationibus explicatione, ad Onomasticon porro remisi, in quo plenius de iis agitur. In quo etiam  nonnulla reperies, quorum nullum in notationibus datum indicium.

Aduerte quarto mirandum non esse, si compluscula eadem in diuersis libris, uariato tantum stylo, reperias. Euenit hoc quod olim diuersi eremum obiere, et uitas dictaque Patrum uel coram uel ab aliis excepere. Quisque quod uidit uel audiuit, in commentarium retulit. Accedit, quod quidam aliorum scrinia compilarunt, et preterea quedam ex suis quoque armariolis adiunxere. Dedimus igitur omnia prout apud diuersos auctores et interpretes inuenimus, ut suus cuique constaret labor, et plurium testificatione plus quoque Patrum dictis accederet auctoritatis. uide que de hac conuenientia diximus prolegomeno 4, § 3.

 Aduerte quinto: sicubi ea auctorum conuenientia occurrat in margine [* 1Kb] fere notaui singulorum loca, ut se mutuo illustrarent. Qualem in multis reperies inter librum secundum Ruffini, Palladium Herueti, Heraclidis Paradisum, et Palladium ex ueteri interpretatione. Ruffinum et Palladium Herueti inter se commisi; Paradisum Heraclidis per Palladium Herueti illustraui; Palladium ex ueteri interpretatione cum Heraclidis Paradiso comparaui. Multa quoque eadem reperies in libro III Ruffini, Pelagio, Ioanne, Paschasio, quorum concordiam in margine notatam inuenies.

Aduerte sexto: ut compendio conuenientiam illam citarem, cum nouem posteriores libri, in quibus eiusdem rei repetita narratio maxime occurrit, uel  auctorem certum habeant uel interpretem, ubi auctor certus est, eum citaui; ubi de eo minus constat, interpretis nomen margini apposui. uerbi gratia, que paria occurrunt libris secundo, tertio, qui Ruffinum agnoscunt uel auctorem uel interpretem; quarto, qui excerpta habet ex Seuero Sulpicio et Ioanne Cassiano; octauo, qui Palladium; nono, qui Theodoretum; decimo, qui Ioannem Moschum representant auctores; tantum in margine cito auctorum nomina cum capitibus uel numeris, prout cuiusque liber uel per capita uel per numeros digestus hic reperitur. Rursus uero cum in margine citandi sunt liber quintus, sextus, septimus, qui Grecis auctoribus incertis circumferuntur, certos tamen habent interpretes, cum quintus citandus est, cito Pelagium; cum sextus,  Ioannem; cum septimus, Paschasium; quorum singuli suorum singulorum librorum sunt interpretes.  Quia uero Pelagius et Ioannes librum quisque suum in uarios libellos [LXXXuii] distinctum habet, dum eos in margine cito, libellorum simul ordinem cum dictorum numero in margine assigno.

Aduerte septimo, in Chorographie studiosi gratiam, tabulam nos curasse concinnari mansionum et expeditionum eremitarum. Et quia maxime Aegyptus et Syria et Palestina ab eremitis fuit exculta, particularem quoque earum delineationem habes, quod in generali tabula particularis locorum distinctio seruari non posset. Tabulam eam proximum folium exhibebit.

Aduerte octauo, me nunc hoc anno 1627, cum prima editio Moretiana anni 1615 distracta esset, uti et Lugdunensis Gallie, rursus rogatu D. Balthasaris  Moreti uitas Patrum recensuisse; maxime textum octaui libri per Palladium, et noni per Ioannem Moschum, qui ante Grece non prodierant. Nunc Greca eorum editio Parisiensis uarios interpretum errores detexit, et multis tenebrosis locis facem preluxit. Notationes quoque subinde auxi, et inprimis Onomasticon, quod id multorum uotum esset, maxime religiosorum, quibus non suppetit librorum copia, nec usum lexicographorum et criticorum habent, qui rem antiquariam tractant. Accessere quoque tres noui indices, unus sacrarum Scripturarum, alter concionum, et tertius auctorum in notationibus adductorum; quos reliquis ante datis insertos uel subsertos inuenies.

Aduerte nono, etsi alie nonnulle uite Eremitarum  Orientalium hinc inde typis edite sint, et plures ex Mss. erui possint, quia tamen institutum meum non fuit omnium eremitarum uitas conquirere, et in unum fascem colligere, sed tantum decantatissimum uitarum Patrum librum, qui ante centum annos toties cusus recususque fuit, recensere et illustrare; studio abstinui a reliquis indagandis. Is enim labor nouum facile tomum extundere posset. Mihi nunc satis fuit SS. Patrum insistere uestigiis, qui has uitas olim et legerunt et commendarunt.

Ego uero te, mi lector, non unis uotis rogatum uelim ut Deum mihi tuis precibus propitium facere digneris, uti ea que his libris tractantur uel ex parte aliqua moribus uitaque exprimere possim; ne sim plane uelut es sonans et cymbalum tinniens. Ita tibi  Deus, eremitarum suffragantibus meritis, fauorem omnem opemque aspiret. uiue, uale, mei apud Deum memor.



uITAE PATRUM, SIuE HISTORIAE EREMITICAE. LIBRI DECEM.


Collationes Patrum, et instituta, et uite eorum, et Regula S. P. N. Basilii, quid aliud sunt, nisi bene uiuentium et obedientium monachorum exempla et instrumenta uirtutum? 


O desertum floribus Christi uernans! O solitudo in qua illi nascuntur lapides de quibus in Apocalypsi ciuitas magni regis exstruitur! O eremus familiarius Deo gaudens! 



[LIBER PRIMUS.]



PRAELUDIA AD LIBRUM PRIMUM.





Lectori.

3 Quia diuus Hieronymus hoc libro primo sepe interloquitur, idemque, arctioris uite incensus desiderio, eremitas olim inuisit, inque eremo annos aliquot uixit; placuit hic breui synopsi, uie uiteque eius periodos, qua peregrinationes eius spectant, oculis subiicere; ad nonnullam eorum lucem, que lecturus es. Quos ex illustrissimi cardinalis Baronii laudatissimis Annalibus concinnaui, ut magno duce diui Hieronymi consecteris uestigia.





DIuI HIERONYMI PEREGRINATIO.



 Diui Hieronymi primordia et profectio Gallicana.

Anno Christi 342. Baron. tom. III, Adam, 372.---Natus est Stridone, oppido in Dalmatia, honestis quidem parentibus, et substantiis haud infimis, quas postea pro edificatione monasterii per Paulinianum fratrem distraxit ; non enim de seipso, sed de uoluptuosis clericis atque monachis, ex persona tamen sua illa ait : »Natus in paupere domo et in tugurio rusticano, qui uix milio et cibario pane rugientem saturare poteram uentrem, nunc similam et mella fastidio,« etc.

Bonosum habuit collactaneum , et cum eodem coaluit in liberalibus disciplinis, prediuite adolescente; a puero enim excolendus bonis litteris traditus est preceptori; de quo ipse : »Memini me puerum cursitasse per cellulas seruulorum, diem feriatum duxisse lusibus, et ad Orbilium seuientem, de auie sinu tractum esse captiuum.«

Romam ueniens cum eodem ipsius gentili Bonoso,  Donatum audiuit; ipsum enim suum nominat preceptorem , tum, ut ipse tradit , scholastico more lusit in controuersiis declamandis. Ibi adulta etate sacro baptismo initiatus est : quo suscepto, paulo solutiorem uitam, quam gesserat, continuo emendauit; nam 4 priori amissa corporis integritate, secundam, quam uocat continentiam post baptismum, seruauit immaculatam totus piis officiis deditus una cum eiusdem instituti sodalibus , singulis diebus Dominicis  inuisebat in subterraneis cemeteriis reliquias sanctorum martyrum; nichilque ceteris diebus otii sibi relinquens,  totus erat in describendis libris; sic enim bibliothecam Rome summo studio atque labore sibi confecisse testatur .

In Gallias post hec peregrinatus cum ipso Bonoso, eadem siti librorum, Treueris sancti Hilarii libros de  Synodis manu sua descripsit; aliosque ibi positus antiquos Codices, usus opera amicorum atque inter alios Florentii, describendos curauit . Profectio Syriaca post uarias orbis prouincias lustratas.

Anno Christi 370. Baron., ad ann. 372.---Contigit autem post hec ut qui semel peregrinari ceperat, proficisci quoque in Orientem in animum induxerit; id quidem cum eruditionis, tum etiam religionis causa; ut ex his, que gessit inspicere licet. Porro peregrinationis eius que remanent uestigia assectantes, dicimus eum cum Bonoso comite e Galliis reuertentem, Aquileiam peruenisse  , consedisseque ibi aliquo temporis spatio, fruiturus consortio sanctissimorum uirorum, nimirum sancti ualeriani, eius ciuitatis post Fortunatianum episcopi, Heliodori,  Nepotiani, Ruffini, Chromatii, Iouini, Eusebii, Bonosi, Florentii, Nicee subdiaconi, Chrysogoni monachi: ad quos omnes, intime necessitudinis testes, eiusdem Hieronymi littere exstant .

Horum igitur suauissima consuetudine aliquantisper detentus est sanctus Hieronymus Aquileie; cum inde discedere cogitur, nescio quo improuiso rerum euentu, ut ipse, ex eremo ad Ruffinum scribens, testatur uerbis illis: »Postquam me a tuo latere subitus turbo conuulsit, postquam glutino caritatis herentem impia distraxit auulsio ,« etc., tunc Aquileia recedens, in Dalmatiam, patrium solum, ueniens, sororem iuuenculam, etatis lubrico lapsam, primum uiro maxime pio Iuliano,  qui eam ad meliorem frugem restituit, deinde etiam per litteras Chromatio commendauit .

Quando autem contigerit ut ipse sic monastice uite arripuerit institutum, diligenti rerum ac temporum discussione peruestigandum est. Ceterum, quod in re dubia et incerta uersemur, nitendum est coniecturis, aliisque argumentis, quantumlibet uideri possint a longe petita; sic enim sepe accidit per angustas rimulas perspicere que indagatur sollicite ueritas.

At, quod ad hanc rem pertinet, haud assentiri possumus affirmanti, Hieronymum cum Ruffino atque collegis, itineris sociis, primum Ierosolymam petiisse, inde uero inter se diuisos, Ruffinum in Aegyptum,  Hieronymum autem in diuersas prouincias peregrinationem instituisse, atque illinc deserta Syrie petiisse . Nam Ruffinum Roma recessisse cum Melania profectumque in Aegyptum, indeque Ierosolymam peruenisse, cum iam sanctus Hieronymus in Syria monachus degeret, tum que superius dicta sunt, tum que dicentur inferius, perspicue demonstrabunt. Ex peregrinatione uero ipsius Hieronymi, a se descripta, possumus pariter intelligere tempus ipsius ex Occidente in Orientem migrationis; ad Ruffinum enim, cum ille iam peruenisset in Aegyptum, ex eremo Syrie scribit, se primo profectum in Thraciam, inde in Pontum atque Bithyniam, postea in Galatiam et Cappadociam,  deinde per Ciliciam in Syriam descendisse, 5 ubi consedit in solitudine monachus . Hec totius eius est peregrinationis periodus, una cum fidissimis comitibus, Euagrio presbytero Antiocheno  , Innocentio, Heliodoro, et, ut ait, cum Hyla sancti Melanii famulo.

Cum igitur reperiamus Euagrium indiuiduum comitem fuisse sancti Hieronymi, eque etiam cum eo Hieronymum peregrinatum ex Occidente in Cappadociam, par est credere, cum de se tradat ipse Hieronymus, cum eo profectum esse in Cappadociam. Hec igitur ut asseramus, eadem certe Hieronymi atque Euagrii in Cappadociam peregrinatio persuadet. Huncque ipsum Euagrium, de quo sanctus Basilius meminit , eumdem esse cum  Euagrio, Hieronymi socio atque comite, cum nomen, tum munus presbyterii, tum patria, nempe Antiochia, nec non locus ipse, unde uenit, nimirum ex Italia, eque demonstrant, eumdemque Euagrium illum esse, qui egregiam nauauerat operam Mediolani aduersus Auxentium, de quo, ad unum ex comitibus Innocentium, ante Hieronymus scripserat, nos suo loco retulimus .

Quando autem acciderit Euagrium ad sanctum Basilium in Cappadociam peruenisse, ex eadem Basilii epistola possumus intelligere, qua, antequam de Euagrio faciat mentionem, de uehementi morbo, in quem tunc inciderat, agit, cum ait: »Quinquaginta his diebus eger decubui, quibus mihi sedulo adfuit dilectus et omnium studiosissimus frater noster et  cooperator Elpidius. Multum enim febre consumptus, penuria nutrientis materie, arida hac carne, ceu lucernarum papyro, circumdatus, marcida longaque egritudine laboraui: antiquum uulnus huic accedens, a cibis me abstraxit, oculis somnum ademit, tandem morti et uite confinem me effecit, tantum uiuere permittens, quantum ad dolorem sentiendum opus est .« Hec et alia plura de eadem corporis infirmitate Basilius, quam ei contigisse superius diximus anno  quo creatus est Cesaree episcopus, qui numeratur Domini 370, quo pariter dixerimus Hieronymum, cum eodem Euagrio et aliis sociis, deuenisse in Syriam; inde uero eiusdem prouincie deserta petiisse, non ante  annum Domini trecentesimum septuagesimum  primum: quod quidem et insinuare uidentur citate eiusdem superius littere ad Ruffinum . Ex his igitur inducimur ut credamus, presentem annum esse secundum eius in eremo incolatus.

Anno Christi 371. Baron., ad an. 372.---Cum autem primum in Syriam uenit, ibi cum Euagrio Antiocheno, in uia comite, Antiochie consedit. Erat Euagrius prediues ac nobilis, dominusque uille, Maronia dicte; ubi aliquando agens Hieronymus cum Euagrio, nactus ibi sanctissimum illum Malchum monachum, totius uite ipsius cursum, quam postea factus senex conscripsit, accepit: testatur id quidem Hieronymus ipse, cum ait: »Maronia triginta fere millibus ab  Antiochia, urbe Syrie, haud grandis ad Orientem distat uiculus: hic, post multos uel dominos uel patronos, dum ego adolescentulus morarer in Syria, ad pape Euagrii  , necessarii mei, possessionem deuolutus est, quem idcirco nunc nominaui, ut ostenderem, unde nossem, quod scripturus sum .« Post uero descriptam egregie uitam Malchi, ista ad postremum: »Hec, inquit, mihi senex Malchus adolescentulo retulit, hec ego uobis narraui senex, et castis historiam castitatis expono.« Quo plane Malchi exemplo, et aliorum plurimorum monachorum, quibus  Syria tunc florebat, incaluit cor eius ad consectandum uite monastice institutum: cum et ad Theodosium, magni nominis uirum  , et alios preclaros anachoretas litteras  dedit, petens eorum precibus solui uinculis seculi; ubi hec inter alia: »Nunc uestrum est ut uoluntatem sequatur effectus; meum est ut uelim; obsecrationum uestrarum est ut quod uelim et possim .«

Inter hec temporis spatia, cum quid esset decernendum de statu suo Deum seruosque Dei ita consuleret, agens Antiochie docentem audiuit Apollinarem, 6 de quo ipse ad Pammachium: »Apollinarem Laodicenum audiui Antiochie frequenter et colui; et cum me in sanctis Scripturis erudiret, nunquam illius contentiosum super sensu dogma suscepi.« Hec ipse. Porro cum  Apollinaris nondum perfecte cognitus neque damnatus esset, licenter docebat, audiebaturque licentius.

 De loco uero, a sancto Hieronymo in Syrie solitudine, ad habitandum delecto, ad Chromatium scribens, ita ipse meminit: »In ea parte delate sunt  que inter Syros et Sarracenos uastum limitem ducit.« Eadem habet ad Florentium. Chalcidis prouincie ea erat  solitudo .

Fuere eius comites Innocentius atque Hylas, accessitque postea Heliodorus. His omnibus Euagrius Antiochenus cuncta necessaria ministrabat; quin et eius impensis Hieronymo ad scribendos libros suppeditati sunt antiquarii; illis enim se ibi abundasse testatur; eiusdemque Euagrii opera, littere que diuersis ex locis Antiochiam afferebantur, eidem reddebantur; uicissimque ad alios mittendas, ab ipso  ille accipiebat .

Sed rebus in hunc modum probe dispositis, illud funestum in primis accidit, ut dulcissimo comite Innocentio morte exstincto priuaretur, Heliodorusque cito recesserit, spe tamen redeundi; ipse uero crebris laboraret corporis infirmitatibus. Quod sepe queritur ad diuersos amicos scribens .

Quas insuper preter hec passus sit impugnationes demonum, et que eum exercuerint prelia carnis, hic retexam ex eiusdem epistola ad Eustochium : »O quoties ego ipse in eremo constitutus, et in illa uasta solitudine, que, exusta solis ardoribus, horridum monachis prestat habitaculum,  putabam me Romanis interesse deliciis! Sedebam solus, qui amaritudine plenus eram; horrebant sacco membra deformia, et squalida cutis situm Aethiopice carnis obduxerat: quotidie lacryme, quotidie gemitus; et si quando repugnantem somnus imminens oppressisset, nuda humo uix ossa herentia collidebam. De cibis uero et potu taceo, cum etiam languentes monachi aqua frigida utantur, et coctum aliquid accepisse, luxuria sit. Ille igitur ego, qui ob gehenne metum tali me carcere ipse damnaueram, scorpionum tantum socius et ferarum, sepe choris intereram puellarum: pallebant ora ieiuniis, et mens desideriis estuabat in frigido corpore, et ante hominem sua iam carne premortuum [leg., suum, iam carne premortua] sola libidinum incendia  bulliebant. Itaque omni auxilio destitutus, ad Iesu iacebam pedes, rigabam lacrymis, crine tergebam, et repugnantem carnem hebdomadarum inedia subiugabam. Non erubesco confiteri infelicitatis mee miseriam; quin potius plango me non esse quod fuerim. Memini me clamantem, diem crebro iunxisse cum nocte, nec prius a pectoris cessasse uerberibus, quam rediret, Domino increpante, tranquillitas. Ipsam quoque cellulam meam, quasi cogitationum mearum consciam, pertimescebam; et mihimet iratus et rigidus, solus deserta penetrabam: et sicubi concaua uallium, aspera montium, rupium prerupta cernebam, ibi mee orationis locus, ibi illud miserrime carnis ergastulum; et, ut ipse testis est Dominus, post multas lacrymas, post celo inherentes  oculos, nonnunquam uidebar mihi interesse agminibus angelorum; et letus gaudensque dicebam: Post te in odorem unguentorum tuorum cucurrimus .« Hactenus ipse

uerum non ieiunia solum, aliasque afflictiones, ad carnis impetus infrenandos, adhibebat, sed et iuge studium litterarum: unde ipse ad Rusticum scribens hec ait : »Dum essem iuuenis, et solitudinis me deserta uallarent, incentiua uitiorum, ardoremque nature ferre non poteram: quem cum crebris ieiuniis frangerem, mens tamen cogitationibus estuabat; ad quam edomandam, cuidam fratri, qui ex Hebreis crediderat, me in disciplinam dedi, ut post Quintiliani acumina, Ciceronis fluuios, grauitatemque Frontonis, et lenitatem Plinii,  alphabetum discerem, et stridentia anhelantiaque 7 uerba meditarer. Quid ibi laboris insumpserim, quid sustinuerim difficultatis, quoties desperauerim, quoties cessauerim, et contentione discendi rursus inceperim, testis est conscientia, tam mea qui passus sum, quam eorum qui mecum duxerunt uitam. Et gratias ago Deo meo, quod de amaro semine litterarum dulces fructus carpo.« Hec ipse.

Baron., ad an. 372 et 378.---Ex multis uero erumnis, quibus ibi grauiter afflictatus est, ille quidem sibi maxime uise sunt; quod Occidentalis ipse homo, collegis parum cognitus, suspecte illis fidei haberetur. Nam eamdem prorsus calumniam, quam Paulinus episcopus Antiochenus  passus est a uitale primum, ac deinde a Flauiano, cum ab eis Sabellianus appellaretur, pati cogitur sanctus Hieronymus in Syrie solitudine apud Chalcidem in eremo agens, quod communicaret cum eodem Paulino, a Meletii, puto, studiosis exagitatus; nominatus et ipse ab iisdem Sabellianus, adeoque uexatus, ut coactus fuerit inde recedere. Tradit hec omnia ipse  scribens ad Marcum presbyterum Chalcidensem  .



Profectio prima Ierosolymitana.

Anno Christi 378. Baron., ad eumdem an.---Quo autem profectus sit ipse egressus ex Syrie eremo, certe quidem Ierosolymam ante abiisse, quam Romam ueniret ad Damasum, ex ipsius assertione probatur, dum in prefatione ad Paulinum in Didymi  commentarium de Spiritu sancto, recedens tunc Roma post obitum Damasi, se postliminio Ierosolymam reuersum affirmat; et in epistola ad Asellam, quam, Roma egressus, nauem conscensurus conscripsit, ait: »Ora autem ut de Babylone Ierosolymam regrediar .« Quibus intelligas iam ante ipsum Ierosolymis uersatum fuisse, quam Romam ueniret ad Damasum. Quantum uero temporis Ierosolymis manserit, haud satis liquet.



Profectio Constantinopolitana.

Anno Christi 379. Baron., ad eumdem an.---Gregorii Nazianzeni fama permotus, impulsusque sanctus Hieronymus, una cum collega uincentio, e Syria, tam longinquo terrarum spatio, contulit se Constantinopolim.  Quantum autem temporis contigerit Hieronymum apud Gregorium Constantinopoli commorari, exactius inquiramus, ex consignata ab ipso superius eius scriptionis chronographia, cum testatur se illa scripsisse, Gregorio ipso iam facto Constantinopolitano episcopo. Contigit id post annum sequentem.

Quod insuper se ibi Gregorium Nyssenum cognouisse testetur, quem tempore indicte Constantinopolitane synodi illuc cum aliis episcopis contigit proficisci; ex his, inquam  inuenies Hieronymum tribus ferme annis Constantinopoli audisse Gregorium. Ipse uero de Gregorio Nysseno ita meminit: »Gregorius, Nyssenus episcopus, frater Basilii Cesariensis, ante paucos annos,  mihi et Gregorio Nazianzeno contra Eunomium legit libros ,« etc.



Profectio Romana.

Anno Christi 382. Baron., ad eumdem an.---Trecentesimus octogesimus secundus Domini annus, consulatu Syagrii secundo cum collega Antonio annotatur: quo Rome concilium celebratum est, ex episcopis diuersarum prouinciarum, nempe Orientis, aliarumque catholici orbis regionum.

Sanctus Hieronymus ad Principiam scribens tradit, se quoque tum Romam ex Oriente uenisse, cum iisdem sanctis episcopis; nam ait de sancta Marcella: »Denique cum et me Romam, cum sanctis pontificibus  Paulino et Epiphanio, ecclesiastica traxisset 8 necessitas , etc. Indicat his sane uerbis Hieronymus, se uocatum a Damaso.

Sed quod ait uenisse Romam cum iisdem nominatis episcopis, haud puto intelligendum, eum Antiochia una cum Paulino soluisse, uel cum Epiphanio e Cypro insula. Nam cum ipsius sententia, ut dictum est superius, constet ipsum apud Gregorium Nazianzenum permansisse Constantinopoli usque ad tempus, quo idem Gregorius episcopatum eius Ecclesie consecutus est, plane apparet eum non ante preteritum annum recessisse Constantinopoli: quem quidem haud existimo Antiochiam reuersum esse, ut cum Paulino et Epiphanio se Romam conferret; sed Damasi monitum litteris uenturum Romam, iter per  Greciam suscepisse, eoque tempore Athenas adire uoluisse. Ipsum namque petiisse Athenas, uerba hec in commentariis in Zacariam fidem faciunt: »In arce, inquit, Atheniensium iuxta simulacrum Minerue, uidi spheram eream grauissimi ponderis, quam ego pro imbecillitate corpusculi mouere uix potui. Cum quererem quidnam sibi uellet, responsum est ab urbis eius cultoribus, athletarum in illa massa fortitudinem comprobari, nec prius ad agonem quemquam descendere, quam ex leuatione ponderis sciatur quis cui debeat comparari .« Hec ipse. Sic igitur, qui Constantinopoli recedens per Greciam in Italiam uenit, iisdem episcopis eodem tempore uocatis Romam uenientibus potuit occurrisse. uenisse creditur et ipse uocatus a  Damaso papa, qui eo in responsionibus synodalibus uteretur. Contigisse autem uidetur ipsius Hieronymi et aliorum episcoporum Romam aduentus autumnali tempore; nam cum ad Asellam scribens dicat, se prope triennium Rome mansisse, minime tamen absoluisse; rursumque eiusdem Hieronymi in apologia aduersus Ruffinum assertione certum sit, ipsum mense Augusto Roma profectum, certe quidem ipsum hoc anno, autumnali  tempore, uel hieme Romam uenisse oportuit.



Profectio secunda Ierosolymitana.

Anno Christi 385. Baron., ad ann. eumdem.---Anni trecentesimi octogesimi quinti exordio, nempe pridie Idus Ianuarii, cum uacasset sedes post obitum Damasi triginta et uno diebus, Siricius Romanus ex patre  Tiburtio in eius locum subrogatus est.

Cum autem non, ut Damasus fecerat, Siricius papa in conscribendis eiusmodi litteris, Hieronymi opera uteretur, neque eum, ut ille, quod par erat, amplecteretur atque foueret, mox pontificis Romani destitutus presidio, idem Hieronymus acerbissimos pati cepit persecutores, illos scilicet clericos quorum mores improbos scriptis editis suggillasset. Quamobrem ut se a concitato turbine liberaret, tranquillum cogitans portum, nempe tutam Ierosolyme mansionem, illuc nauigaturus, hoc anno ab urbe recedens, nauim conscensurus, ad Romanum portum se contulit. Id quidem hoc anno factum esse, ex eo perspicuum redditur; cum enim ipse testetur  se pene triennium Rome mansisse, pariterque post obitum Damasi recessisse, constetque ex his que superius dicta sunt uenisse Romam sub consulatu Antonii et Syagrii, anno Domini trecentesimo octogesimo secundo, ipsum hoc anno ab urbe oportuit recessisse. Presenti igitur anno, Augusti mense, ad Romanum portum se conferens, nauem conscendit, prout ipse satis aperte demonstrat in apologia aduersus Ruffinum .

Porro qui fuerint ipsius Hieronymi in nauigatione comites, et quando soluerit e portu, idem in apologia aduersus Ruffinum his uerbis describit: »uis nosse profectionis mee de urbe ordinem? narrabo breuiter. Mense Augusto, flantibus Etesiis, cum sancto uincentio presbytero, et adolescente fratre  et aliis 9 monachis, qui nunc Ierosolymis commorantur, nauim in Romano portu securus ascendi, maxima me sanctorum frequentia prosequente. ueni Rhegium, in Scylleo littore paululum steti, ubi ueteres didici fabulas, et precipitem fallacis Ulyssis cursum, et Sirenarum cantica, et insatiabilem Charybdis uoraginem. Cumque mihi accole illius loci multa narrarent, darentque consilium ut non ad Protei columnas, sed ad Ione portum nauigarem; illum enim fugientium et turbatorum, hunc securi hominis esse cursum, malui per Maleas et Cycladas Cyprum pergere; ubi susceptus a uenerabili episcopo Epiphanio, cuius tu testimonio gloriaris, ueni Antiochiam, ubi fruitus sum  communione pontificis confessorisque Paulini; et deductus ab eo, media hieme et frigore grauissimo, intraui Ierosolymam. uidi multa miracula; et que prius ad me fama pertulerat, oculorum iudicio comprobaui.« Hactenus Hieronymus de suo aduentu Ierosolymam.



Peregrinatio Aegyptiaca.

Anno Christi 386. Baron., ad eumdem an.---Cum igitur Ierosolymam sanctus Hieronymus aduenisset media hieme, haud dubium ibi moratus; profectus uero est postea in Aegyptum, discendi cupiditate pellectus. Nam licet orbis pene totius magister exstitisset, cum eum iam pridem etiam Damasus papa consulere consueuisset, cuius nomine ad consultationes episcoporum rescribens, omnes ferme Ecclesias  docuisset; ibi tamen Didymum Alexandrinum conueniens, ipsi se tradidit, ut discipulum, sacris litteris imbuendum. Testatur id ipse ad Pammachium  scribens his uerbis: »Iam canis spargebatur caput, et magistrum potius quam discipulum decebat; perrexi tamen Alexandriam; audiui Didymum, et in multis ei gratias ago: quod nesciui, didici; quod sciebam, illo docente non perdidi .« Atque alibi ad eumdem: »Cum essem Alexandrie, uidi Didymum, et eum frequenter adiui, uirum sui temporis eruditissimum; rogauique eum ut quod Origenes non fecerat ipse compleret, et scriberet in Osee commentarios; qui tres libros me petente dictauit, quinque quoque alios in Zacariam .« Hactenus ad Pammachium. Et ad sanctam Paulam: »Denique nuper ob hanc uel maxime causam Alexandriam perrexi, ut uiderem Didymum, et ab eo in Scripturis omnibus,  que habebam dubia, sciscitarer .« Hec ad Paulam: quibus cum nullam mentionem habeat quod eam comitatus fuerit peregrinantem in Aegyptum, nec alibi, cum de eiusdem Paule profectione in eamdem prouinciam agit, se illi comitem inhesisse dicat , plane coniectura ducimur, Hieronymum nequaquam cum ea peregrinationem illam suscepisse. Ceterum ad modicum temporis spatium, nempe triginta tantum diebus commoratum esse Hieronymum Alexandrie, Ruffinus exprobrat in inuectiua; sed an uere, ipse scit.

Ceterum qui aliquantipser Didymum auditurus Alexandrie consedit, antequam rediret in Palestinam, Aegypti monasteria peragrauit; de quibus ipse:  »Contendi Aegyptum, lustraui monasteria Nitrie, et inter sanctorum choros aspides Iatere perspexi .« Per aspides enim se significasse Origenistas, ipsemet alias sepe declarat; sed nos de his suo loco pluribus.

At quid postea egerit, mox subdit: »Protinus concito gradu Bethleem meam reuersus sum, ubi adoraui presepe et incunabula Saluatoris. uidi quoque famosissimum lacum; nec me inerti tradidi otio, sed multa didici que ante nesciebam.« At quenam ista? alibi declarat his uerbis post recensitum reditum ex Aegypto in Palestinam: »Putabant me homines post auditum Didymum finem fecisse discendi; ueni rursum Ierosolymam et Bethleem: quo labore, quo pretio Barrabanum nocturnum habui  preceptorem? timebat enim Iudeos, et mihi alterum exhibebat Nicodemum .« Hec ipse.





INDEX uITARUM LIBRI PRIMI.


11 uITAE uIRORUM.

    Sancti Pauli primi eremite, auctore diuo Hieronymo presbytero .
    Sancti Antonii abbatis, auctore sancto Athanasio, episcopo Alexandrino; interprete Euagrio, presbytero Antiocheno .
    Sancti Hilarionis monachi, auctore diuo Hieronymo presbytero .
    Sancti Malchi, captiui monachi, auctore diuo Hieronymo presbytero .
     Sancti Onuphrii eremite, auctore Paphnutio abbate, interprete anonymo 
    Sancti Pachomii, abbatis Tabennensis, auctore Greco incerto, interprete Dionysio Exiguo, abbate Romano .
    Sancti Abrahe eremite, auctore sancto Ephrem archidiacono, interprete anonymo .
    Sancti Basilii, Cesaree Cappadocie archiepiscopi, auctore Amphilochio Iconiensi episcopo, interprete Urso S. R. E. subdiacono .
    Sancti Ephrem Syri, diaconi Edesse, auctore Greco incerto, interprete Gerardo uossio .
    Sancti Simeonis Stylite, auctore Antonio eius discipulo .
    Sancti Ioannis Eleemosynarii, auctore Leontio, Neapoleos Cyprorum episcopo, interprete Anastasio S. R. E. bibliothecario .
    Sanctorum Epicteti presbyteri, et Astionis monachi, auctore incerto .
     Sancti Macarii Romani, serui Dei, qui inuentus est iuxta Paradisum, auctoribus Theophilo, Sergio, et Hygino .
    Beati Posthumii, Patris quinque millium monachorum, incerto auctore.
    Sancti Frontonii abbatis, incerto auctore 
    Sanctorum Barlaam et Iosaphat, auctore Ioanne Damasceno, interprete Iacobo Billio .




uITAE MULIERUM.
     Sancte Eugenie uirginis ac martyris, auctore incerto .
    Sancte Euphrasie uirginis, auctore incerto .
    Sancte Euphrosyne uirginis, auctore incerto .
    Sancte Marie meretricis, neptis Abrahe eremite, auctore sancto Ephrem archidiacono, interprete anonymo .
    Sancte Thaisis meretricis, auctore incerto .
    Sancte Pelagie meretricis, auctore Iacobo diacono, interprete Eustochio .
    Sancte Marie Aegyptiace meretricis, auctore Sophronio Ierosolymitano episcopo, interprete Paulo diacono sancte Neapoleos Ecclesie .
    Sancte Marie uirginis, auctore incerto .
    Beate Fabiole, auctore diuo Hieronymo presbytero.
    Sancte Paule Romane uidue, auctore diuo Hieronymo presbytero .
    Sancte Marcelle uidue, auctore diuo Hieronymo presbytero .





DE uITIS PATRUM LIBER PRIMUS, AUCTORE DIuO HIERONYMO PRESBYTERO, ET ALIIS uARIIS.



[uITA SANCTI PAULI.]





PRAELUDIA IN uITAM SANCTI PAULI, PRIMI EREMITAE, SIuE 13 DE HOC IPSO PAULO EIUSQUE uITA TESTIMONIA.


 Gelasius, dist. 15, cap. Sancta Romana Ecclesia.

uitas Patrum, Pauli, Antonii, Hilarionis et omnium eremitarum, quas tamen uir beatus scripsit Hieronymus, cum omni honore suscipimus.


Hieronymus, in Chronico, anno 19 Constantii Iunioris.

Antonius monachus, centesimo quinto etatis anno, in eremo moritur; solitus multis ad se uenientibus, de Paulo  quodam Thebeo, mire beatitudinis uiro, referre complura: cuius nos  exitum breui libello explicauimus.


Idem, epist. 21 ad Paulum Concordiensem.

Misimus interim te tibi, id est, Paulo seni Paulum seniorem  ; in quo propter simpliciores quosque multum in deiiciendo sermone  laborauimus. Sed nescio quomodo, etiamsi aqua plena sit, tamen eumdem  odorem lagena seruat  quo dum rudis esset imbuta est.


 Idem, Catal. illustr. Ecclesie Script., cap. 135.

Scripsi uitam Pauli monachi.


Idem, epist. 22, ad Eustochium.

Huius uite auctor Paulus, illustrator Antonius, et ut ad superioria conscendam, princeps Ioannes Baptista.


Idem, epist. 27, ad Eustochium.

Paula sola, si dici potest, et incomitata, ad eremum Antoniorum atque Paulorum pergere gestiebat.


Paulinus, prologo uite sancti Ambrosii, 4 Aprilis.

14 Hortaris, uenerabilis Pater Augustine, ut sicut beati uiri, Athanasius episcopus et Hieronymus presbyter, stylo prosecuti sunt uitam sanctorum Pauli et Antonii, in eremo positorum, etc.


Sidonius, carmine XuI Eucaristico, ad Faustum.

 Nunc uocat in tunica nudus te Antonius illa, Quam fecit palme foliis  manus alma magistri.





IANUARII X. uITA SANCTI PAULI, PRIMI EREMITAE. AUCTORE DIuO HIERONYMO PRESBYTERO.

 [857Kb]



[uITA B. ANTONII.]





IN uITAM BEATI ANTONII PRAELUDIA.



ILLUSTRIUM uIRORUM DE BEATO ANTONIO ELOGIA.


Hieronymus, de illustr. Eccl. Script., cap. 88.

Antonius monachus, cuius uitam Athanasius Alexandrine urbis episcopus insigni uolumine prosecutus est, misit Aegyptiace ad diuersa monasteria Apostolici sensus sermonisque epistolas septem, que in Grecam linguam translate sunt, quarum precipua est ad Arsenoitas. Floruit sub Constantino et filiis eius regnantibus. uixit annos centum quinque


Idem, in Chronico anno 19  Constantii.

Antonius monachus centesimo et quinto etatis anno in eremo moritur, etc

Gelasius dist. 15, cap. Sancta Romana Ecclesia.

uitas Patrum, Pauli. Antonii, Hilarionis et omnium  eremitarum, quas tamen uir beatus scripsit Hieronymus, cum omni honore suscipimus.


Honorius, de illustr. Eccl. Script. c. 88, carptim ex diuo Hieronymo.

27 Antonius monachus, cuius uitam Athanasius insigni uolumine prosecutus est, misit septem epistolas ad diuersa monasteria, apostolici sensus et sermonis.


Trithemius, de Script. Eccl.

Antonius monachus et abbas, natione Aegyptius, uir sanctissimus, eremique cultor insignis, cuius preconia laudum uniuersus personat orbis, multis religiose ac beate uite normam prebuit; qui etsi litteras non didicerit, in diuinis tamen Scripturis adeo eruditus fuit, ut nullus doctorum se ei preferre presumeret. Habebat memoriam pro libris, intellectum et  sensum pro litteris, gratiam pro studio lectionis Dictauit Aegyptiaco sermone ad diuersa cenobia, apostolici sensus atque sermonis uarias Epistolas  . E quibus exstat insignis illa Ad Arsenoitas epist. 1, Ad alia cenobia epist. 6. Eius uitam beatus Athanasius episcopus Alexandrinus insigni uolumine, Greco sermone descripsit. Claruit sub Constantino Magno, et filiis eius regnantibus, anno Domini 330, multis coruscans miraculis.



DE SANCTO ATHANASIO  , uITAE HUIUS SCRIPTORE.


Menea Grecorum 17 Ianuarii in uita Antonii.

.

 »uita Antonii conscripta est a magno Athanasio, episcopo Alexandrino.«


Gregorius Nazianzenus, oratione XXI, in laudem sancti Athanasii.

 , , , , , , .

»Atque omnem quidem illius  uitam sermone prosequi ac laudibus efferre longius fortasse fuerit, quam orationis institutum ferat; atque historie opus fuerit, non encomii: quam etiam, ut posteris  documento atque oblectationi futuram, proprio scripto mandare cum primis optarem; quemadmodum ipse diui Antonii uitam conscripsit, cum uite monastice leges sub narrationis specie promulgaret.«


Ephrem, serm. asc et. in illud: Attende tibi ipsi, cap. 10; siue, serm. 10 de moderatione risus.

Cuiusmodi sanctus Antonius exstitit, quemadmodum et sanctus Athanasius archiepiscopus meminit in uita quam de eo conscripsit.


Palladius. Histor. Lausiac. cap. 8 in Ammone.

Hoc autem miraculum  narrauit beatus Athanasius, Alexandrie episcopus, scribens in uita Antonii.


 Auctor uite sancti Pachomii, interprete Dionysio Exiguo, cap. 1.

28 Cui  sanctus Athanasius Alexandrine ciuitatis antistes, proprio stylo testimonium prebuit; dignus sane relator conuersationis Antonii, qui iuxta supplicationem fratrum, uitam eius pro multorum commoditate perscriberet et emulandum eum uiris spiritalibus exhiberet


Socrates, Eccl. Histor. lib. 1, cap. 17.

, , , . , , .

 »Qualis uita et moribus Antonius monachus in solitudine Aegypti eisdem fuerit temporibus, quomodo cum demonibus palam et aperte dimicarit, illorum astutias et callidas pugnas deprehenderit, multa prodigia et miracula ediderit; quoniam ab Athanasio Alexandrie episcopo in libro separatim de eius uita conscripto iam pridem expositum est, eadem nos commemorare plane uidetur superuacaneum.«


Idem, lib. Iu, cap. 18, Eccl. Hist.

, , , .

»Huius Ammonis animam post mortem ab angelis  in celum sublatam, Antonius, qui eisdem uixit temporibus, uidit; quemadmodum ab Athanasio, Alexandrie episcopo, in eius uita commemoratum est.«


Nicephorus, lib. uIII, cap. 40.

uerum hec, tanquam gustus quidam, et exigua imago Antonii uite et instituti sint exposita, ut ex his uniuersam eius, qualis fuerit, philosophiam colligamus. Quam rebus omnibus optimus Athanasius, cui etiam fuit carissimus, copiose memorie posteritatis litteris mandauit; certaminibus eius contra demones, et artibus, quas aduersus illos adinuenit, aliisque uite prodigiis et rebus quibusuis conscriptis, ut liber is monastici instituti ceu finis quidam esset.


Hieronymus, Catal. illustr. Eccles. Script., cap. 88.

Antonius monachus, cuius uitam Athanasius,  Alexandrine urbis episcopus, insigni uolumine prosecutus est.


Idem, ibidem, cap. 87.

Fertur Athanasii historia, Antonii monachi uitam continens.


Ruffinus, lib. I Hist. Eccl. cap. 8.

De uirtutibus Antonii, atque institutis et sobrietate mentis, ut in solitudine uitam degens, usus solummodo sit consortio bestiarum, et de demonibus crebros agens triumphos, placuerit Deo supra cunctos mortales, utque institutionis sue preclara usque in hodiernum monachis exempla reliquerit, uolentem me aliqua exponere ille libellus exclusit, qui ab Athanasio scriptus, etiam Latino sermone editus est.


Paulinus, prologo uite sancti Ambrosii 4 Aprilis.

 Hortaris, uenerabilis Pater Augustine, ut sicut beati uiri, Athanasius episcopus et Hieronymus presbyter, stylo prosecuti sunt uitam sanctorum Pauli et Antonii in eremo positorum, etc.



DE EuAGRIO PRESBYTERO, uITAE HUIUS INTERPRETE.


Hieronymus, Catal. illustr. Eccl. Script., cap. 125.

29 Euagrius  Antiochie episcopus, acris ac feruentis ingenii, cum adhuc esset presbyter, diuersarum hypotheseon tractatus mihi legit, quos necdum edidit. uitam quoque beati Antonii de Greco Athanasii in sermonem nostrum transtulit.


Similia habet Honorius, cap. 125 de illustr. Eccl. Script.





XuII IANUARII. uITA BEATI ANTONII ABBATIS, AUCTORE SANCTO ATHANASIO, EPISCOPO ALEXANDRINO, INTERPRETE EuAGRIO PRESBYTERO ANTIOCHENO.





Euagrii ad Innocentium  prologus.

35 Presbyter Euagrius Innocentio carissimo filio in Domino salutem.

Ex alia in aliam linguam ad uerbum expressa translatio, sensus operit, et ueluti letum gramen sata strangulat. Dum enim casibus et figuris seruit oratio, quod breui poterat indicari sermone, longo ambitu circumacta uix explicat. Hoc igitur ego uitans, uitam beati Antonii, te petente, ita transposui, ut nichil desit ex sensu, cum aliquid desit ex uerbis. Alii syllabas aucupentur et litteras, tu quere sententiam.



ATHANASII EPISCOPI ALEXANDRINI PRAEFATIO.

Athanasius episcopus ad peregrinos fratres.

Optimum, fratres, iniistis certamen; aut equari Aegypti monachis, aut superare nitentes uirtutis instantia. Etenim apud uos iam plurima sunt monasteria; monachorum quoque nomen est celebre; et hanc uoluntatem uestram iuste quisque mirabitur; orantibusque uobis optatum Deus tribuet effectum. Quoniam igitur exegistis a me ut uobis scriberem de conuersatione beati Antonii, uolentibus discere quemadmodum ceperit, quiue fuerit ante sanctum propositum, qualem etiam habuerit terminum uite, et si uera sint ea que de ipso fama dispersit, ut ad eius emulationem atque exemplum uos instituere possitis, magna cum letitia suscepi uestre caritatis imperium. Etenim mihi ingens lucrum est atque utilitas hoc ipsum quod recordor Antonii   , et uos cum admiratione audientes, scio eius propositum cupere sectari: perfecta est siquidem ad uirtutem uia, Antonium scire quis fuerit.

Ergo ut breuiter dicam, et omnibus, que de eo referentium sermo iactauit credite, et minima uos existimate audisse de maximis; quia non ambigo nec eos omnia potuisse 36 cognoscere, cum et ego rogatus a uobis, quantacunque per epistolam significauero, non equalia sim eius meritis narraturus. Sed et uos omnes hinc nauigantes studiose percontamini, quo, singulis que norunt referentibus, congrua dignaque tanti nominis relatio compleatur. Disponebam itaque post lectionem litterarum uestrarum aliquos ad me monachos inuitare, et maxime eos qui crebro ad eum ire consueuerant, ut plenius aliquid addiscens, munera uobis maiora transmitterem. Sed quoniam et nauigationis tempora labebantur, et litterarum portitor uehementissime festinabat, ideo ea que et ipse noueram (frequenter enim eum uisitaui [ et que ab eo didici, qui ad prebendam ei aquam non paululum temporis cum eo fecit  , dilectioni uestre indicare properaui: utrobique curam ueritatis habens, ut neque plus aliquis audiens, miraculorum congestionem non credat, nec rursum meritis eius inferiora cognoscens, non putet dignum esse miraculo pro tanti nominis uiro.



uITA.

 CAP. I.---Antonius  nobilibus religiosisque parentibus natus, in Aegypto oriundus fuit  , tanta suorum nutritus cura, ut nichil aliud preter parentes domumque cognosceret. Et cum iam puer esset, non se litteris erudiri  , non ineptis infantium iungi passus est fabulis; sed Dei desiderio flagrans, secundum quod scriptum est , innocenter habitabat domi  . Ad ecclesiam quoque cum parentibus sepe conueniens, nec infantum lasciuias, nec puerorum negligentiam sectabatur; sed tantum ea que legebantur auscultans, utilitatem preceptorum uite institutione seruabat; non suis, ut solet illa etas, pro uariis et delicatis cibis unquam tedio fuit; non esce mollioris blandimenta sectatus est; his solum que dabantur contentus, nichil amplius  requisiuit.

CAP. II.---Post mortem autem parentum, annorum circiter decem et octo seu uiginti, cum sorore admodum paruula derelictus, et domus et sororis honestam curam gerebat. Necdum uero sex fluxerant menses, quibus ad ecclesiam  accurrens, recordabatur quomodo et apostoli, omnibus spretis, secuti fuissent Saluatorem : et multi, ut legitur in Actis apostolorum , facultatibus suis uenditis, pretia ad pedes eorum detulissent egentibus partienda, queue aut quanta spes iisdem reposita esset in celis . Talia secum uoluens, intrauit ecclesiam, et accidit ut tunc euangelium legeretur  , in quo Dominus dicit ad diuitem: Si uis perfectus esse, uade, uende omnia tua quecunque  habes, et da pauperibus, et ueni, sequere me, et habebis thesaurum in celo . Quo audito, quasi diuinitus huiusmodi ante memoriam concepisset, et ueluti propter se hec esset Scriptura recitata, ad se Dominicum traxit imperium; statimque regressus, possessiones quas habebat uendidit. Arure autem erant ei trecente uberes, et ualde optime  , quas uicinis largitus est, ne in aliquo aut sibi aut sorori molestia gigneretur. Cetera uero, que in mobilibus possidebat, uniuersa uendidit; et aggregato non exiguo pretio, indigentibus dedit, paucis tamen  ob sororem reseruatis, que et sexu et etate uidebatur infirmior.

CAP. III.---Rursus autem ecclesiam ingressus, cum audisset Dominum in Euangelio dicentem: Nolite cogitare de crastino , reliquam quoque portionem pauperibus distribuit; neque se uersari passus est domi, sed sorore fidelibus ac notis uirginibus commendata, ut earum nutriretur exemplo, ipse iam omnibus seculi uinculis liber, asperum atque arduum arripuit institutum.

Necdum autem tam crebra erant in Aegypto monasteria, neque omnino quisquam auiam solitudinem nouerat; sed quicunque in Christi seruitute sibimetipsi prodesse cupiebat, non longe a sua uillula separatus instituebatur. Erat igitur in agello uicino  senex quidam, uitam solitariam a prima sectatus etate: hunc Antonius cum uidisset, emulatus est ad bonum. Et primo quidem incipiens etiam ipse, in locis paululum a uilla remotioribus manebat: exinde autem, si quem uigilantem in hoc studio compererat, procedens, querebat ut apis prudentissima; nec ad habitaculum suum ante remeabat, nisi eius quem cupiebat frueretur aspectibus; et sic, tanquam munere mellis accepto, abibat ad sua. Tali ibidem institutus exordio, cum per dies singulos ita animum roboraret, ut nec opum paternarum, nec suorum meminisset affinium, omne etiam desiderium et sollicitudinem erga id quod ceperat exerceret, operabatur manibus suis, sciens scriptum esse: Qui non operatur, non manducet . Mercedem tamen  operis sui, pretio panis excepto, egentibus largiebatur. 37 Orabat frequenter, quippe qui didicerat quod oporteret sine intermissione Dominum orare .

Auditioni etiam Scripturarum ita studium commodabat, ut nichil ex eius animo laberetur; sed uniuersa Domini precepta custodiens, memoriam pro libris haberet  . Sic suam uitam instituens, ab uniuersis fratribus puro diligebatur affectu; et omnibus, ad quos studio discendi pergebat, obediens, proprias singulorum gratias hauriebat: huius continentiam,  iucunditatem illius sectabatur; istius lenitatem, illius uigilantiam, alterius legendi emulabatur industriam; istum ieiunantem, illum humi quiescentem mirabatur; alterius patientiam, alterius mansuetudinem predicabat. Omnium quoque uicariam erga se retinens caritatem, atque uniuersis uirtutum partibus irrigatus, ad sedem propriam regrediebatur. Ibi secum uniuersa pertractans, omnium in se bona nitebatur exprimere. Neque uero aduersum ceuos aliquando mouebatur, sed ea tantummodo flamma egregio uiro crescebat in pectore, ne secundus cuiquam in predictis operibus inueniretur. Et hoc ita faciebat, ut cum omnes gloria anteiret, omnibus tamen charus esset. Nam et uicini et monachi, ad quos sepe ueniebat, Antonium uidentes, Deicolam nuncupabant;  indultisque nature uocabulis, quidam ut filium, alii ut fratrem diligebant  .

CAP. Iu.---Dum hec gereret Antonius, quibus omnium in seprouocaret affectum, inimicus nominis Christianidi abolus, impatienter ferens tantas in adolescente uirtutes, ueteranis eum aggressus est fraudibus. Et primo quidem tentans, si quo modo posset ab arrepto eum instituto detrahere, immittebat ei memoriam possessionum, sororis defensionem, generis nobilitatem, amorem rerum, fluxam seculi gloriam, esce uariam delectationem, et reliqua uite remissioris blandimenta; postremo uirtutis arduum finem, et maximum perueniendi laborem, necnon et corporis fragilitatem suggerebat, et etatis spatia prolixa: prorsus maximam ei cogitationum caliginem suscitabat,  uolens eum a recto proposito reuocare.

Postquam autem diabolus orationibus eius ad Deum, per passionis fidem se intellexit elidi, consueta aduersum omnes adolescentes arma arripiens, nocturnis eum inquietabat illecebris. Et primum noctibus infesta multitudine et horribili metu sonitus eum exagitare conabatur. Per dies etiam tam apertis in eum telis irruebat, ut nullus ambigeret, quin Antonius contra diabolum dimicaret. Nam et ille cogitationes sordidas conabatur inserere, et hic eas oratu submouebat assiduo. Ille titillabat sensus naturali carnis ardore; hic fide, uigiliis et ieiuniis corpus omne uallabat. Ille per noctes in pulchre mulieris uertebatur ornatum, nulla omittens figmenta lasciuie;  hic ultrices gehenne flammas et dolorem uermium recordans, ingeste sibi libidini opponebat.

Ille lubricum adolescentie iter  , et ad ruinam facile proponebat; hic eterna futuri iudicii tormenta considerans, illesam anime puritatem per tentamenta seruabat. Ista autem omnia ad confusionem diaboli fiebant; qui enim similem se Deo fieri posse existimabat, nunc ab adolescente ut miserrimus deludebatur; et qui contra carnem et sanguinem seuiebat, ab homine, qui carnem portabat elisus est. Adiuuabat enim seruum suum Dominus, qui nostri gratia carnem suscipiens, uictoriam corpori contra diabolum largitus est, ut, singulis ita certantibus, apostolicum liceret proferre sermonem: Non  autem ego, sed gratia Dei, que mecum est .

Postremo cum nec hoc argumento destruere posset Antonium draco teterrimus, et uideret se semper ab eius cogitationibus repelli, secundum quod scriptum est , stridens dentibus et eiulans, qualis est, talis merito apparebat et uultu: puer horridus atque niger, ad eius se genua prouoluens, humana uoce flebat, dicens: Multos seduxi, plurimos decepi; nunc autem ut a ceteris sanctis, ita et tuo sum labore superatus. Quem cum interrogaret Antonius quisnam esset, qui talia loqueretur, ait: Ego sum fornicationis amicus, ego multimoda aduersum omnes adolescentes turpitudinis arma suscepi; hinc et spiritus fornicationis uocor  . Quantos pudice uiuere  disponentes fefelli! quot tenuiter incipientes, ad sordes pristinas redire persuasi! Ego sum, propter quem propheta lapsos increpat, dicens: Spiritu fornicationis seducti estis , et reuera per me et illi fuerant supplantati. Ego sum qui te ipsum sepe tentaui, et semper repulsus sum. Cum hoc Christi miles audisset, gratias agens Deo, et largiore aduersus inimicum confortatus audacia, ait: Multum ergo despicabilis, multumque contemptibilis es; nam et obscuritas tua et etas infirmarum signa sunt rerum. Nulla mihi iam de te cura est. Dominus mihi adiutor est, et ego exsultabo super inimicos meos . Et statim, ad uocem cantantis, phantasma quod uidebatur, euanuit.

CAP. u.---Hec autem Antonii contra diabolum  fuit prima uictoria, imo uirtus in Antonio Saluatoris: qui peccatum in carne condemnauit, 38 ut iustificatio legis in nobis compleretur, qui non secundum carnem ambulamus, sed secundum spiritum . Sed neque Antonio securitatem dedit hic unus triumphus, nec diabolo semel fracte defecere uires. Nam et iste, ut leo rugiens , querebat aditum per quem posset irrumpere; et ille Scripturarum doctus eloquio, multas esse demonum captiones , solerti propositum labore seruabat; considerans quia posset Satanas in carnis colluctatione superatus, nouarum aduersus se artium machinas acrius commouere. Idcirco magis ac magis subiugabat corpus suum, ne uictor aliorum, in aliis uinceretur . Disponens igitur duriori se uite  lege constringere, cum omnes infatigabilem adolescentis mirarentur instantiam  , sanctum toleranter ferebat laborem, quia uoluntarie seruitutis longum in Dei opere studium, consuetudinem in naturam uerterat.

CAP. uI.---Inedie autem et uigiliarum in tantum patiens erat, ut incredulitatem uiribus uinceret. Pernoctabat in oratione sepissime, edebat semel in die post solis occasum, nonnunquam biduo triduoque sic permanens, quarta demum die reficiebatur. Sumebat uero panem et sal, potumque aque perparuum. De carnibus uero et uino tacere melius puto quam quidquam dicere, quando nec apud plurimos quidem monachorum istiusmodi aliquid reperiatur.  Quieti autem membra concedens, iunco contexto atque cilicio utebatur. Nonnunquam etiam super nudam humum iacebat, unguenta penitus repudians. Dicebat enim minime posse utentium, et precipue iuuenum corpora roborari, si olei essent lenitate mollita; oportere uero asperos carni labores imperari, secundum Apostoli preceptum, dicentis: Quando infirmor, tunc fortior sum . Asserebatque sensum animi sic posse reuiuiscere, si corporis fuisset impetus fatigatus. Unde nec temporum longitudine laborum merita pensabat, sed amore et famulatu spontaneo semper, tanquam in principiis constitutus, ad profectum diuini metus desiderium concitabat. Nouisque cupiens augeri preterita, supra memorati Doctoris sermonum recordabatur, qui ait:  Preterita obliuiscens, et in futurum conualescens . Meminerat quoque Elie prophete dicentis: uiuit Dominus, cui asto hodie ante ipsum ; et disserebat cur hodie esset appositum, quia non computabat Elias preteritum tempus, sed tanquam quotidie in certamine constitutus, talem se prebere cupiebat, qualem sciebat dignum Dei esse conspectibus, purum corde, et paratum obedire uoluntati eius.

CAP. uII.---Igitur sanctus Antonius secum reputans oportere Dei famulum ex instituto magni Elie exemplum capere, et ad illud speculum uitam suam debere componere, ad sepulcra non longe a uilla constituta secessit, uni de cognitis mandans ut statutis diebus sibi alimenta deferret. Et cum in una  memoria  supra dictus frater eum clausisset, solus ibidem morabatur. Metuens ergo diabolus ne accessu temporis eremum quoque habitari faceret, ita eum aggregatis satellitibus suis, uaria cede lacerauit, ut doloris magnitudo et motum auferret et uocem. Nam et ipse postea sepe referebat, uulnera fuisse tam grauia, ut uniuersa hominum tormenta superarent; sed Dei prouidentia, que nunquam in se sperantibus deest, conseruauit eum.

Alio die, is quem supra diximus frater aduenit, cibos deferens assuetos; atque eum iacentem in terra semimortuum, fractis foribus, inuenit. Quem impositum humeris, ad uillule domicilium reportauit. Quo audito, ingens uicinorum atque affinium multitudo concurrens, triste in medio positi funeris reddebat  officium. Et iam media noctis parte transgressa, grauis peruigiles omnium oculos uicerat sopor. Tum Antonius anima paululum redeunte suspirans, eleuauit caput; ceteris uero alta quiete prostratis, eum, a quo delatus fuerat, uigilare conspexit; eumque nutu aduocans, obsecrauit ut, nullo penitus excitato, ad pristinum se referret habitaculum.

CAP. uIII.---Relatus ergo, iuxta consuetudinem solus iterum permanebat; et stare quidem propter recentes plagas non poterat, orans uero prostratus, post orationem clara uoce dicebat: Ecce hic sum ego Antonius, non fugio uestra certamina, etiamsi maiora faciatis, nullus me separabit a caritate Christi . Psallebatque dicens: Si consistant  aduersum me castra, non timebit cor meum . Talia eo dicente, bonorum hostis diabolus, admiratus quod post tot uerbera fuisset ausus reuerti, congregatis canibus suis, et proprio se furore dilanians: uidetis, ait, quia nec spiritu fornicationis, nec corporis doloribus superatus, insuper audacter lacessit nos. Omnia arma corripite, acrius a nobis impugnandus est. Sentiat, sentiat. Debet scire quos prouocet. Dixit, et ad hortantis uocem audientium turba consensit, quia innumeras diabolus habet artes nocendi. Sonitus igitur repentinus increpuit, ita ut loco funditus agitato, et parietibus patefactis, multifaria demonum exinde turba se effunderet; nam et bestiarum et serpentium formas induentes, omnem protinus locum repleuere phantasiis 39 leonum,  taurorum, luporum, aspidum, serpentium, scorpionum, necnon et pardorum atque ursorum. Et hec singula secundum suam fremebant naturam. Rugiebat leo, occidere uolens; taurus mugitu et cornibus minabatur; serpens sibilo personabat; luporum impetus ingerebantur; pardus discoloriter  auctoris sui calliditates uarias indicabat. Truces omnium uultus, et uocis horride dirus auditus. Antonius flagellatus atque confossus sentiebat quidem asperiores corporis dolores, sed imperterritus durabat mente peruigili. Et licet gemitum uulnera carnis exprimerent, sensu tamen idem permanens, quasi de inimicis luderet, loquebatur: Si uirium aliquid haberetis, sufficeret unus ad prelium; sed quoniam Domino uos eneruante frangimini, multitudine tentatis inferre  terrores, cum hoc ipsum infirmitatis indicium sit, quod irrationabilium induitis formas bestiarum. Rursumque confidens, aiebat: Si quid ualetis, si uobis in me potestatem Dominus dedit, ecce presto sum, deuorate concessum. Si uero non potestis, cur frustra nitimini? Signum enim crucis et fides ad Dominum, inexpugnabilis nobis murus est. Multa contra sanctum Antonium minantes, fremebant dentibus suis, quod nullus eorum tentamenta consequeretur effectus, sed maxime e contrario gigneretur illusio.

CAP. IX.---Non oblitus iehsu  colluctationis serui sui, eidem protector factus est. Denique cum eleuaret oculos, uidit desuper culmen aperiri, et, deductis tenebris, radium ad se lucis influere. Post cuius splendoris aduentum nec demonum aliquis  apparuit, et corporis dolor extemplo deletus est. Aedificium quoque, quod paulo ante dissolutum fuerat, instauratum est. Illico presentiam Domini intellexit Antonius, et ex intimo pectore trahens longa suspiria, ad lumen quod ei apparuerat loquebatur, dicens: Ubi eras, bone Iesu? ubi eras? Quare non a principio affuisti, ut sanares uulnera mea? Et uox ad eum facta est, dicens: Antoni, hic eram, sed expectabam uidere certamen tuum. Nunc autem, quia dimicando uiriliter non cessisti, semper auxiliabor tibi, et faciam te in omni orbe nominari. His auditis, exsurgens, in tantum roboratus, orabat ut intelligeret se plus recepisse tunc uirium quam ante perdiderat.  Erat autem tunc Antonius annos natus triginta quinque.

CAP. X.---Exinde cum uoluntate prompta per merita religiosa succresceret, uadens ad supradictum senem, precabatur ut in deserto habitarent pariter. Causante illo senile euum et rei nouitatem, solus contendit ad montem, et eremi adhuc monachis ignote, uite rupto metu, uiam conatus est pandere. Sed nec tunc cessauit infatigabilis aduersarius; nam impedire eius propositum uolens, argenteum discum in itinere proiecit; quo uiso, Antonius callidi artificis agnouit astutiam, stansque intrepidus, et discum toruis intuens oculis, doli auctorem in phantasmate obiurgabat argenti, talia secum reputans: Unde hic in deserto discus? auium hoc iter est, nulla sunt  uestigia commeantium; lapsus de sarcina, pre magnitudine latere non potuit; sed et qui perdiderat reuersus, ob solitudinem locorum, inuenisset profecto quod ruerat. Hoc artificium, diabole, tuum est, non impedies uoluntatem meam, argentum tuum tecum sit in perditionem. Hec illo dicente, discus ut fumus a facie ignis euanuit.

CAP. XI.---Dehinc non ut ante in phantasmate, sed ingentem auri massam iacentem in itinere conspexit. uerum hanc utrum diabolus simulauerit, an ad Antonium comprobandum, quia nec ueris opibus inescaretur, uirtus celestis ostenderit, ignoratur. Hoc tamen agnouimus, quia quod uisum est, aurum fuit. At ille magnitudinem admiratus radiantis metalli, rapido cursu, quasi quoddam uitaret incendium,  ad montem usque perrexit, ibique flumine transuadato, inuenit castellum desertum, plenum  uenenatorum animalium, in quo se constituens nouus hospes habitauit. Statim ad eius aduentum ingens turba serpentium, quasi persecutorem passa, profugit. At ille obstructo lapidibus introitu, panes mensium sex, ut Thebeis mos est  , secum recondens  necnon et exiguum habens aque, solitarius perdurabat; nusquam inde procedens, nunquam aliquem suscipiens, intantum ut cum bis in anno per tectum desuper panes acciperet, nullum cum deferentibus haberet alloquium.

CAP. XII.---Multis igitur, uidendi eum desiderio et studio requirendi, ante ostium eius pernoctantibus,  audiebantur ut uulgi uoces aduersum Antonium, tumultusque dicentium: Quid te nostris ingeris habitaculis? quid tibi et deserto? Abscede a finibus alienis, non potes hic habitare, non nostras insidias sustinere. Et primo quidem, qui foris erant existimabant aliquos homines scalis appositis introisse, ibique contendere. Postquam autem per cauernas introspicientes, nullum uiderunt, demones intellexerunt contra eum contendere; et nimio metu perterriti, Antonii auxilium flagitabant. At ille 40 ostio propinquans ad consolandos fratres, ne timerent, atque ut inde recederent, precabatur, trepidantibusque asserebat cunctis a demonibus incuti metum: Signate uos, inquiens, et abite securi, ipsosque semetipsos  sinite deludere. Itaque illis reuertentibus, hic remanebat illesus, nec unquam in certamine lassabatur. Accedentium autem augmenta profectuum, uel debilitas repugnantium, maximum eius contentioni leuamen addiderant, et eius animo constantiam suggerebant. Rursusque ad eremum uenientibus turbis que iam mortuum eum se existimauerant reperturos  , ille psallebat intrinsecus: Exsurgat Deus, et dissipentur inimici eius, et fugiant qui oderunt eum a facie eius. Sicut deficit fumus, deficiant; ut liquescit cera a facie ignis, ita pereant peccatores a facie Dei . Et iterum: Omnes gentes circumdederunt me, et in nomine Domini uindicaui in eis .

CAP. XIII.---Sic Antonius annis uiginti solitarie  transactis, atque ab hominum segregatus conspectibus perdurauit. Cum ergo multorum et propositum imitari cupientium, et notorum multitudo ad eum concurreret, necnon et patientium infinita se caterua conglomeraret  , tandem pene iam per uim foribus euulsis, quasi ex aliquo celesti aditu consecratus apparuit  . Obstupuerunt uniuersi et oris gratiam et corporis dignitatem, quod nec per quietem intumuerat  , nec ieiuniis, demonumque certamine faciem eius pallor obsederat; sed e contrario, quasi nichil temporis exegisset, antiquus membrorum decor perseuerauit. Pro quanto miraculo! que in illo animi puritas fuit! Nunquam hilaritate nimia resolutus in risum est, nunquam recordatione peccati tristitia ora contraxit, non magnis stupentium se elatus est laudibus.  Nihil in illo indecens solitudo, nichil asperum quotidiana cum hostibus bella contulerant; sed temperata mens equali ad cuncta ferebatur examine. Plurimos igitur ab immundis spiritibus et infirmitatibus uariis Dei gratia per Antonium liberauit. Sermo eius sale conditus consolabatur mestos, docebat inscios, concordabat iratos, omnibus suadens nichil amori Christi anteponendum. Proponebatque ante oculos bonorum magnitudinem futurorum, et Dei clementiam, et beneficia retexebat indulta, quod proprio Filio suo non pepercerit Deus, sed pro nostra omnium salute eum tradiderit . Nec mora, plura audientium corda ad humanarum rerum contemptum hec eius suasit oratio, et habitande eremi istud eius exordium fuit.

 CAP. XIu.---Quid sane et in Arsinoitarum oppido  gestum sit, non transibo silentio. Nam cum fratres uellet inuisere, et riuulum fluminis Nili, qui crocodilis et multis seuis fluminis bestiis plenus erat, transuadare esset necesse  , tam cum comitibus suis transiuit illesus, quam inde redibat incolumis. Rursusque in pristinis laboribus perseuerans, multos magisterio suo fratres confirmauit, ita ut breui tempore plurima fierent monasteria  . Nouos antiquosque monachos, pro etate uel tempore, paterno moderabatur affectu.

CAP. Xu.---Quadam autem die, cum sanctus Antonius a congregatis fratribus rogaretur ut eis institutoria largiretur precepta, cum prophetica fiducia  exaltans uocem, aiebat ad omnem quidem mandatorum disciplinam Scripturas posse sufficere  ; sed et hoc optimum fore, si mutuis se inuicem fratres sermonibus consolarentur. Et uos ergo, inquit, ut patri referte que nostis, et ego que per longam etatem consecutus sum quasi filiis indicabo. Hoc sit autem primum cunctis in commune mandatum, nullum in arrepti propositi uigore lassescere, sed quasi incipientem augere semper debere quod ceperit, presertim cum humane uite spatia, eternitati comparata, breuissima sint ac parua. Ita exorsus, paululum siluit; et admiratus nimiam Dei largitatem, rursus adiecit, dicens: In presenti hac uita equalia sunt pro rerum commutatione commercia, nec maiora recipit ab emente qui uendit. Promissio autem uite  sempiterne uili pretio comparatur. Scriptum est enim: Dies uite nostre septuaginta anni; si autem multum  , octoginta; quidquid reliquum est, labor et dolor est . Quando ergo octoginta, aut centum, ut multum, annis laborantes, in Dei opere uixerimus, non pari tempore regnaturi sumus in futuro; sed pro annis predictis, omnium nobis seculorum regna tribuentur. Non terram hereditabimus, sed celum; corpus quoque corruptum relinquentes, idipsum cum incorruptione recipiemus. Ergo, filioli, non uos aut tedium defatiget, aut uane glorie delectet ambitio: Non sunt enim condigne passiones huius temporis, ad superuenturam gloriam que reuelabitur in nobis .

Nemo, cum despexerit mundum, reliquisse se arbitretur  ingentia, quia omnis terra, ad infinitatem comparata celorum, breuis ac parua est. Si ergo nec uniuerso orbi renuntiantes, dignum aliquid habitaculis possumus compensare celestibus, se unusquisque consideret, et statim intelliget, paruis aruris et parietibus, uel modica auri portione contempta, nec gloriari se debere, quasi magna dimiserit; nec tedere, quasi 41 parua sit recepturus. Ut enim contemnit aliquis unam eream drachmam, ad drachmas centum aureas conquirendas; ita etiam, qui totius orbis dominium dereliquit, centuplum de melioribus premiis in sublimi sede recipiet. Ad summum, illud perspicere debemus, quod etsi nostras uelimus retentare diuitias, lege mortis ab ipsis deuellamur inuiti, ut in libro Ecclesiastis  scriptum est  . Cur  ergo non facimus de necessitate uirtutem  ? cur non ad lucranda regna celestia ultro relinquimus quod lucis istius fine perdendum est? Nihil eorum cure sit Christianis, que secum auferre non possunt; illud potius debemus expetere, quod nos ducat ad celum, sapientiam scilicet, castitatem, iustitiam, uirtutem, sensum peruigilem, pauperum curam, fidem in Christo robustam, animum ire uictorem, hospitalitatem. Hec sectantes, mansionem nobis in terra quietorum, secundum Euangelium , preparabimus. Consideremus Domini esse nos famulos, et seruitutem debere ei a quo creati sumus. Ut enim seruus preteriti gratia famulatus, presens aut futurum non contemnit imperium, nec audet asserere  quod ex labore transacto instantis operis habere debeat libertatem, sed iugi studio  eamdem semper exhibet seruitutem, ut et Domino placere possit, et ne metum lucretur et uerbera; sic et nos diuinis congruit parere preceptis, scientes quod equus ille retributor, in quo quemque inuenerit, in eo sit iudicaturus, quod prophetica per Ezechielem uoce testatur . Nam et infelix Iudas propter unius noctis impietatem, omni preteriti temporis labore priuatus est. Idcirco tenendus est continuus instituti rigor, habentibus Deum auxiliatorem, sicut scriptum est: Quia omni proponenti bonum Deus cooperatur .

Ad inertiam autem calcandam, Apostoli precepta  replicemus, quibus se mori quotidie testabatur : similiter et nos humane conditionis uitam ancipitem retractantes, non peccabimus. Cum enim excitati a somno, ad uesperam nos peruenire dubitemus, et quieti corpora concedentes, de lucis non confidamus aduentu, et ubique nature ac uite incerte memores, Dei nos intelligamus prouidentia gubernari; hoc modo non delinquemus, aut aliqua fragili cupiditate raptabimur; sed nec irascemur quidem aduersus aliquem, nec terrenos congregare thesauros ambiemus: quin potius metu quotidiani recessus, et seiungendi corporis iugi meditatione, omnia caduca calcabimus. Cessabit mulierum amor, libidinis exstinguetur incendium, inuicem nobis debita nostra donabimus, ante oculos semper habentes  ultime retributionis aduentum: quia maior formido iudicii et penarum timor horridus, simul et lubrice carnis incentiua  dissoluit, et ruentem animam quasi ex aliqua rupe sustentat  . Ideoque precor ut ad finem propositi omni labore tendamus . Nemo post tergum respiciens Lot imitetur uxorem , presertim cum Dominus dixerit nullum ponentem manum super aratrum et respicientem retrorsum, dignum esse regno celorum . Respicere autem retrorsum nichil aliud est quam in eo penitere quod ceperis, et mundanis rursus desideriis obligari.

Nolite, queso, uirtutis tanquam impossibile nomen pauere, nec peregrinum uobis aut procul positum uideatur hoc studium, quod ex nostro pendet  arbitrio  . Huius operis homini inserta natura est  , et eiusmodi res est, que nostram tantummodo exspectat uoluntatem. Greci studia transmarina sectentur  , et in alieno orbe constitutos, inanium litterarum querant magistros; nobis uero nulla proficiscendi  , nulla transfretandi fluctus necessitas imminet, in omni sede terrarum constituta sunt regna celorum. Unde et Dominus in Euangelio ait: Regnum Dei intra uos est ; uirtus que in nobis est, mentem tantum requirit humanam. Cui enim dubium est quia naturalis anime puritas, si nulla fuerit extrinsecus sorde polluta, fons sit et origo omnium uirtutum? Bonam eam necesse est creauerit bonus Creator. Quod si forte cunctabimur,  audiamus Iesum filium Naue populo dicentem: Rectum facite cor uestrum ad Dominum Deum Isrel . Nec Ioannes dissonam tulit de uirtute sententiam. predicans: Rectas facite semitas eius . Siquidem hoc est rectam esse animam, cum eius principalis integritas nulla uitiorum labe maculatur; si naturam mutauerit, peruersa tunc dicitur; si bona conditio seruetur, et uirtus est. Animam nostram commendauit nobis Dominus, seruemus depositum quale accepimus. Nemo causari potest extrinsecus situm, quod in se nascitur; facturam suam qui fecit agnoscat, opus suum inueniat ut creauit. Sufficit nobis naturalis ornatus; ne deturpes, homo, quod tibi largitio diuina concessit. Opera Dei immutare uelle, polluere est.

 Illud etiam sollicite prouidere debemus, ut tyrannicam ire superemus insaniam, quia scriptum est: Iracundia uiri iustitiam Dei non operatur . Et iterum: Desiderium concupiscens parit peccatum, quo perfecto, mors gignitur . Diuine uocis preceptum est , ut iugi custodia tueamur animam nostram, 42 quia exercitatos ad supplantandum habemus inimicos, demones scilicet, contra quos nobis, secundum apostolicam contestationem, pugna sine intermissione est. At enim: Non est nobis colluctatio aduersus carnem et sanguinem, sed aduersus principatus et potestates huius mundi, aduersus spiritalia nequitie in celestibus . Ingens eorum turba istum peruolat erem, non procul a nobis hostium caterua discurrit. Et diuersitatem  quidem eorum non est mee paruitatis exponere, sed hanc maioribus concedo rationem. Quod autem in promptu est, et ignorare non expedit, dolos scilicet eorum aduersum nos compositos breuiter indicabo.

Hoc primum debemus mentibus affigere, nichil Deum fecisse quod malum est  , nec ab eius institutione demonum cepisse principia: peruersitas ista, non nature, sed uoluntatis est uitium. Boni etenim, utpote a Deo conditi, ex proprio mentis arbitrio ad terras ruere de celis; ibique in ceni sordibus uolutati, gentilitatis impias constituere culturas; et nunc de nobis torquentur inuidia, atque uniuersa mala commouere non cessant, ne pristinis eorum sedibus succedamus.

 Diuersa autem eorum et partita nequitia est  . Quidam enim ad summum nocendi uerticem peruenere, alii ex comparatione peiorum uidentur esse leuiores; atque omnes pro possibilitate uirium, diuersa contra singulas sumpsere certamina. Idcirco necessarium est donum spirituum discernendorum a Domino petere , ut possimus tam fraudes eorum quam studia peruidentes, aduersus disparem pugnam unum Dominice crucis eleuare uexillum. Hoc munere Paulus accepto, docebat dicens: Non enim eius ignoramus astutias . Ad cuius exemplum etiam nos oportet ex his que passi sumus, mutuis nos inuicem instruere sermonibus.

Hostile illis contra omnes Christianos, maxime  uero contra monachos et uirgines Christi, odium est. Eorum semitis laqueos pretendunt, eorum mentes impiis atque obscenis cogitationibus nituntur euertere; sed nichil uobis in hoc terroris incutiant. Fidelium enim orationibus atque ieiuniis ad Dominum statim corruunt; nec tamen si paululum cessauerint, prorsus plenam putetis esse uictoriam. Solent etiam saucii grauius assurgere, et mutata arte pugnandi, cum in cogitatione nichil egerint, pauoribus terrent, assumentes nunc mulierum, nunc bestiarum, nunc serpentium formas, necnon et ingentia quedam corpora, et usque ad tectum domus porrectum caput, infinitas species et militum cateruas. Que omnia ad primum quodque crucis signum euanescunt  . His quoque agnitis fallaciarum modis, incipiunt presagire,  et futurorum dierum euentus uelle predicere. Cumque et in his contempti fuerint, ipsum iam sue nequitie principem ac totius mali summitatem, ad subsidium sui certaminis uocant.

CAP. XuI.---Crebro denique Antonius talem a se uisum diabolum asserebat, qualem et beatus Iob, Domino reuelante, cognouerat . Oculi eius ac si species Luciferi, ex ore eius procedunt lampades incense. Crines quoque incendiis sparguntur, et ex naribus eius fumus egreditur, quasi fornacis estuantis ardore carbonum. Anima eius ut pruna, flamma uero ex ore eius glomeratur. Cum huiusmodi terroribus uisus est princeps demonum, inquit Antonius, et ingentia sepe, ut dixi, promittens, impietatis sue defurit lingua magniloqua. De qua  Dominus triumphauit, ad Iob dicens : Arbitratur enim ferrum ut paleas, eramentum ut lignum putridum, maria ut terram, tartarum profundi tanquam captiuum estimauit, abyssum ut deambulatorium. Per prophetam quoque increpat, dicens: Persequens comprehendam , et omnem orbem terrarum manu mea ut nidum obtinebo, et ut oua derelicta auferam . Sic iniquus funereas euomens uoces, bene uiuentium aliquos frequenter illaqueat, sed nos nec eius pollicitationibus credere, nec minas formidare debemus; fallit enim frequenter, nichilque uerum promittit. Nam si non mendacia cuncta loqueretur, quomodo talia et tam infinita promittens, hamo crucis ut draco aduncatus a Domino est  , et capistro ligatus ut iumentum,  et quasi mancipium fugitiuum uinctus circulo, et armilla labia perforatus , nullum omnino fidelium deuorare permittitur? Nunc miserabilis ut passer, ad ludum irretitus a Christo est  , nunc comites suos quasi scorpiones et serpentes, calcaneo Christianorum substratos gemit. Ille qui uniuersa maria a se deleta plaudebat, ille qui orbem terrarum manu sua teneri pollicebatur, ecce a uobis uincitur, ecce me aduersum se prohibere non potest disputantem. Contemnenda est, filioli, penitus cum inanibus uerbis superba iactantia; fulgor ille, qui lucere se simulat, non ueri splendor est luminis, sed quibus arsurus est indicat flammas. Nam dicto citius recedens, suarum secum refert simulacra penarum.

 Solent etiam cum modulatione nonnunquam apparentes psallere, proh nefas! ad hec et impuro ore sacra Scripturarum eloquia meditantur. Frequenter enim legentibus nobis, quasi Echo ad extrema uerba 43 respondent. Dormientes quoque excitant ad orandum, ut totius noctis somnum eripiant; plerosque etiam, dum se in monachorum nobilium habitu transferunt, monachos cercent, et pristina, quibus conscii sunt, peccata imputant; sed spernende sunt eorum increpationes, et admonitiones ieiunandi, uigiliarum quoque fraudulenta suggestio. Ob id enim familiares nobis species assumunt, ut affinitate uirtutum nocentes, facilius uirus interserant, et innocentes quosque per speciem honestatis elidant. Impossibile postea durumque hoc studium predicant,  ut dum onerosum esse uidetur quod ceptum est, ex desperatione tedium, et ex tedio succedat ignauia. Idcirco propheta missus a Domino, luctuosa denuntians, sublimi uoce dicebat: ue qui potat proximum suum subuersione turbida . Huiusmodi enim exhortamenta, deprauatoria sunt itineris, quod ducit ad celum. Idcirco cum uenisset Dominus ad terras, et uera de eo demones inuiti predicarent, , uociferantium ora claudebat, qui uinctas hominum linguas soluebat, ne cum preconio ueri peruersitatis uenena miscerent; et ut nos eius exemplo, etiamsi profutura suaderent, in nullo his commodaremus assensum, quia profecto non congruit nos post libertatem a Domino concessam, et Scripturarum  precepta uitalia, a diabolo uiuendi capere consilia, qui suum deserens ordinem, sacrum Christi temerauit imperium. Propterea etiam Dominus eum de Scripturis loquentem iubebat tacere, quia peccatori dicit Deus: Quare tu enarras iustitias meas, et assumis testamentum meum per os tuum ? Omnia demones simulant, colloquuntur sepe cum fratribus, sepe cum turba inconditos excitant sonitus, manus apprehendunt, sibilant, insipienter cachinnant, ut uel in puncto peccati Christianum pectus intreant. Cumque ab uniuersis fuerint repulsi, ad extremum debilitatem suam lamentatione testantur. Et Dominus quidem quasi Deus, et sue conscius maiestatis, obmutescere his imperabat; nos autem uestigiis sanctorum inherentes, eamdem gradiamur  uiam, qui memoratas subtilius fallacias peruidentes, canebant: Cum consisteret aduersum me peccator, obmutui, et humiliatus sum, et silui a bonis . Et iterum: Ego uero tanquam surdus non audiebam, et sicut mutus non aperiens os suum; et factus sum ut homo non audiens . Christus silentium ut Dominus imperauit, nos diabolo nichil credamus, et uincemus. Si orare compellunt, si ieiunia suadent, non ex eorum nos monitis, sed ex nostra consuetudine id agamus. Denique etiam si irruentes mortem nobis intentare uideantur, ridendi potius sunt quam timendi, quia cum sint debiles, minantur cuncta, nec faciunt. Equidem de istis iam transitorie me dixisse memini,  tamen eadem nunc explicanda sunt latius, quia non mediocrem affert repetitio cautelam.

Adueniente Domino, destructus est inimicus  , et omne penitus eius robur elanguit. Propter quod pristine uirtutis memor, quasi tyrannus iam senescens, cum ruisse se uideat, in perniciem grassatur humanam; nec tamen potest firmum Deo pectus cogitationum et ceterarum fraudum arte peruertere. Nam luce clarius est quoniam aduersarii nostri, cum nec humana carne sint septi, ut causari ualeant, idcirco nos a se non posse superari, quia, clauso ostio interiore  , intrare non ualeant. Et reuera si fuissent hoc fragili corpore colligati, obseruato introitu, iisdem negaretur accessus. Cum autem  hoc impedimento sint liberi, et obstructa  penetrent, atque in omni licenter uolitent ere, manifestum est ob eneruationem eorum permanere ecclesie corpus illesum. Denique satellites impii cum principe suo diabolo, quem Saluator in Euangelio homicidam et patrem malitie ab initio fuisse firmat , nobis aduersum se dimicantibus fortiter, nullo modo cessissent, si potestas eorum non fuisset ablata. Nam si mentior, cur nobis, Satanas, parcis, qui ubique discurris? cur, qui nullo clauderis loco, aduersum te bene uiuentium et disputantium non potes labefactare constantiam?

Sed fortasse nos diligis, quos quotidie conaris obruere; aut credibile est te esse bonitatis magistrum, et fauere magis optimis quam nocere? Et quid tam charum tibi esse potest quam ledere, maxime eos  qui tuis sceleribus uiriliter repugnant, secundum quod scriptum est: Quia abominatio est pietas peccatori . Quis tam secundum ad malitiam possidet pectus? quis tam meditatas implere conatur insidias? Scimus te impurissimum cadauer; scimus quia idcirco uiuimus Christiani, et contra te nobis est secura congressio, quia infirmatus es a Domino. Ideo de tuis confoderis iaculis, quia minationem tuam non sequitur effectus: quod si fallimur, cur cum terrore simulato, cur magnitudine corporum nostram aggrederis fidem? Si uoluntatem sequitur possibilitas, tantum tibi uelle sufficiat. Is enim potentie mos est, non extranea fallacie adiumenta conquirere, sed sua uirtute implere quod cupiat. At nunc dum theatrali mutatione formarum  , quasi rudem infantiam scenica 44  niteris simulatione deludere, exhaustas uires manifestius probas. Nunquidnam uerus ille angelus contra Assyrios missus a Domino , aut populorum eguit societate, aut sonitus quesiuit, aut plausus; et non potius tacitam exercens potestatem, centum octogintaquinque millia hostium, sermone uelocius, iuxta iubentis Domini prostrauit imperium? uos ergo cum fragiles sitis uiribus, perpetuus uos consequitur interitus.

CAP. XuII.---At dicet aliquis: Cur diabolus egrediens, beati Iob omnem in ruinam impulit domum ? cur eius opibus penitus dissipatis, parietum quoque fundamenta subuertens, unum numerose sobolis coaceruauit sepulcrum ? cur ipsum ad  extremum diri uulneris nouitate percussit? Qui hoc opponit, audiat e diuerso: non diabolum potuisse hoc, sed Dominum, a quo potestas aduersum nos dupliciter datur, uel ad gloriam, si probamur, uel ad penam, si delinquimus. Quin potius ex hoc animaduertat, ne contra unum quidem hominem diabolum quidquam potuisse, si non potestatem accepisset a Domino. Nullus enim quod sue ditionis est ab alio deprecatur. Sed quid Iob memoro, quem nec expetitum potuit uincere? sed nec contra iumenta quidem eius, nec contra oues suas, sine concessu Dei proprium robur exercuit. Sic etiam in Euangelio scriptum est: Demones autem rogabant eum, dicentes: Si eiicis nos hinc, mitte nos in gregem porcorum . Quomodo igitur qui porcorum expetunt mortes, imaginem  Dei hominem, et tam charum Conditori animal suo ualebunt iure peruertere?

Magna, dilectissimi, aduersum demones  arma sunt uita sincera et intemerata ad Deum fides. Credite mihi experto: pertimescit Satanas recte uiuentium uigilias, orationes, ieiunia, mansuetudinem, uoluntariam paupertatem, uane glorie contemptum, humilitatem, misericordiam, ire dominatum, et precipue purum cor erga Christi amorem. Nouit teterrimus coluber, ex precepto Domini sub iustorum se iacere uestigiis, qui ait: Ecce dedi uobis potestatem calcare super serpentes et scorpiones, et super omnem uirtutem inimici .

Si autem et diuinationem se habere simulantes, uenturos fratres nuntiauerint, et adfuerint quos uenire  predixerant, nec sic fides est commodanda mendacibus: ob id enim precessere uenientes, ut credulitas sibi paretur ex nuntio, et postea aditus ex credulitate fallacie. uerum in hoc nullum Christiano debet esse miraculum, cum non tantum qui leuitate nature per cuncta discurrunt, ualeant peruenire gradientes; sed homines quoque equorum uelocitate preuecti, nuntiant adfuturos. Non enim ea que nondum fieri cepta sunt referunt, quia Deus solus conscius est futurorum ; sed quorum conspiciunt in actu initium, eorum sibi tanquam fures apud ignaros uendicant notionem. Nam quantos nunc putatis qui possint uelocitate puerili istum cetum nostrosque contra se sermones, ante relatum alicuius hic positi, longe manentibus indicare? Hoc quod dico uobis,  perspicuum fieri potest exemplis. Si quis a Thebaide aut alicuius regionis oppido ceperit proficisci, et hunc demones uiderint in itinere ambulantem, pernicitate memorata possunt predicere uenientem. Ita et de Nili inundatione solemni  , cum multas in Aethiopia uiderint pluuias, e quibus fluuius intumescens, ultra alueum effluere consueuit, precurrentes ad Aegyptum, nuntiant amnis aduentum. Hoc autem et homines, si illis celeritatis esset tanta natura, facile nuntiarent. Ut enim speculator beati Dauid ad uerticem loci celsioris ascendens , prior quam hi qui in terra erant prospiciens uenientes, non quedam incerta de futuris, sed de his qui uenire ceperant nuntiabat; sic et demones cura peruigili omnia  considerantes, rapido cursu sibi inuicem nuntiant. Sed si forte contigerit ut Dei nutu ad finem cepta non ueniant, hoc est, si aut uiator e media regrediatur uia, aut suspense nubibus aque ad altum celi cardinem deferantur, tunc decipientium una cum credentibus error aperitur. Hec gentilitatis fuere principia, his presagitorum dolis apud delubra demonum quondam credebantur oracula: que aduentu Domini nostri Iesu Christi, indicto sibi silentio  , obmutuerunt, suosque perdidere captiuos. Quis  aut medicum ex obseruatione morborum, cum anime estuantis incendium de uenarum pulsu leui digitorum scrutatur attactu, diuinam arbitratur habere notitiam? Quis gubernatorem nauigationis sue uiam inter celi sidera requirentem maiestatis honore ueneratur? Quis  agricolam de aridis estatis feruoribus, aut de hiemali aquarum largitate uel frigore disputantem, non potius experientia laudat, quam dei consecrat nomine?

uerum, ut concedamus paulisper uera demones nuntiare, respondete mihi, quis fructus est nosse uenientia? Nunquid aut sciens hec aliquando laudatus, aut punitus est nesciens? In hoc unusquisque sibi preparat, seu tormenta, seu gloriam, si uel negligat Scripturarum mandata, uel faciat. Nullus ob id nostrum hanc arripuit uitam, ut habeat prescientiam futurorum, sed ut preceptis Domini 45 obediens, amicus esse incipiat de seruo. Curandum est non prescire que ueniunt, sed implere que iussa sunt; nec institutionibus bonis hanc flagitare mercedem, cum magis debeamus uictoriam contra diabolum ab auxiliatore  Domino postulare. Sed si forte aliquis hoc libenter assumat, ut futura cognoscat, habeat purum cor; quia credo animam Deo seruientem, si in ea perseuerauerit integritate qua nata est  , plus scire posse quam demones. Talis erat anima Elisei, que aliis incognitas uirtutes faciebat.

CAP. XuIII.---Nunc iam ceteras uobis demonum explicabo fallacias. Solent nocte uenientes, angelos Dei se fingere, laudare studium, mirari perseuerantiam, futura premia polliceri. Quos cum uideritis, tam uos quam domos uestras crucis armate signaculo, et confestim soluentur in nichilum: quia metuunt illud tropheum in quo Saluator ereas exspolians potestates, eas fecit ostentui. Solent etiam uariis simulationibus membra torquere, et nostris procaciter  offerre se uisibus, ut mentem pauore, et corpus horrore concutiant. Sed et in hoc fides Deo tuta fugat eos quasi infirma ludibria.

Non est autem difficilis bonorum spirituum malorumque discretio  , que sic Deo tribuente panditur: Sanctorum angelorum amabilis et tranquillus aspectus est, quia non contendunt neque clamant, neque audiet aliquis uocem eorum; uerum tacite leniterque properantes, gaudium, exsultationem, fiduciam pectoribus infundunt, siquidem cum illis est Dominus, qui est fons et origo letitie. Tunc mens nostra non turbida, sed lenis et placida angelorum luce radiatur; tunc anima celestium premiorum auiditate flagrans, effracto  humani  corporis domicilio, et membris exonerata mortalibus, cum his quos uidet abire festinat ad celum. Horum tanta benignitas est, ut si quis pro conditione fragilitatis humane, miro fuerit eorum fulgore perterritus, omnem continuo ex corde auferant metum. Ita Gabriel cum Zacarie loqueretur in templo ; et angeli cum diuinum uirginis partum pastoribus nuntiarent , et qui Dominici corporis agebant excubias, securis uidentium se mentibus ostendentes, ne metuerent imperabant. Metus enim non tantum ex pauore animi, quantum ex magnarum rerum sepe incutitur aspectu. Pessimorum uero uultus truces, sonitus horridi, sordidi cogitatus, plausus motusque indisciplinatorum adolescentum uel latronum; e quibus confestim timor  anime, sensibus torpor incutitur; odium Christianorum, monachorum meror et tedium, suorum recordatio, metus mortis, cupido nequitie, lassitudo uirtutis, cordis hebetatio. Si igitur post timorem horrore conceptum, successerit gaudium et ad Deum fiducia atque ineffabilis caritas, uenisse sciamus auxilium, quia securitas anime presentis maiestatis indicium est. Sic namque et Abraham patriarcha uidens Deum, gauisus est ; et Ioannes cum Mariam superuenisse sentiret, que in sacri uentris hospitio uniuersitatis gestabat parentem, exsultauit necdum natus in gaudium. . Si autem incussa formido permanserit, hostis est qui uidetur: quoniam nec refouere nouit, ut Gabriel pauentem uirginem ne timeat iubet ; et  sicuti pastores nuntio consolati sunt . Quinimo pauorem duplicat, et usque ad profundam impietatis foueam, ut sibi homines prosternantur impellit. Exinde misera gentilitas, dominice interdictionis ignara, falso demones deos opinata est. Christianorum autem populos his fallaciis irretiri non passus est Dominus, qui diabolum in Euangelio audacter sibi principatum omnium presumentem repulit, dicens: uade retro, Satana. Scriptum est enim: Dominum Deum tuum adorabis, et illi soli seruies . Horum uerborum etiam nobis licentia est tributa; quia idcirco locutus est talia, ut similitudo tentamentorum auctoris nostri frangeretur eloquiis.

CAP. XIX---Illud quoque, mei karissimi, admoneo,  ut uite magis sit uobis, quam signorum sollicitudo. Nullus ex uobis hec faciens, aut ipse superbia intumescat, aut despiciat eos qui facere non possunt. Conuersationem magis scrutamini singulorum: in hac uita et imitari uos que perfecta sunt conuenit, et implere que desunt. Nam signa facere non est nostre paruitatis, sed Domini potestatis, qui ad discipulos gloriantes, in Euangelio ait: Ne gaudeatis quia demones uobis subiecti sunt, sed quod nomina uestra scripta sunt in celis . Nominum enim in libro uite conscriptio, testimonium est uirtutis et meriti; expulsio autem Satane, largitio Saluatoris est. Unde his qui non in uite laboribus, sed in prodigiis exsultabunt, dicentibus: Nonne in  nomine tuo demonia eiecimus, et in nomine tuo uirtutes multas fecimus ? respondebit Dominus: Amen dico uobis, non noui uos, discedite a me, operarii iniquitatis. Non enim nouit Dominus uias impiorum. Hoc ergo magnopere postulemus, ut donum spirituum discernendorum mereamur accipere; quo, secundum sententiam Scripturarum, omni spiritui non credamus .

CAP. XX.---uolueram quidem iam finire sermonem, et silentio premere quecunque mee acciderant 46 paruitati; sed ne putetis me frustra commemorasse que euenire non possent, idcirco (licet insipiens fiam, tamen Dominus, qui secrete mentis est inspector, nouit non me causa iactantie, sed uestri gratia profectus hoc facere, pauca replicabo de  plurimis. Quoties me nimiis laudibus efferre conati sunt, cum a me in nomine Domini maledicta reciperent  ! quoties augmenta Nili fluminis futura dixerunt, cum a me audirent: Et hoc ad uestram quid pertinet curam? quoties minitantes ut milites armati, scorpionibus, equis, belluis, et uariis serpentibus circumdederunt me, et domum in qua eram repleuerunt, cum ego e contra psallerem: Hi in curribus et hi in equis, nos autem in nomine Domini Dei nostri magnificabimur . Et statim misericordia Christi fugabantur. Quodam autem tempore cum ingenti luce uenientes, dixerunt: uenimus, Antoni, nostrum tibi prebere fulgorem. Et ego, clausis oculis, quia lucem diaboli dedignabar aspicere. orabam, et dicto citius impiorum lumen exstinguebatur.  Post menses autem paucos, cum coram me psallerent, et de Scripturis sibimet sermocinarentur, ego tanquam surdus non audiebam. Commouerunt aliquando monasterium meum  , et ego mente immobili Dominum deprecabar. Sepe strepitus, sepe saltationes, sepe sibilos ingesserunt; et me psallente, sonus eorum in uoces flebiles uertebatur

Creditisne, filioli, quod dicturus sum uobis? uidi aliquando diabolum excelsum corpore, qui se Dei uirtutem et prouidentiam ausus est dicere, et ait ad me: Quid uis, ut a me tibi donetur, Antoni? At ego sputaculum  maximum in os eius ingeminans, totum me in eum Christi nomine armatus, ingessi: et statim ille procerus aspectu inter medias manus  exoleuit. Ieiunanti etiam mihi uisus est ut monachus; et panes offerens, his sermonibus suadebat ut uescerer, et huic aliquid indulgerem corpusculo: Et tu, inquit, homo es, et humana fragilitate circumdaris; labor paululum conquiescat, ne egritudo subripiat. Illico luridam faciem serpentis agnoui; et cum ad consueta Christi munimenta confugerem, tanquam per fenestram fumus laberetur, euanuit. Auri quoque decipulam mihi in deserto frequenter tetendit; quod ideo offerebat, ut aut uisu irretiret me aut tactu commacularet. Sepe quoque me a demonibus non denego uerberatum. Canebam autem sic: Nullus me separabit a caritate Christi . Ad cuius uocis auditum, in se inuicem defurentes, non meo,  sed Domini fugabantur imperio, qui ait : uidi Satanam quasi fulgur cadentem de celo. Hec ergo, filioli, apostolici memor eloquii, in me transformaui, ut propositum uestrum nec demonum terror, nec aliqua lassitudo dissolueret.

Sed quoniam ob uestram utilitatem multa memorando, insipiens factus sum, et huius rei uobis impertiri cupio notionem, quam ueram esse nullus ambigat audientium. Pulsauit aliquando demon monasterii ostium: egrediens, uideo hominem enormi sublimitate, porrectum caput usque ad celum. Cum ab hoc quisnam esset inquirerem, ait: Ego sum Satanas. Et ego: Quid, inquam, hic queris? Respondit: Cur mihi frustra imputant monachi? cur mihi omnes Christianorum populi maledicunt? Et  ego: Iuste faciunt, tuis enim frequenter molestantur insidiis. At ille ait: Nihil ego facio, sed ipsi se inuicem turbant. Nam ego miserabilis factus sum. Rogo, nonne legisti: Quia defecerunt inimici framee in finem, et ciuitates eorum destruxisti ? En nullum iam habeo locum, nullam possideo ciuitatem, iam mihi nulla sunt arma: per omnes nationes cunctasque prouincias Christi personat nomen, solitudines quoque monachorum stipantur choris. Ipsi se, queso, tueantur, et me sine causa non lacerent. Tunc ego Dei gratiam cum alacritate miratus, sic ad eum locutus sum: Non tue ueritati, que nulla est, tam nouam et tam inauditam ascribo sententiam. Nam cum fallacie caput sis, hoc sine mendacio coactus es confiteri. uere enim iehsu tuas funditus  subruit uires, et honore nudatus angelico, uolutaris in sordibus. uix dum uerba compleueram, et ille sublimis aspectu Saluatoris nominatione deiectus est.

Que ergo iam, o filioli, poterit residere cunctatio? que trepidatio manebit ulterius? Quis nos eorum turbo poterit conuellere? Secure sint anime singulorum: non sibi fingat uana cogitatio uana discrimina; non aliquis timeat a diabolo sublatum ad precipitia se posse deferri. Pellatur omnis anxietas; Dominus enim, qui nostros prostrauit inimicos, manens, ut promisit, in nobis , a uariis nos Satane muniuit incursibus. En ipse diabolus, qui huiusmodi cum suis satellitibus exercet astutias, nichil se posse contra Christianos fatetur.

Iam cure Christianorum et monachorum sit ne  per eorum inertiam uires demonibus prebeantur. Nam quales nos et nostras repererint cogitationes, tales se nobis prestare consueuerunt. Et si quod in pectoribus male mentis et pauoris semen inuenerint, quasi latrones, qui deserta obtinent loca, ceptos cumulant timores, et crudeliter imminentes, infelicem puniunt animam. 47 Si autem alacres fuerimus in Domino, et futurorum bonorum cupido nos succenderit; si semper omnia manibus Dei committamus, nullus demonum ad expugnandum ualebit accedere; magis enim, cum munita in Christo corda conspexerint, confusi reuertentur. Ita et Iob firmatum in Domino diabolus refugit; et infelicissimum Iudam exspoliatum fide, uinculis captiuitatis innexuit.  Una est ergo ratio uincendi inimicum, letitia spiritualis, et anime Dominum semper cogitantis iugis recordatio: que demonum ludos quasi fumum expellens, persequetur aduersarios potius quam timebit. Non est enim nescius Satanas ignium futurorum, et estuantis gehenne copiosa nouit incendia.

Sed ut mea iam claudatur oratio, illud in finem commemoro: Cum aliqua se uobis obtulerit uisio, audacter requirite, quis sit ille, et unde uenerit; ac sine mora, si sanctorum fuerit reuelatio, angelica consolatione timor uertetur in gaudium. Si uero diaboli fuerit oblata tentatio, fidelis anime percunctationibus euanescet; quia maximum est securitatis indicium, interrogare quisnam est et unde. Sic et  Naue filius auxiliatorem suum interrogando cognouit ; nec Danielem percontantem latere potuit inimicus .

Postquam Antonius dicendi finem fecit, letantibus cunctis, in aliis uirtutis cupido exardescebat, in aliis infirma refouebatur fides, ex aliorum mentibus false opiniones pellebantur, ex aliorum sensibus inanium terrorum pellebatur accensio: simulque uniuersi, cum iam demonum insidias contemnerent, mirabantur in Antonio tantam gratiam spirituum discernendorum, quam Domino tribuente perceperat.

CAP. XXI.---Erant igitur in monte monasteria tanquam tabernacula, plena diuinis choris psallentium  , legentium, orantium: tantumque ieiunandi et uigiliarum ardorem cunctorum mentibus sermo  eius afflauerat, ut future spei auiditate, ad caritatem mutuam et misericordias indigentibus exhibendas iugi studio laborarent, qui infinitam regionem quamdam, et oppidum a mundana conuersatione seiunctum, plenum pietatis et iustitie uidebantur incolere. Quis tantum monachorum agmen aspiciens, quis uirilem illum concordie cetum cernens, in quo nullus nocens, nulla detractio susurronis, sed multitudo abstinentium et certamen officiorum erat, non in hanc statim erumperet uocem: Quam bone domus tue, Iacob! tabernacula tua, Isrel, tanquam nemora obumbrantia, tanquam paradisus super fluuios, tanquam tabernacula que fixa sunt a Domino, tanquam cedri circa aquas !

CAP. XXII.---Dum hec ita geruntur, quibus in  dies beate uite studium cresceret, Antonius mansionum in celo positarum recordans, et presentis uite despiciens inanitatem, quasi parua essent quecunque iam gesserat, separatus a fratribus instituebatur. Cumque eum siue cibum siue somnum indulgere corpusculo, aut alias nature necessitates, cogeret humana conditio, miro afficiebatur pudore, quod tantam anime libertatem modici carnis termini cercerent. Nam frequenter cum fratribus sedens, a cibo cui fuerat appositus, memoria esce spiritualis, abstrahebatur. Edebat tamen, utpote homo, sepe solus, sepe cum fratribus. Et cum hec mira  ageret, cum confusione anime adhibendam magnopere corpori diligentiam persuadebat  dicens, nec corpus esse penitus enecandum, ne operatio contra uoluntatem Creatoris dissolueretur; et nec ob id omne studium anime conferendum, ne uitiis superata corporeis, ad eternas inferni tenebras truderetur; quinimo indultum sibi in carne imperium uindicans, domicilium suum, ut apostolus Paulus , ad tertium celum subleuaret. Asserebatque hoc a Saluatore preceptum, in quo ait: Nolite solliciti esse anime uestre quid manducetis aut quid bibatis, nec corpori quid uestiamini, quia hec gentes querunt; uester autem Pater nouit quod indigetis his omnibus. Querite ergo primum regnum Dei et iustitiam eius, et hec omnia adiicientur uobis .

CAP. XXIII.---His rebus transactis, cum persecutio  impiissima Maximiani  furore uesano uastaret Ecclesiam, sanctis quoque martyribus Alexandriam perductis, relicto et ipse monasterio secutus est futuras Christi uictimas, dicens: Pergamus ad gloriosos fratrum triumphos, aut ipsi congrediamur, aut spectemus alios preliantes. Et amore quidem iam martyr erat, sed cum tradere se ultro non ualeret, et sociari confessoribus in metallis uel in carceribus constitutis, magna cum libertate et cura ingrediens ad iudicem, exhortabatur, ne terrore impiorum subacti, Dominum negarent. Iamque sententia coronatos exsultans, quasi ipse uicisset, usque ad locum felicis sanguinis prosequebatur. Quamobrem motus iudex, ob Antonii sociorumque eius constantiam, precepit nullum penitus monachorum aut obseruare iudicium,  aut in ciuitate uersari. Et ceteris quidem omnibus in illa die placuit abscondi; Antonius autem impauidus, neglecto persecutoris imperio, lauit ependyten suum  . Et alia die, stans in quodam eminenti loco, 48 candente precinctus ueste  , procedentem iudicem suo prouocabat aspectu, flagrans cupiditate martyrii; ostendebatque nobis, contemptorem penarum et mortis in Christianis animum perseuerare debere, intantum, ut contristaretur quia uolenti pati pro Dei nomine martyrium non dabatur. Sed Dominus qui suo gregi parcebat, magistrum seruauit Antonium, ut institutum  monachorum non solum oratione eius, sed et conspectibus firmaretur. Nunquam tamen a sanctorum confessorum uestigiis separatus est, quin, anxia circa eos  cura et caritatis uinculis colligatus, magis carcerem patiebatur exclusus. Postquam autem persecutionis turbo defluxerat, et beato episcopo Petro iam ob martyrii gloriam coronato  , ad pristinum monasterium regressus, quotidianum fidei ac conscientie martyrium merebatur, acrioribus se ieiuniis uigiliisque conficiens  , uestimento cilicino intrinsecus, desuper pellicio utebatur, nunquam corpus lauans, nunquam pedibus sordes abluens, nisi cum per aquas transire necessitas compulisset. Nullus denique Antonii corpus nudum, antequam moreretur, unquam uidit.

CAP. XXIu.---Quodam autem tempore, cum ab omnium se amouisset oculis, et clauso monasterio neminem omnino susciperet, Martinianus militum  prepositus  , cuius filia immundi spiritus infestationibus quatiebatur, pulsans ostium obsecrabat, ut suo pignori subueniret, et exiens, Deum pro filia precaretur. Tum ille aperire quidem minime uoluit: prospiciens uero desuper, ait: O homo, quid meum poscis auxilium? mortalis et ego sum, et tue socius fragilitatis; si autem credis in Christum, cui deseruio, uade, et secundum fidem tuam ora Deum, et sanabitur filia tua. Confestim ille credens abiit; et inuocato Iesu, filiam reduxit incolumem. Multa et alia mirabilia per illum Dominus operatus est, et merito; qui enim promisit in Euangelio, Petite, et dabitur uobis , inuento qui eius gratiam mereretur accipere, suam potentiam non negauit. Nam plures uexatorum ante monasterium eius, clauso  introitu, dormientes, fidelibus per eum ad Christum precibus curabantur. Hec illi multitudo uenientium, desideratam solitudinem auferens, tedio fuit.

Metuens itaque ne signorum copiosa concessio aut suos animos extolleret, aut alios plus de se quam uidebant in ipso cogeret estimare, ad superiorem Thebaidem pergere cogitauit, ubi nullus eum agnosceret. Et a fratribus acceptis panibus, sedebat super fluminis ripam, transitum nauis obseruans. Illo talia cogitante, uox ad eum desuper facta est, dicens: Antoni, quo pergis, et quare? At ille intrepide, quasi consuetam uocem loquentis agnosceret respondit: Quoniam non sinunt me quiescere populi, idcirco ad superiorem Thebaidem ire optimum duxi; precipue, quia ea exigor que uirtutem mee pusillanimitatis  excedunt. Et uox ad illum ait: Si ad Thebaidem uadas, et ad pastoralia  , ut cogitas, pergas, maiorem ac duplicem sustinebis laborem. Si autem uere quiescere cupis, uade nunc ad interius desertum. Cumque Antonius diceret: Quis mihi locum auium poterit ostendere, ignarus enim sum locorum? confestim ei qui loquebatur Saracenos indicauit, qui mercandi gratia ad Aegyptum uenire consueuerant. His appropinquans Antonius, rogauit ut se pariter abducerent in desertum. Nullus obnisus est, sed tanquam a Deo missum comitem suscipientes, amplexi sunt eius societatem.

Tribus autem diebus et noctibus itinere confecto, inuenit montem  ualde excelsum, ad cuius radices fons aque dulcis labebatur, et campus haud magnus  totum ambiens montem, qui palmis perpaucis, et his neglectis, consitus erat. Hunc Antonius locum, quasi a Deo sibi offerretur, amplexus est. Is enim erat quem sibi ad fluminis ripam sedenti qui loquebatur ostenderat. Et primo quidem accipiens a comitibus panes, solus remansit in monte, nullo alio cum eodem conuersante. Quasi propriam enim domum agnoscens, habebat locum illum. Saraceni quoque uidentes eius fiduciam, optato per eum transitu, panes eidem cum letitia deferebant; necnon palmarum, licet mediocri, attamen aliquanto solatio refouebatur.

CAP. XXu.---Exinde cum fratres, agnito loco, tanquam ad patrem filii, sollicite alimenta transmitterent, uidens Antonius quod ob suum refrigerium  multis onerosus labor indiceretur, et parcens etiam in hoc monachis, rogauit unum de aduenientibus, ut sarculum sibi, bis acutum cum frumento deferret  . Quibus allatis circumiens montem, haud grandem culture aptum reperit locum, ad quem deriuata aqua desuper poterat influere; ibique seminauit; atque exinde annuum sibi panem laborans, gaudebat, quod sine cuiusquam molestia ex propriis manibus uiueret in deserto. Sed cum rursus etiam illuc quidam uenire cepissent, misertus est lassitudini eorum, et olus in paruo terre cespite coluit, ut post asperum iter aliquo uenientes solatio refouerentur. Hoc fratrum refrigerium et paruulam messem bestie, propter aquas illuc conuenientes, depaste 49 sunt: e quibus unam apprehendens dixit omnibus: Cur me leditis, nichil  a me lese? abite, et in nomine Domini ne huc appropietis ulterius. Quis non credat, post hanc denuntiationem, quasi timentes, nunquam illuc bestias appropinquasse? Sic Antonio impenetrabilia montium et deserti interiora captanti, orationibus etiam dedito, intreuntes fratres magnis uix precibus extorserunt, ut oliuas et legumen et oleum, quod post menses aliquot ministrabant, dignaretur accipere, et senili modicum laxaret etati

Proh nefas! quantas ibi conuersans expertus est luctas. uere, secundum quod scriptum est, non illi aduersus carnem et sanguinem fuisse colluctationem, sed aduersus principatus et potestates ; ab his qui ad eum ingrediebantur agnouimus. Illi enim tumultus et uoces populi, armorumque sonitus,  prorsus plenum montem demonum multitudine seuidisse referebant: ipsum etiam quasi contra inimicos palam resistentem et fortiter colluctantem. Qui tamen et aduenientes suo refouebat hortatu, et flexis genibus, armis quoque orationum omnem Satane prosternebat exercitum. Admiratione plane dignum est, in tam immani solitudine, unum hominem nec demonum quotidianas expauisse congressiones, nec tantarum bestiarum, quadrupedum siue reptilium, diuerse cessisse feritati. Iuste Dauid cecinit: Qui confidunt in Domino, sicut mons Sion non commouebitur in eternum . Immobilem et tranquillam retinens animi firmitatem, et demones fugabat, et feras, sicut scriptum est , secum pacificabat. Sed et diabolus, ut supra dictus propheta  ait , obseruans eum, frendebat dentibus suis; et ille Saluatoris auxilio, ab uniuersis tutus perseuerabat insidiis. Quadam ergo nocte cum peruigil Antonius obsecraret Dominum, tantos in monasterium eius bestiarum greges coaceruauit, ut omnes eremi belluas  circum se aspiceret. Que cum rictu oris morsum corpori minitarentur, intellexit hostis astutias, dixitque: Si a Domino in me uobis est tributa licentia, deuorate concessum; si autem demonum huc uenistis impulsu, quantocius abite, quia Christi famulus sum. Ita factum est, et cum iubentis uoce omnis bestiarum multitudo, quasi maiestatis uerbere cederetur, aufugit.

CAP. XXuI.---Non multi post hec fluxerant dies,  et alia oritur cum eodem hoste certatio. Operante illo  traxit quidam sportelle, quam texebat, tricinam siue funiculum  . Ad cuius motum exsurgens, uidit bestiam pubetenus humanam faciem preferentem que exinde in asinum finiebatur. Post cuius aspectum, uexillum crucis in fronte sua pingens, hoc tantum ait: Christi seruus sum, si ad me missa es, non fugio. Nullum in medio spatium, et statim informe prodigium dicto ocius cum satellitum turba fugit, et in medio cursu ruens exstinctum est. Ista autem explosi mors atque enecati prodigii, demonum erat communis interitus; qui omni studio laborantes, Antonium a deserto deducere non ualuerunt. Mirandis  plus miranda succedunt.

CAP. XXuII.---Non grande post ista tempus excesserat, et tantarum uictoriarum homo fratrum precibus uincitur. A monachis enim rogatus, ut eos dignaretur inuisere, una cum his profectus est, impositis camelo aqua et panibus, quia nusquam, preter monasterii locum ex quo hauserant, potabilis aqua per arentem uiam reperiebatur. uerum in medio itinere bibendi subsidia defecerunt. Ardor nimius, estus intolerabilis, mortem cuncta minitantur. Circumeunt, et querunt saltem collectam pluuiis lacunam, nichil prorsus remedii, nichil occurrit penitus ad salutem. Camelus quasi periturus et ipse estuans dimittitur, estuantis pectus exuritur, et sitis desperatione feruescit. Mouit senem fratrum secum commune  discrimen, et uehementissime contristatus ingemuit. Dehinc ad solita precum auxilia confugiens, paululum ab eis secessit; ibique, genibus fixis, supplices manus tetendit ad Dominum. Nec mora, et ad primas rogantis lacrymas, in orationis loco fons ebulliens erupit, ibique exstincta sitis, et arentia membra refecta sunt, et plenis utribus inuentum potant camelum. Ita enim casu euenerat, ut camelus errans per eremum, dum funiculum trahit, in quodam lapide eiusdem alligatione funiculi teneretur. Tandem confecto itinere ad monachos qui inuitauerant peruenit. Tunc uero quasi patri omnes obuiam occurrerunt et honorifico salutatu in oscula eius et amplexus certatim ruunt. Proposito feruenti gaudet Antonius; et letantibus de aduentu suo cunctis, quasi xenia   de monte portans, spiritualia impartitur alimenta. Laudat ueterum studia, hortator nouorum. Sororem quoque iam uetulam uirginem uidens, et aliarum puellarum magistram, mira exsultatione sustollitur. Exinde, quasi diu abesset ab eremo, rursum festinauit ad montem.

CAP. XXuIII.---Plurimis iam ad illum uenientibus, cum etiam uexati a demonibus, malo necessitatis coacti, auderent deserta penetrare; quos ille consolans, et monachis in commune precipiens, aiebat: Credite in Iesum fideliter: 50 mentem a malis cogitationibus, carnem ab immunditiis seruate puram, et iuxta eloquia diuina, ne seducamini in saturitate uentris , odite uanam gloriam, orate  sepissime, psallite uespere, et mane, et meridie, et mandata Scripturarum reuoluite. Recordamini gestorum, que sancti quique fecerunt, ut exempli memoria animam incitet ad uirtutem, refrenet a uitiis. Suadebat etiam iugi meditatione retinendum Apostoli sermonem, quo ait: Sol non occidat super iracundiam uestram . Non tantum autem super iracundiam solem occidere non debere interpretabatur, sed et super omnia delicta hominum, ne peccatorum unquam nostrorum aut in nocte luna, aut in die sol, testes abscederent. Illius quoque admonebat precepti memores esse, quod dicit de his: Diiudicate uosmetipsos, et probate ; ut rationem diei noctisque facientes, si in se delictum deprehendissent, peccare desisterent; sin autem  nullus error decepisset, perseuerantes instarent potius incepto, quam arrogantia tumidi aut alios contemnerent, aut sibi iustitiam uendicarent, iuxta supradicti Doctoris eloquium dicentis: Nolite iudicare ante tempus ; magis debere eos Christi, cui soli occulta patent, reseruare iudicio . Multas esse  uias que uidentur hominibus iuste, sed fines earum ad profundum respicere inferni ; sepe nostra non posse nos intelligere peccata, sepe falli in ratione gestorum; aliud esse Dei cuncta cernentis iudicium, qui non ex superficie corporum, sed ex mentium iudicat arcanis. Aequum autem esse nos nobis compati, et inuicem onera nostra portare , ut concesso examine Saluatori, proprias conscientias nosmetipsos iudicantes intueremur.

 Necnon dicebat magnam esse ad uirtutem uiam, si singuli uel obseruarent quod gererent, uel uniuersas mentium cogitationes fratribus referrent. Non enim posse aliquem peccare, cum relaturus esset ad alium quecunque peccasset, et subire pudorem in publicum turpia proferendi. Denique nullum peccantem coram alio audere peccare; etiamsi peccet, tamen testem uitare peccati, mentiri magis et negare, et uetus delictum nouo inficiandi augere delicto. Igitur quasi sub oculis, aiebat, nostris, et cogitatu confundimur et actu, si omnia referenda faciamus, multo autem magis, si peccata nostra fideliter describentes digeramus in ordinem. Tunc uero annotatio delictorum fratrum uidebitur oculis. Si timebimus peccati ceras  conscias  , ipsi nos arguent apices. Et quomodo meretricibus membra miscentes, confunduntur ad presentiam ceterorum, ita et nos erubescemus ad litteras, si hec agamus. Hanc uirtutis gradiamur uiam, et corpora mentibus subiugantes, perniciosas diaboli conteramus insidias. Talibus sermonibus hortamentisque et uenientes ad se monachos incitabat ad studium, et patientibus condolebat, pluresque eorum Dominus per Antonium liberauit. Nunquam tamen aut de incolumitate curatorum est inflatus ad gloriam, aut contristatus de obsessis adhuc corporibus murmurauit; magis autem eodem semper animo et uultu manens, gratias Deo referebat, suadens occupatis ut correptionem qua uexabantur, patientius  ferrent. Non enim Antonii aut cuiusquam hominum omnino hanc esse medicinam, sed Dei solius, qui et quibus uellet, et quo uellet tempore daret sanitatem. Ita consolatione sua et uexatos equanimiter ferre tentationem, et iam liberatos, non sibi, sed Deo gratias referre docebat.

CAP. XXIX.---Fronto autem quidam, uir ex Palestinis, qui infestissimo demonio uexabatur , perrexit ad montem, rogabatque beatum senem ut pro se Dominum rogaret. Orauit Antonius, dixitque ad eum: uade, et curaberis. Illi incredulo sibi, et uiolenter ibidem contra preceptum remoranti, eadem geminabat Antonius, dicens: Hic curari non poteris: egredere, et calcata  Aegypto, statim te misericordia Christi consequetur. Tandem credidit, et profectus est; ac uisa Aegypto, secundum professionem senis, quam ei Dominus oranti reuelauerat, infestatio cessauit inimici.

CAP. XXX.---uirgo uero quedam, que de Busiris Tripolitane regionis  ciuitate ibidem erat, inauditis ac flebilibus morbis laborabat. Etenim narium purgamenta, oculorum lacryme, aurium putridus humor in terram cadens confestim in uermes uertebantur. Augebat calamitatem corpus paralysi dissolutum, oculos quoque peruersos contra naturam habens. Hanc parentes eius deferentes, cum ad Autonium monachos ire didicissent; credentes in Domino, qui pertinacem sanguinis fluxum in Euangelio tactu fimbrie stare preceperat  rogauerunt ut miserabilem filie comitatum susciperent.  Illis renitentibus eam usque ad Antonium perducere, remansere parentes eius foris cum filia debili apud beatum confessorem et monachum Paphnutium  , qui effossis pro Christo oculis sub Maximiano persecutore, tali dehonestamento  corporis plurimum gloriabatur. Peruenerunt igitur ad Antonium monachi. Cumque de morbo puelle referre 51 disponerent, relationem eorum senis sermo preuenit; et omnem debilitatis et itineris usque ad sanctum Paphnutium causam, quasi ipse interfuisset, exposuit. Rogantibus autem eum monachis, ut parentibus cum filia permitteretur ingressus, non concessit, sed ait: Ite, et inuenietis puellam, si non est mortua, curatam. Et adiecit: Nullus debet ad meam humilitatem  uenire, quia largitio curationum non est humane miserie, sed Iesu Christi misericordie, qui ubique in se credentibus prestare consueuit auxilium. Quamobrem et illa, pro qua petitis, suis precibus liberata est; et cum ad Dominum orarem ego, mihi prescientia sanitatis eius indulta est. Dixit, et uerba eius puelle incolumitas secuta est. Nam exeuntes foras ad beatum Paphnutium, et filiam sospitem, et parentes letos repererunt.

CAP. XXXI.---Non multos autem post ista dies, cum duobus fratribus euntibus ad Antonium aqua in itinere defecisset, et uno siti mortuo, alter iaceret in terra mortem exspectans, Antonius sedens in monte, celeriter ad se duos monachos uocauit, qui forte ibidem  sunt reperti; et festinato precepit ut lagenam aque assumentes, inuaderent iter quod ducit ad Aegyptum, dixitque: unus e fratribus huc aduenientibus modo migrauit ad Dominum; alter, si non succurreritis addetur; hoc enim mihi nunc oranti reuelatum est. Sic ait; et iuxta preceptum eius monachi festinantes, exstinctum corpus inueniunt, terraque id operientes, alterum refocillatum suo iunxerunt comitatui. Erat autem spatium itineris unius diei. Fortasse aliquis querat: cur non antequam moreretur, Antonius dixerit? Incongruo prorsus Christianis argumento, quia non Antonii, sed Dei iudicium fuit, qui et de recedente, quam uoluit, sententiam tulit, et de sitiente reuelare dignatus est. Hoc tantum in Antonio mirabile est, quod in monte remotissimo sedens,  corde peruigili cuncta procul posita, Domino indicante, cognosceret.

CAP. XXXII.---Alio rursus in tempore cum sederet in monte, et oculos subito tetendisset in celum, uidit nescio quam animam, letantibus in eius occursum angelis, ad celum pergere. Cuius spectaculi nouitate stupefactus, beatum dixit sanctorum chorum, orauitque ut sibi rei presentis agnitio panderetur. Et statim uox ad eum facta est, inquiens istam esse Ammonis monachi animam  qui Nitrie morabatur. Erat autem Ammon uir grandeuus, qui perseueranter a pueritia usque ad senectutem in sanctitate uixerat . Itinere quoque dierum tredecim  , a Nitria, locus in quo sedebat Antonius, diuidebatur. uidentes autem eum  monachi admirantem, qui uenerant, deprecati sunt ut causam hilaritatis ediceret. Quibus ait modo Ammonem quieuisse quem propter frequentem eius ad Antonium commeatum, et propter celebritatem indultorum ei a Domino signorum optime nouerant.

De quibus etiam hoc unum dicendum est: Necesse ei fuit aliquando flumen nomine Lycum  subitis aquis inundatum transuadare ; rogauitque Theodorum, qui cum ipso erat, ut paululum a suo separaretur aspectu, ne nuditatem corporis inuicem uterque conspicerent. Recessit Theodorus, nichilominus ille seipsum cum nudare uellet, erubuit. Cogitantem autem eum in alteram ripam uirtus diuina transposuit. Rursusque Theodorus, uir et ipse Deo deuotus, transiens ad senem mirari cepit,  quod tam uelociter fluuium transuadasset. Cumque nichil humoris in pedibus, nulla in uestibus eius aque signa conspiceret, rogauit eum ut tam incredibilem translationem quasi filio pater exponeret. Nolente illo dicere que acciderant, amplexus est pedes eius, iurauitque non se dimissurum, priusquam sibi id quod celabat referret. uidens ergo senex contentiose uincere uolentem fratrem, exegit uicissim ab eo ut nulli hoc ante suam mortem indicaret; atque ita confessus est se subito in alteram ripam fuisse transpositum, neque omnino undis impressisse uestigia; Dominici corporis hoc tantummodo priuilegium asserens, et eorum quibus ipse, ut apostolo Petro, donauerit ut aquarum leuitati humanum corpus insisteret  . Hec autem Theodorus, promisso tempore non dixit, post eius mortem retulit.

Monachi uero, quibus dixerat Antonius de morte Ammonis, notauerunt diem: et uenientibus de Nitria fratribus post dies triginta, sciscitantes repererunt illo die illaque hora dormisse Ammonem, qua animam eius ferri senex uiderat; utrique igitur puritatem mentis in Antonio mirati sunt, quomodo rei tam longe geste statim ad eum fuisset perlata cognitio.

CAP. XXXIII.---Archelaus quoque comes, cum eum inuenisset in exteriori monte  , rogauit ut oraret pro Polycratia  , que in Laodicea erat  , admirabili et Christo dedita uirgine. Patiebatur enim pessimos stomachi et lateris dolores, quos ieiuniis nimiis uigiliisque contraxerat, et erat penitus toto debilis  corpore. Orauitque Antonius, et diem quo oratio fuerat facta annotauit Archelaus. Redit Laodiceam, et inuenit uirginem incolumem. Percontatus diem sanitatis, reperit tempus medele cum annotatione congruere 52. Et omnes admirati sunt, agnoscentes eo tempore illam a Domino fuisse a doloribus liberatam, quo orans Antonius pro ipsa bonitatem Saluatoris inuocauerat.

CAP. XXXIu.---Sepe etiam ad se uenientium turbarum, ante dies et menses, et causas predixit et tempora. Nam quosdam uidendi eum tantum desiderium, alios imbecillitas, nonnullos obsessa a demonibus corpora pertrahebant: nemo tamen unquam uexationem aut detrimentum laboriosi itineris conquestus est, regrediebantur omnes spiritali cibo pleni.  At ille precipiebat, non sue laudi hanc admirationem ab eis applicari debere; sed Domini, qui sui notionem hominibus pro capacitate mortalitatis indulserit.

CAP. XXXu.---Quodam autem tempore, cum exisset ad exteriora monasteria, et rogatus esset a fratribus ut in naui quadam cum monachis proficiscentibus oraret, ascendit, et solus ex omnibus odorem sensit teterrimum. Asserebant cuncti, piscium salsorum et tarichorum  in naui positorum hunc esse putorem. At ille alterius rei fetorem se sentire affirmauit. Adhuc loquente illo, adolescens quidam possessus a demone, qui procidens iuxta carinam se nauis absconderat, repente exclamauit. Quo statim per Antonium in nomine Domini nostri Iesu Christi  curato, intellexere uniuersi, diaboli illum fuisse putorem.

CAP. XXXuI.---Alius quoque ad eum uir, inter suos nobilis, demoniosus adducitur, tanta oppressus insania, ut non sciret se esse apud Antonium, necnon et corporis sui superflua comederet. Quamobrem rogatus senex ab his qui eum adduxerant ut pro illo Dominum oraret, intantum iuuenis miserie condoluit, ut tota nocte peruigilans cum eo, aduersus patientis insaniam laboraret. Sed cum iam lucesceret, et obsessus, impetu in Antonium facto, uehementer eum impulisset, irasci ceperunt qui eum adduxerant, cur seni fecisset iniuriam. Quibus Antonius ait: Nolite alienam culpam iuueni misero ascribere: furor iste  obsidentis est, non obsessi. Idcirco autem in hanc proruit dolens hostis audaciam, quia Dominus ad aridam regionem ire eum iussit; et expulsi Satane indicium iste aduersum me impetus fuit. Nulla post uerba mora, adolescens recepto sensu, et gratias agens Deo, et locum ubi esset, agnouit, et toto Antonium complexans deosculatus est affectu.

CAP. XXXuII.---Innumera et alia istiusmodi signa sunt, que monachorum concordi sepe relatione cognouimus. uerum non tantum his adhibendus est stupor, quia multo plus que sequuntur conditionem nostre fragilitatis excedunt. Hora circiter nona  , cum ante cibum orare cepisset, raptum se sensit in spiritu, et ab angelis in sublime deferri: prohibentibus transitum eris demonibus, ceperunt angeli  contradicentes requirere que esset causa retinendi, nullis existentibus in Antonio criminibus. Illis uero ab exordio natiuitatis replicare peccata nitentibus, calumniosa angeli ora clauserunt, dicentes non debere eos a natiuitate eius delicta narrare, que iam Christi essent bonitate sopita; si qua autem scirent ex eo tempore quo factus esset monachus  , et Deo se consecrasset, licere proferri. Accusabant demones multa procaciter mentientes; et cum deessent probamenta fallacibus, liber Antonio conscensus aperitur. Et statim rediens in se, in eo loco in quo stare ceperat, hoc se rursum uidit esse quod fuerat. Tunc uero oblitus esce, ex illa hora noctem gemitu ac lamentatione transegit, reputans secum humanorum hostium multitudinem, et colluctationem tanti  exercitus, et laboriosum per erem iter ad celum, et hoc Apostoli dictum, quo ait: Non est nobis colluctatio aduersus carnem et sanguinem, sed aduersus principem potestatis huius eris . Qui sciens ereas potestates ob id semper tentare, luctari et contendere, ne nobis liber transitus esset ad celum, hortabatur monens: Assumite arma Dei, ut possitis resistere in die mala ; ut nichil mali habens quod de uobis dicere possit inimicus , confundatur. Nos autem apostolici sermonis recordemur, dicentis: Siue in corpore, siue extra corpus, nescio, Deus scit . Et Paulus quidem usque ad tertium celum raptus est, ibique auditis uerbis ineffabilibus, descendit; Antonius autem usque ad ereum sublatus, post colluctationem liber apparuit.

 CAP. XXXuIII.---Habebat etiam istiusmodi donum: si cuius rei sedens in monte ignarus fuisset, et eius secum inquireret notionem, oranti ei a Domino reuelabatur; et erat, secundum quod scriptum est, a Deo doctus . Denique cum a fratribus haberetur iste tractatus, et ab eo sedule sciscitarentur quemadmodum se post corporis sarcinam anima gereret, quiue ei locus post exitum concederetur; proxima nocte uox desuper nomen eius inclamitans, ait: Antoni, exsurge, exi et uide. Qui exsurgens, egressus est; sciebat enim quibus respondere deberet. Et eleuatis ad celum oculis, uidit quemdam longum atque terribilem  , caput usque  ad nubes attollentem; uidit etiam pennatos quosdam  se eleuare cupientes ad celum , atque illum extensis manibus prohibere transgressum; e quibus alios apprehensos elidebat ad terram 53 alios frustra retinere contendens, dolebat super se ad celestia transuolare, et maximum gaudium mixtum merore uicti uictoresque tribuebant. Statimque ad eum uox facta est dicens: Animaduerte quod uides. Et tunc cepit illuminato corde intelligere animarum esse conscensum, et diabolum prohibentem; qui et sibi retineret obnoxios, et in sanctorum, quos decipere non poterat, cruciaretur uolatu. His uisionum exemplis incitatus, quotidie ad meliora crescebat

CAP. XXXIX.---Neque uero id, quod sibi reuelatum  fuerat, causa iactantie fratribus indicabat; sed cum orans iugiter Dei laudaret auxilium, interrogantibus compellebatur edicere; nec spirituales filios pura in Christo anima occultare quidquam uolebat, presertim cum huiusmodi signorum relatio et amorem ministraret proposito, et fructum laboris ostenderet. Nunquam ille aut ira subita concitatus patientiam rupit, aut humilitatem erexit in gloriam. Nam omnes clericos usque ad ultimum gradum  ante se orare compellens, episcopis quoque atque presbyteris, quasi humilitatis discipulus, ad benedicendum se caput submittebat  . Diacones uero, qui ad eum utilitatis causa ueniebant, cum pro adiutorio eorum eius presentibus disputaret, ad orandum Dominum sibi preponebat, non erubescens, et ipse discere.  Nam et interrogabat frequenter eos cum quibus erat; et si aliquid ab eis necessarium audierat, se fatebatur adiutum.

CAP. XL.---Habebat autem et in uultu magnam gratiam, et admirabile a Saluatore etiam hoc munus acceperat. Si quis enim ignarus eius, inter multitudinem monachorum eum uidere desiderasset, nullo indicante, ceteris pretermissis, ad Antonium currebat, et anime puritatem agnoscebat ex uultu, et per speculum corporis gratiam sancte mentis intuebatur. Nam semper hilarem faciem gerens, liquido ostendebat se de celestibus cogitare, sicut Scriptura ait: Corde letante uultus floret, et in merore constitutus tristatur . Ita et Iacob agnouit Laban socerum suum insidias sibi machinantem,  dicens ad filias eius: Non est facies patris uestri sicut heri et nudiustertius . Sic Samuel agnouit Dauid: Letificatos enim habebat oculos, et dentes sicut lac candidos . Similiter agnoscebatur Antonius, quia semper eamdem faciem inter prospera et aduersa retinens, nec secundis extollebatur, nec frangebatur aduersis. Erat enim et in uultu amabilis, et in fidei puritate mirabilis.

CAP. XLI.---Nunquam schismaticorum se miscuit communioni, antiquam eorum sciens prauitatem atque transgressionem. Nunquam Manicheis  aut aliis hereticis saltem amicabilia uerba largitus est, nisi tantum ea que eos possent ab iniquitatis errore  reuocare, denuntians talium amicitias atque sermones perditionem esse anime. Sic etiam Arianos detestabatur, ut omnibus diceret nec iuxta eos quidem esse accedendum. Nam cum uenissent quidam Ariomanite  , reperta eorum post examinationem infidelissima secta, effugauit eos de monte, dicens multo serpentibus deteriores horum esse sermones. Mentientibus autem Arianis  aliquando Antonium ita ut se credere, admiratus eorum audaciam, et iusti doloris ira commotus, rogatusque ab episcopis atque uniuersis fratribus, Alexandriam descendit  ; ibique Ariomanitas publico sermone condemnauit, ultimam hanc esse heresim et precursorem Antichristi affirmans; predicauitque in populo Filium Dei, non facturam, non ex nullis exstantibus, sed proprium,  unius cum Patre substantie, ne creatura potius, aut adoptio, aut appellatio uideretur, impium esse dicens uel mente concipere: Erat quando non erat, cum uerbum Dei Deus, qui est semper, Patri sit ceternus, quia ex eo natus est Patre, qui semper est. Unde aiebat: Cum Arianis uobis nulla sit coniunctio. Que enim societas luci ad tenebras? uos fideliter credentes, Christiani estis; illi uerbum, id est Filium, qui ex Deo Patre est, creaturam docentes, nullo interuallo a gentibus separantur, qui seruiunt creature potius quam Creatori, qui est benedictus in secula . Ipsa, mihi credite, irascuntur elementa, et omnis contra Arianum furorem, secundum Apostoli dictum, ingemiscit creatura , quod sibi Dominum suum, per quem  omnia, et in quo omnia facta sunt , uideat aggregari

CAP. XLII.---Hec tanti uiri predicatio exprimi non potest quantum ad fidem populos roborauerit. Letabantur quippe hostilem et Christo mimicam heresim anathematizari ab Ecclesie columna. Nulla tunc etas, nullus sexus domi remansit. Taceo de Christianis: pagani quoque et ipsi idolorum sacerdotes ad dominicum imperium conuolabant, dicentes: Precamur ut uideamus hominem Dei, quia hoc apud uniuersos conspicuum erat nomen Antonii. Ambiebant quoque saltem fimbriam uestimenti eius attingere, multum sibi et tactum prodesse credentes. Quot tunc diabolica obsidione et uariis infirmitatibus liberati! quot simulacris erepta sunt spolia! quanti  etiam ab errore gentilium retracti, nostro iuncti sunt gregi! Tanti certe, ut paucorum dierum spatio ex idolorum 54 superstitione conuersio omnem per annum credentium uinceret turbam. Preterea cum irruentem multitudinem comites repellerent, estimantes tedio illi conuentum populi fore, ille tranquillo animo dicebat: Nunquid hic cetus demonum maior est turbis? nunquid obsequentium multitudo colluctatorum in monte nostrorum cateruis est numerosior?

CAP. XLIII.---Accidit etiam ut cum eum redeuntem circa portam prosequeremur, a tergo quedam mulier clamitaret, dicens: Exspecta, homo Dei, filia mea atrocissimo uexatur demonio; exspecta, obsecro; exspecta  ne et ego corruens inteream. Hoc audito, mirabilis senex a nobis admonitus, uolens tamen et ipse, paululum substitit. Cumque appropinquante muliere, puella iaceret explosa, orauit tacitus Dominum Iesum, et ad comminationem eius statim spiritus impurus egressus est. Puella incolumis, populus in laudibus Dei, mater in gaudio fuit. Ipse autem letabatur, quia ad desideratam solitudinem repedabat. Erat autem ualde sapiens, et hoc in se mirabile habebat, quia cum litteras non didicisset, ingeniosissimus et prudentissimus erat.

CAP. XLIu.---Aliquando etenim philosophi duo  gentiles uenerunt ad eum, putantes Antonium se posse decipere. Erat uero in superiori monte. Quos cum uidisset, paganos intellexit ex uultu; et  procedens ad eos, per interpretem  ita cepit loqui: Quare tam longe ad stultum hominem sapientes se uexare uoluerunt? Illis dicentibus, non esse illum stultum, sed et nimium sapientem, uigilanter respondit: Si ad stultum uenistis, superfluus est labor uester; si autem putatis me sapientem esse, et sapientiam habere, bonum est ut imitemini quod probatis, quia bona conuenit imitari. Si ego ad uos uenissem, uos imitarer; sed quia uos ad me quasi ad sapientem uenistis, estote, sicut ego sum, Christiani. Abscesserunt philosophi, utrumque mirantes, et acumen ingenii, et demonum expulsiones.

CAP. XLu.---Alios quoque similiter mundi sapientes  , qui eum irridere cupiebant, quia litteras ignoraret, tali disputatione colligauit, dicens: Respondete  mihi, quid prius, sensus an littere? et quid cuius exordium? Sensus ex litteris, an littere oriuntur ex sensu? Illis asserentibus quia sensus esset auctor atque inuentor litterarum, ait: Igitur si cui sensus incolumis est, hic litteras non requirit. Quis presentium post hanc colluctationem non exclama uerit, cum obstupuerint et ipsi qui uicti sunt, tantam in imperito litterarum sagacitatem animi admirantes? Neque enim, ut in solitudine et montibus uersatus, atque omnem ibidem exigens uitam, agrestis et rigidus erat, sed iucundus atque affabilis, sermonem, secundum Apostoli preceptum, diuino conditum sale  proferebat, ita ut inuidia careret, et amore omnium potiretur.

CAP. XLuI.---Inter hec, quasi parum esset bis  gentilitatem fuisse separatam, et tertio uenerunt uiri ad eum omnis secularis prudentie nube cecati, atque uniuersis philosophie studiis artium suarum estimatione doctissimi. Hi cum rationem ab eo exigerent fidei, quam in Christo habemus, et niterentur arguta sophismatum interrogatione de diuina cruce eum illudere, in silentium paululum uoce compressa, primum eorum miseratus errorem est; deinde per interpretem, qui eius uerba diligentissime in Grecum solebat exprimere sermonem, ita exorsus est, dicens: Quid pulchrius est, quidue honestius, crucem colere, an adulteria, parricidium, uel incestum his assignare quos colitis; cum in altero sit contemptus mortis insigne uirtutum, in altero turpis religio  obscenitatis magistra? Quid melius est dicere quod Dei uerbum, manens ut erat, ob salutem nostram humanum corpus assumpserit, ut societate mortalitatis nos eueheret ad celum, participesque nature celestis efficeret; an, ut ipsi asseritis, diuine mentis haustum  , ad terrena ueneranda caput submittere, et pecudum atque serpentum formis celeste nomen includere? Quo ore Christianorum credulitatem audetis irridere  , dicentium Christum Filium Dei sine sui detrimento, et cepisse esse quod non erat, et mansisse quod fuerat; cum ipsi animam de celestibus detrahentes, non tantum hominum sed et serpentium et pecudum soleatis sepelire corporibus  ? Christiana credulitas pro salute mundi Deum suum uenisse testatur; uos uero innatam  animam predicantes, ultro citroque transfertis. Christiana fides, que omnipotentiam Dei clementiamque ueneratur, consequenter incarnationem dicit Deo fuisse possibilem, ita tamen, ut non euacuauerit dignatio dignitatem; uos qui animam ex splendidissimo Dei fonte manentem turpiter decidisse iactatis, qui mutabilem et conuertibilem eam post sui diminutionem audetis asserere, iam illam quoque naturam dominam seculorum per anime contumelias impia lingua temeratis. Imago enim, que secundum uos naturalem similitudinem sui retinet auctoris, cui una est ex quo defluxit eademque substantia, humilitates proprias et iniurias consequenter ad suam originem remittit. Igitur animaduertite, contumelias animarum, ad patrem  55 carum per uestram blasphemiam redundare.

 Crux Christi Domini Dei nostri hic nobis ingeritur. Rogo, que hec est religionis obscenitas? nonne potius est crucem aut alicuius generis mortem, ab iniquis hominibus illatam patienter sustinere, quam Isidis  plangere post Osirim  uagos incertosque discursus? Pudeat, queso, uos insidiarum Typhonis  ; pudeat Saturni  fuge et deuorationis crudelissime liberorum. Erubescite parricidium Iouis  et incestum, erubescite raptum eius et coitum mulierum atque puerorum. Ille, sicut uestri fingunt pete, ad explendum immanissime libidinis furorem, molles dedit in amore uagitus; ille in Danes  fluxit sinus, ipse amator et pretium; ille modulatus ales Ledeos  petiuit amplexus;  ille in proprium seuiens sexum, regium puerum ministris auibus polluit. Hec uos creditis, hec colitis, hec sunt uestrorum ornamenta templorum. Aequo, deprecor, pro uestra salute, nostra dicta pensate iudicio. Cuncta, an nichil credendum in libris Christianis est? Si nichil, nec crucis quoque, cui detrahitis, nomen agnoscitis. Si uniuersa credenda sunt, cur, cum in iisdem libris cruci resurrectio copuletur, passionem diuinam stolido laceratis eloquio, et non statim iungitis cecorum uisum, surdorum auditum, claudorum gressum, lepre emundationem, seruiens ambulanti Deo suo mare, demonum fugas, resurrectionem mortuorum et defunctorum ab inferis reditus? Hec omnia Scripturis diuinis, quas interpolatis,  inserta sunt, et iisdem uoluminibus continentur preconia maiestatis et mortis dedecora. Quamobrem odio, quo imbuti estis, abiecto, inuenietis illico, et Deum uerum esse Iesum, et salutis humane gratia fragilem assumpsisse naturam.

CAP. XLuII.---uestram tamen nobis, si non pudet, narrate religionem. Sed quas error infelix poterit referre culturas de tanta rerum feditate atque uecordia? nisi forte  fabulas asseratis deorum uestrorum, et obscenitates, et crudelitates, et uanitates, et mortes, tegentes eas allegoricis uelaminibus  ; Libere raptum, terram  ; semiclaudum uulcanum et debilem, ignem  ; Iunonem, erem  ; Apollinem, solem  ; Dianam, lunam  ; Neptunum, maria  ; et libidinum principem  Iouem, etherem  interpretantes. Nec post hanc excusationis procacitatem Deum, sed creaturas, contempto Creatore, suscipitis. Quod si pulchritudo uos elementorum ad suam traxit uenerationem, modum fas erat custodire; et oportebat mirari tantum, nec colere, ne facture ueneratio Creatoris esset iniuria. Nam secundum istiusmodi, quam uos sequimini, rationem preposteram, et architecti honor migrauit ad domum; et medici scientia ad remedia conferetur, omnium quoque artificum merita uel laudes ad opera transferentur. Quid ad hec dicitis, ut agnoscamus que sit crucis ridicule uobis ignominiosa confessio?

CAP. XLuIII.---Hac disputatione conuertentibus inter se philosophis oculos, simulque mussitantibus, subridens Antonius rursum per interpretem ait: Predurum   namque cuncto uidetur operi, quoties iusto uniuerse rei tenore calcato, laboris merita factis magis quam factoribus astruuntur. Elementa quidem, ut memoraui, ex ipso conspectu suam comprobant seruitutem. Sed quoniam uos obseruatione dialectica necessaria, ut putatis, queque colligitis, hoc quoque artificio etiam nos nostram religionem compellitis affirmare. Respondete mihi: Cognitio Dei quemadmodum manifestius approbatur, per collectionem uerborum, an per operationem fidei? Et quid antiquius  est, operatio fidei, an disputatio per argumenta procedens? Illis respondentibus firmiorem sermonibus operationem esse, et hanc liquidam de Deo cognitionem, bene eos et ipse dixisse consensit, quia operationem, que ex fide descendit, animi generat affectus,  dialectica uero disputatione ex artificio componentium sumpsit oppositionis exordium. Cum ergo, ait, operationem fidei animo sitam quis habuerit, superflua erit uerborum compositio, per quam conceptam sensu nostro credulitatem tentatis euellere, et tamen sepe nostras explicare intelligentias non ualetis. Ita solidiora sunt mentis opera, quam sophismatum fraudulenta conclusio.

CAP. XLIX.---Nos Christiani mysterium uite nostre non in sapientia mundi habemus repositum, sed in uirtute fidei, que nobis a Deo tributa per Christum est. Hanc orationis mee ueritatem, rerum, que quotidie geruntur, ordo commendat; nobis imperitis et litterarum uestrarum ignaris ad Dei cognitionem  eius solum uerba sufficiunt. Ecce nos tot gentilitatis gregibus abstracti, in uniuersum orbem quotidie propagamur; uobis uero post aduentum Domini, nodose sophismatum defecerunt uersutie. Ecce nos, simplicem Christi fidem docentes, idololatriam debellauimus, et per predicationem ignominiose crucis aurata templa ceciderunt. uos, si potestis, ostendite quibus contextione uerborum gentilitatem Christo preponere suaseritis. Per omnes iam terras uerus Dei Filius Christus est agnitus. Nihil eloquentia sophismatum, nichil disputatio philosophie multitudini 56 potest obesse credentium. Crucifixum nominamus, et uniuersi demones, quos uos ut deos colitis, rugiunt, atque ex obsessis corporibus ad primum dominice crucis signum fugantur. Ubi sunt illa fabulosa oracula? ubi  Aegyptiorum incantationes  ? quo magorum profecere carmina  ? Certe tunc uastata sunt omnia, cum de sua Cruce mundo Christus intonuit. Nihilominus uos, pretermissis debilitatorum cateruis, gloriosam Iesu mortem irridere conamini.

Illud autem quale est, quod numquam infestatione regali concussa gentilitas, imo seculo chara et hominum presidiis fulta, iam corruit. Nos famuli Christi quo plus premimur, eo magis assurgimus et floremus. uestra simulacra ornatis quondam septa parietibus, iam uetustate collapsa sunt. Christi uero doctrina, que uobis stultitia uidetur et ludus, licet tyrannica persequentium principum tentamenta pertulerit, licet uariis sit incursata terroribus, nullo tamen terrarum orbe concluditur, nullo gentium barbararum  fine prohibetur. Quando enim diuine scientie tantus splendor illuxit? quando tot simul in se conuenere uirtutes? Continentia in matrimonio  , uirginitas in Ecclesia. Floret martyrum pro Domino suo gloriosa constantia, quorum omnium crux Christi principium est.

Cum interim uos inter tantos uirtutum choros syllogismorum retia tenditis, et ueram rerum lucem tenebrosis conamini argumentationibus obuoluere, ecce nos, ut dixit Doctor noster, non in gentili persuasione , sed in fide apertissima suademus, que uerborum affirmationem preuenire consueuit. Adsunt quippe patientes a demonibus uexati. Quos cum in medium produxisset, uerba repetiuit, dicens: Nunc uos collectionibus uestris, et quo uultis malefico  carmine deos uestros, quos putatis, expellite; sin autem non potestis, uictas submittite manus, et ad Christi trophea confugite, et statim Crucifixi credulitatem maiestatis potentia prosequetur. Dixit, et inuocato nomine Iesu, cum uitale signum in sacro numero Trinitatis pressisset in frontibus, una cum expulsis demonibus uana presentium philosophorum confutata sapientia est. Expauerunt enim stupentes hominem, cui post tantum ingenium afflueret signorum diuina largitio. At ille uniuersa Christo, qui curat, ascribens, usus est affatu reciproco, et ait: Nolite me putare his sanitatem dedisse, Christus per seruos suos facit ista miracula. Credite et uos, et uidebitis quia deuota Deo fides, non eloquentie uanus  tumor talia signa mereatur. Confugite ad Crucifixi legem, nosque eius imitamini famulos; et hoc scientie fine contenti, nulla deinceps secularis imprudentie argumenta queratis. Hactenus Antonio dicente, miro philosophi stupore perculsi, cum honorifico salutatu ab eo recedentes, multum eius sibi fatebantur profuisse conspectum.

CAP. L.---Hoc in eo uero mirabile est, ut hominem in extremo mundi limite conditum, et fauor principum, et omnis celebraret aula regalis. Nam et Constantinus Augustus  , et eius liberi Constans atque Constantius, talia cognoscentes, crebro ad eum, quasi ad patrem, missis litteris, obsecrabant ut reciprocis eos scriptis hilararet. At ille eiusmodi manens, qualis et antequam littere ad eum uenirent  fuerat, nec salutatione principum mouebatur, et tanquam non acceptis litteris, conuocatis monachis aiebat: Reges seculi epistolas ad nos miserunt, que hic Christianis adhibenda miratio est? Licet enim diuersa sit dignitas, attamen eadem nascendi moriendique conditio est. Ista sunt ueneratione omni percolenda, illa toto animi affectu retinenda sunt, quod hominibus Deus legem scripserit, quod per Filium suum propriis Ecclesias ditauerit eloquiis. Que monachis est ratio cum epistolis regum? cur accipiam litteras, quibus consueta nesciam reddere salutationis obsequia? Igitur rogatus ab uniuersis fratribus ut Christianos reges suis litteris refrigeraret, ne scilicet per silentium eius exasperarentur, ad susceptas epistolas conuenientia rescripsit. Laudauit primum, quod  Christum colerent, deinde salutaria persuasit, ne magnam putarent regiam potestatem, ne presentis carnis imperio tumentes, et se homines esse nescirent, et iudicandos a Christo obliuiscerentur; ad postremum, clementie circa subiectos et iustitie, cure quoque inopum admonuit, atque unum sempiternum esse Regem omnium seculorum Iesum Christum epistolis testatus est. His principes susceptis uehementissime letabantur. Sancta quoque apud cunctos Antonii flagrabat opinio, ita ut eius se filios cuperent nominari. Magna etenim cum aduenientibus affabilitas omnium in se studium conuerterat.

CAP. LI.---Postquam ergo gentiles confutati, reges admoniti, fratres ab eo sunt consolatione releuati, ad interiorem montem  et ad rigorem solitum regressus  est, ibique sepe cum intreuntibus deambulans ac residens stupebat, sicuti in Daniele scriptum est ; et interiectis horarum spatiis, consequentia respondebat, ut intelligeretur aliqua reuelationis uidisse secreta. Nam et in monte positus, ea que in Aegypto longe gerebantur, 57 preuidens, episcopo Serapioni  ibi constituto narrauit.

Lamentabilis sequitur uisio  , et omni lacrymarum fonte plangenda. Cum enim fratribus circa se sedentibus operaretur, intente fixit oculos in celum, gemens atque suspirans; et post aliquantum spatium reuelationis incepte nimio dolore contremuit; et statim fixis genibus ante Dei uultum prouolutus orauit, ut clementia sua futurum scelus auerteret.  Succedunt orationi lacryme, metus ingens inuadit presentes, obsecrant, ut tante calamitatis exponeret uisionem. Singultus occupant uocem, lingua fletibus prepeditur, et in medio conatu sermo gemitu interrumpitur. uix tamen cum uociferatione luctuosa ait: Melius erat, o filioli, impendens piaculum cita morte lucrari. Sic incipiens rursum lacrymis uincitur, et inter egra suspiria tandem pectori commodans uocem: Magnum, inquit, quoddam et uniuersis seculis inauditum imminet nefas. Magno fides catholica turbine subuertetur, et homines iumentis similes Christi sancta diripient. uidi enim altare Domini mulorum circumdatum multitudine  , qui crebris calcium ictibus omnia dissipabant. Hec est causa gemituum meorum, quos audistis. Et facta est uox Domini dicens:  Abominabitur altarium meum. Nec mora, uisionem sequitur effectus; nam post annos duos  seua Arianorum irrupit insania. Tunc ecclesiarum fuerunt rapine, tunc diuinorum temeratio uasorum, tunc pollutis ethnicorum manibus sacra polluta sunt ministeria, tunc paganorum opificum presidia aduersus Christum comparata cum assumptione palmarum , ad ecclesiam pergere compellebantur Christiani, ut Arianorum populi crederentur  . Proh scelus! horret animus replicare que gesta sunt: uirginum matronarumque ereptus pudor: sanguis ouium Christi in Christi templo effusus ueneranda respersit altaria; baptisterium pro uoluntate gentilium pollutum est. Nihil defuit uisionis ueritati, ut monstrauit effectus,  quod calcitrantium multorum indisciplinatio Arianorum esset impietas.

Sed istam tristitiam consequentis reuelationis prosperitate solatus est, et ait: Nolite, filioli, merori uos penitus dare; ut enim iratus est Dominus, sic rursum miserebitur, et suum cito Ecclesia recuperabit ornatum; eosque, qui in persecutionibus fidem Domini seruauerint, solito uidebitis fulgore relucentes. Reuertentur ad foueas suas serpentes, et religio longius propagabitur; tantum uidete, ne fidei uestre sinceritas Ariana labe sordescat. Non apostolorum, sed demonum et patris eorum diaboli ista doctrina est; ob id per insipientiam iumentorum similis pecudum eorum expressus est animus.

CAP. LII.---Hucusque Antonius. Sed nos minime  conuenit diffidere, tam grande miraculum per hominem potuisse portendi. Saluatoris enim promissio est, ita dicentis: Si habueritis fidem ut granum sinapis, dicetis huic monti, Transfer te, et transferetur, et nichil impossibile erit uobis . Et iterum: Amen amen dico uobis, omne quod petieritis Patrem in nomine meo, dabit uobis. Petite et accipietis . Ipse enim suis discipulis et uniuerso credentium gregi nunc subiectionem demoniorum, nunc uariarum infirmitatum pollicens curationem, aiebat: Gratis accepistis, gratis date . Nunquid sue uirtutis imperio curabat Antonius? Nunquid sue possibilitatis arbitrabatur esse quod fecerat? Orationibus, non preceptis  demones morbique  cesserunt, et ad Christi Dei nostri nominationem semper uniuersa perfecta sunt. Nemo sapientum sanitatum admirationem ascribat Antonio, sed Domino Iesu, qui solitam erga creaturas suas exhibens beneuolentiam, nunc quoque per electum famulum suum indulgenter exercuit. Antonius tantum orabat, et ob uite eius merita cuncta Dominus largiebatur.

CAP. LIII.---Sepe autem, et contra uoluntatem, ad exteriorem montem  a fratribus perducebatur. Et cum iudices, qui ad interius archisterium  propter asperitatem itineris, et ob sequentium multitudinem, et horridam solitudinem ire non poterant, peruenirent, et quererent ut eius fruerentur aspectibus, nec impetrare possent, quia molestissime ferebat uexationem discursuum, ipsos catenatos,  quos aut noxietas, aut uigor publicus constrinxerat, ad eum destinabant, scientes tales ab Antonio non posse contemni; quorum fletibus superatus pertrahebatur ad exteriorem montem, agnoscens laborem suum utilem miseris fore; suadebatque iudicibus, qui eum inuitauerant, ut in sententia proferenda, et odio et gratie, Dei timorem anteponerent; nec ignorare eos debere quod scriptum est: Quocunque iudicio iudicaueritis, in eo iudicabitur de uobis ; attamen inter medios sermones chare sibi solitudinis recordabatur. Post coactam itaque presentiam, quam ducis preces, et, quod uerius est, miserorum fletus extorserat, post salutaria monita, post reorum commendationem, quorumdam etiam absolutionem, postulanti duci, ut paulo largius eidem  suam presentiam indulgeret, ait non posse se diutius 58 ibidem morari, grato usus exemplo, quod sicuti pisces ab aqua extracti, mox in arenti terra morerentur , ita et monachos cum secularibus retardantes, humanis statim resolui confabulationibus. Ob id ergo, inquit, conuenit ut pisces ad mare, ita nos ad montem festinemus, ne tardantibus nobis aliqua propositi succedat obliuio  . Pro tanta hominis sapientia dux miratus, iustam de eo tulit ueramque sententiam, dicens: uere iustum esse Dei famulum, nec in rustico homine potuisse tantam aliquando inesse sapientiam, nisi diuino amore regeretur.

CAP. LIu.---Preterea cum Balacius  , qui sub Nestorio prefecto Alexandrie dux Aegypti fuit,  homo Ariane iniquitatis studiosissimus fautor, ita Christi Ecclesiam persequeretur, ut animo uesano uirgines monachosque nudatos uerberaret in publico, ad eum Antonius litteras misit, quarum ista sententia est: uideo iram Dei uenientem super te, desine persequi Christianos, ne te ira occupet, que proximum iam tibi minatur interitum. Legit infelix epistolam, et irrisit, atque in eam exspuens, proiecit in terram; portitores quoque multis afficiens iniuriis, Antonio talia renuntiari precepit: Quoniam cura tibi tantopere monachorum est, etiam ad te mei uigoris transibit disciplina. Sed confestim minatorem oppressit supplicium, et post quinque dies os effrenatum ultio diuina compescuit. Egreditur enim ad primam  mansionem Alexandrie, que appellatur Chereum  , cum supradicto Aegypti prefecto Nestorio. uehuntur equis, quos inter omnes Balacius, cuius erant, mansuetissimos nutrierat. Cum ergo pariter solito sibimet equi alluderent, mitior, quo Nestorius uehebatur, morsu repentino Balacium decussit in terram, et sic in eum inhians, femora eius lacerauit atque corrosit, ut statim relatus ad ciuitatem post tertium diem moreretur; uniuersique agnoscerent minarum ab Antonio predictarum effectum quantocius consecutum, digno persecutoris fine completo.

CAP. Lu.---Ceteros ad se uenientes mira cum modestia Antonius admonebat, ut, oblita seculi dignitate, remotioris uite beatitudinem appeterent. Si qui autem maiori potestate premebantur, nec poterant  obtinere iustitiam, ita eos obnixe defendebat, ut ipse pro illis pati uideretur iniuriam. Multis utilis fuit preclari senis oratio; multi, magnis diuitiis et altiori gradu militie derelicto, eius herere curriculis cupiebant. Et ut infinita breui sermone comprehendam, bonum Aegypto medicum Christus indulserat. Quis non tristitiam apud Antonium mutauit in gaudium? quis non iram uertit in pacem? quis orbitatis luctum non ad eius temperauit aspectum? quis non merore paupertatis, quo premebatur, abiecto, statim et diuitum despexit opulentias, et in sua letatus est paupertate? quis post lassitudinem monachus non eius uegetatus est hortamentis? quis adolescens succensus ardoribus, non ex eius admonitu pudicitie amator fuit? quis uexatus a diabolo, sine medela rediit?  Quis inimici cogitationibus distractus, non ceca tempestate sopita, sereno regressus est animo? Sciebat enim quo quisque laboraret incommodo, et ex uite meritis discretionem spirituum agnoscens, adhibebat morborum, prout erant uulnera, sanitatem. Unde effectum est ut post eius doctrinam omnes diaboli panderentur insidie. Multe quoque desponsate puelle  , ad eius conspectum ab ipso pene thalamo recedentes, in Ecclesie matris gremio consederunt. Quid plura? Totius orbis homines ad eum confluebant, et uniuersarum gentium uarietas bellicosissimum contra demones uirum conspicere gestiebant. Nullus se frustra illuc uenisse conquestus est, omnibus delectabile atque iucundum laboris commercium fuit. Fatigatio enim itineris emolumentum uiatici reportabat,  sicut rei probauit effectus. Nam post resolutionem eius, quasi communi uulnere orbitatis excepto, proprium singuli parentem luxerunt.

CAP. LuI.---Quis autem finis uite eius fuerit, dignum est et me commemorare, et uos cum desiderio audire, quia et hoc in eo imitabile cunctis fuit. Iuxta consuetudinem ad uisendos fratres qui in exteriori monte erant, uenit, ibique a diuina prouidentia de sua morte condiscens, ita exorsus est: Ultimam, filioli, patris audite sententiam, non enim arbitror quod in hoc seculo iterum uos uisuri simus. Cogit conditio nature, ut post centenarium numerum, quem annis quinque supergredior  , iam resoluar. Ita locutus, audientium pectora contristauit: gemitus  lacrymeque dicta merentia consecute sunt. Amplexabantur eum uniuersi, quasi iam de seculo recessurum. At ille, tanquam aliena deserens, ad propriam patriam profecturus, magna cum letitia precipiebat, desidiam instituto non debere subrepere, sed tanquam quotidie morituros, ut ante predixerat, a sordidis cogitationibus animam custodire, et omnem emulationem ad sanctos quoque conuertere, ad schismaticos uero ne prope quidem accedere. Scitis enim, aiebat, eorum antiquam peruersitatem; neque cum Arianis communione iungamini, quia impietas eorum iam omnibus manifesta est. His etiam illud addebat, nullum debere 59 Christianum, cum seculi uiderit potestates pro Arianorum et Meletianorum  pugnare nequitia, a Christi territum discedere  ueritate; mortalium illam esse defensionem, nec diu fallacem permanere posse phantasiam. Quapropter, aiebat, custodienda est pia fides in Christo, et patrum religiosa traditio  , quam ex Scripturarum lectione et crebro mee paruitatis didicistis admonitu.

CAP. LXuII.---Finito sermone, fratres eum uehementissime retardabant, glorioso Patris cupientes termino decorari. Sed multas ob causas, quas et silentio demonstrabat, precipue tamen ob presumptam Aegypti consuetudinem contradixit. Mos etenim Aegyptiis est, nobilium et precipue beatorum martyrum corpora linteamine quidem obuoluere  , et studium funeri solitum non negare; terra uero non abscondere, sed super lectulos domi posita reseruare  . Hunc honorem quiescentibus reddi,  inueterate consuetudinis uanitas tradidit. De hoc Antonius sepe et episcopos deprecatus est, ut populos ecclesiastica contestatione corrigerent; et laicos uiros ac mulieres rigidius ipse conuenit, dicens, nec licitum hoc esse, nec Deo placitum; quippe cum patriarcharum et prophetarum sepulcra, que ad nos usque perdurant, hec facta conuincerent. Dominici quoque corporis exemplum oportere intueri iubebat, quod in sepulcro positum, lapide usque ad resurrectionis diem tertium clausum fuerit . Atque his modis uitium circa defunctos Aegypti  , etiamsi sancta essent corpora, coarguebat, dicens: Quid maius aut sanctius corpore potest esse Dominico, quod iuxta consuetudinem gentium ceterarum humo conditum esse scimus?  Hec iusta persuasio multorum insitum euellit errorem, et repositis in terra cadaueribus, Domino gratias pro bono magisterio retulerunt. Metuens ergo consuetudinem supradictam, ne eodem etiam circa se laberentur errore, celeriter ualedicens monachis, qui confluxerant, ad amicum uirtutis habitaculum repedauit.

CAP. LuIII.---Post menses autem paucos, cum non mediocre incommodum senilia membra turbasset, uocatis ad se duobus fratribus  , quos ibidem ante quindecim annos modico interuallo seiunctos instituerat, quique etiam ei iam seni ceperant ministrare, ait: Ego quidem, filioli, secundum eloquia Scripturarum , patrum gradior  uiam; iam enim Dominus me inuitat, iam cupio uidere celestia. Sed uos, o uiscera mea, admoneo, ne tanti temporis laborem repente perdatis. Hodie uos religiosum studium arripuisse arbitremini, et quasi cepte uoluntatis fortitudo succrescet. uarias demonum nostis insidias, uidistis eorum et impetus feroces, et uires effeminatas. Iesum suspirate, et credulitatem nominis eius uestris figite mentibus, et a certa fide uniuersi demones fugabuntur. Mementote etiam admonitionum mearum et incerte conditionis, uitam quotidie ancipitem retractate, et celeste uobis premium sine cunctamine tribuetur. Schismaticorum quoque et hereticorum uenena uitate, meumque circa eos odium sectamini, quia Christi sunt inimici. Scitis ipsi quod nullus mihi nec pacificus quidem sermo cum eis aliquando fuerit,  propter prauam eorum uoluntatem, et pertinax contra Christum bellum. In hoc autem magis estote solliciti, ut Domini precepta seruetis, ut post mortem uestram sancti quique, quasi amicos et notos, in eterna uos recipiant tabernacula . Hec cogitate, hec sapite, hec retexite; et si qua mei uobis cura, si qua patris memoria est, si mihi uicarium represtatis affectum  , nullus ad Aegyptum meas perferat reliquias, ne uano corpus honore seruetur, ne uituperati, ut nostis, a me ritus etiam circa me seruentur obsequia. Huius enim rei gratia maxime huc sum regressus. uos igitur humo tegite, uos patris operite corpusculum, et illud quoque senis uestri custodite mandatum, ut nemo preter uestram dilectionem locum tumuli mei nouerit. Confido in  Domino, quia necessario resurrectionis tempore hoc corpusculum resurget incorruptum. uestimentorum autem meorum sit ista diuisio  : Melotem et pallium tritum, cui superiaceo, Athanasio episcopo date, quod mihi nouum ipse detulerat  . Serapion episcopus  aliam accipiat melotem; uos cilicinum habetote uestimentum, et ualete, uiscera mea; Antonius enim migrat, et iam non erit in presenti seculo uobiscum.

CAP. LIX.---uerba finierat, et osculantibus se discipulis, extendens paululum pedes, mortem letus aspexit  ; ita ut ex hilaritate uultus eius, angelorum sanctorum, qui ad perferendam animam eius descenderant, presentia nosceretur. Hos intuens, tanquam amicos uideret, animam exhalauit, et additus  est patribus secundum ordinem Scripturarum. Seruauerunt mandata discipuli  , inuolutum  corpus humo operientes; et nemo interim usque ad hanc diem, preter eos, ubi sit conditum, nouit. Legatarius autem Antonii benedicti, qui tritum pallium cum melote imperio eius meruerat  accipere, Antonium in Antonii muneribus amplectitur; et tanquam magna hereditate ditatus, letanter per 60 uestimentum recordatur imaginem sanctitatis  .

CAP. LX.---Hic Antonio uite terminus fuit, ista principia meritorum: que licet parciori, ut predixi, sermone narrauerim, tamen ex his potestis aduertere qualiter homo Dei a pueritia ad senectam usque peruenerit; et quod omni semper dubitatione calcata, nec languori, nec longeue quidquam etati aliquando concesserit. Magis autem equalitatem propositi tenens  , nec uestimentum mutauit, nec pedes lauit, nec escam sectatus est molliorem; oculorum quoque aciem, et numerum dentium, licet paululum ob etatem uiderentur attriti, necnon et pedum incessum,  totius etiam corporis firmitatem, ita contra iura nature meritorum gratia custodiuit, ut lautorum corporum, que balneis atque deliciis confouentur, hilarior eius caro uideretur.

CAP. LXI.---Hoc etiam, fratres, quod per omnes prouincias amor eius famaque uolitauit, quem nec librorum disseminatorum oratio luculenta  , nec mundane sapientie disputatio, nec nobilitas generis, nec opum infinita congestio commendauit, cui omnium ore est ascribendum, nisi Christo, cuius hoc donum est? qui deuotos eius animos erga suam preuidens maiestatem, hominem alio pene orbe celatum, et inter tantas positum solitudines, Africe, Hispanie, Gallie, Italie, Illyrico, ipsi etiam, que urbium caput est, Rome  , ut in exordio promiserat, demonstrauit. Creatoris est ista benignitas,  qui famulos suos, licet nolentes, nobilitare consueuit, ut uirtus possibilis nec extra humanam esse naturam sanctorum doceatur exemplis, et ad beate uite imitationem, ex fructu laboris optimus quisque impellatur.

CAP. LXII.---Hunc itaque fratribus librum magnopere perlegere curate, ut, agnita fideli uita sublimium Christianorum et monachorum, sciant quod Saluator noster iehsu Christus glorificantes se glorificat, et seruientibus sibimet, non tantum regna celorum, sed etiam hic in ipsis montium secretis latere cupientibus, fame tribuit nobilitatem; scilicet, ut et ipsi fruantur laude meritorum, et ceteri eorum prouocentur exemplis. Si autem necessarium fuerit, et gentibus legite, ut uel sic agnoscant quia Dominus  noster iehsu Christus non solum est Deus, Dei Filius, sed etiam his qui eum sollicite colunt, et in eum fideliter credunt, hanc dedit potestatem, ut demones, quos illi deos esse arbitrantur, conculcent atque eiiciant, deceptores scilicet hominum, et totius corruptionis artifices.





EPILOGUS EuAGRII INTERPRETIS.


Itaque prudentes, qui legere uoluerint hanc scripturam, obsecramus ut dent ueniam, si Greci sermonis uim exprimere non potuimus, transferentes eum in Latinam linguam, licet contra nostrum propositum hec fecerimus. Sed non quasi inuidentes nolebamus facere, sed sufficienter sciens quantam infirmitatem sustinet Grecus sermo translatus in Latinitatem; tamen maluimus Grecum sermonem hoc sustinere, quam fraudem  pati eos lucri deifici, qui quomodocunque interpretatum Grecum sermonem legere possint. Deus autem omnipotens, qui tanto uiro cooperatus est ad facienda talia, et nobis cooperetur ad imitandum ipsum, uel ex parte, ut in omnibus clarificetur nomen eius per magistrum, et hortatorem, et redemptorem, et Saluatorem nostrum Iesum Dominum cum Spiritu sancto, cui est claritas et perpetua potestas in secula seculorum.





OCTOBRIS XXI. uITA SANCTI HILARIONIS, MONACHI, AUCTORE DIuO HIERONYMO PRESBYTERO.

 [2652Kb]





OCTOBRIS XXI. uITA SANCTI MALCHI, CAPTIuI MONACHI, AUCTORE DIuO HIERONYMO PRESBYTERO.

 126Kb]





IUNII XII. uITA SANCTI ONUPHRII  2Kb] , EREMITAE. AUCTORE PAPHNUTIO  ABBATE, INTERPRETE ANONYMO





Prologus interpretis anonymi.

99 Beati Onuphrii uitam inter Grecorum commenta scriptam nuper reperi, ut quondam a uenerabili ac prudentissimo uiro, scilicet Gregorio  , ipsius gesta narrante, cognoui. Hanc Paphnutius, uir quoque sanctissimus, Greco sermone retexit ab exordio. Quem ego secutus, e Greco transtuli in Latinum, largiente Domino, ut eius probabilis uita secundum uires meas manifestata, admirationem legentibus prebeat et imilationem. Non perpendite, queso, mei sermonis rusticitatem, sed tanti laboris animo reuoluite longanimitatem: quam uir Deo plenus patienter sustinuit, dum mundane uanitatis gloriam spreuit, et celeste regnum districte uiuendo sibimet hereditauit.



uITA.


 Beate memorie Paphnutius quedam cogitationum et actuum suorum secreta taliter reserauit, dicens;

CAP. I.---Quodam die, dum ego Paphnutius solus tacitusque sederem, cogitaui in corde meo quod deserta peterem, et uniuersa loca sanctorum monachorum, pieque conuersationis habitum lustrarem, ac qualiter Deo ministrarent, considerarem. Unde factum est ut tacitus iter arriperem, et in eremum cursu desiderabili properarem. Panes itaque cum aqua exigua mecum portaui, ne deficerem a labore itineris cepti. Quarto autem die peracto, alimenta que mecum sumpsi defecerunt, meaque membra nullo uictu refocillata uires perdiderunt. Moxque diuina illustrante gratia, mors imminens ablata est;  assumptisque uiribus iter arripui, atque dies alios quatuor nichil gustando peregi. His itaque completis, nimium fessus, humo prostratus iacui uelut mortuus. Extemplo quoque celesti solatus adiutorio, assistere mihi uidi uirum, gloria mirabilem, splendore terribilem, pulchritudine laudabilem, magnitudine procerum, aspectu preclarum. Quem ut aspexi, uehementer obstupui; sed tamen ille uultu placido accedens, nunc manus, nunc labia mea tetigit, mihique uires potenter restaurauit . Continuo letus surrexi, Deoque fauente, per solitudinem exinde decem et septem dierum cursum direxi, quousque ad locum quem Dominus mihi famulo suo indigno prouidebat ostendere, perueni; illic ab itineris labore cessaui.

 CAP. II.---Igitur dum fessus requiescerem, et quam egre  profectus essem cogitarem, uirum procul aspectu terribilem uidi, in modum bestie pilis undique circumseptum; cui tanta scilicet capillorum prolixitas erat, ut corpus illius ipsorum diffusione tegeretur   . Pro uestimento quoque foliis herbisque utebatur, quibus subteriora renum  tantummodo cingebat. Tali uiso homine, nimio perterritus sum terrore, anxiatus ultra quam credi potest timore et admiratione, quoniam tam mira forma meis oculis nunquam fuit ostensa in humana specie. Quid facerem ignoraui; sed quantum ualui, fugam petii, montemque propinquum concito cursu ascendi; ibique tremefactus corrui, atque me sub frondium densitate a facie illius abscondi, multa dans suspiria. 100 Defeci pene etate et labore abstinentie. Hic uero dum me cernebat in monte iacentem, uoce nimia clamauit, et dixit: uir Dei, descende de monte. Noli timere; ego enim sum homo passibilis, tibi similis. His itaque consolatus uerbis, mentem recipi, moxque  descendi, et ad uirum sanctum perueni, atque pedibus eius me timidus prostraui. Ille quoque me prohibens ante se iacere, Surge, inquit, surge; tu enim es Dei seruus, et uocaris Paphnutius, sanctorum amicus. Statim surrexi; et quamuis fessus, tamen letus ante eum sedi, iam feruenti desiderio, quis ipse, et qualis eius esset uita, cupiens dignoscere, dicens: Ecce uotum adimpleuit, qui me per hanc eremum direxit. En artus mei fatiscentes aliquod sentiunt solatium, sed mens sitibunda non adhuc inuenit refrigerium. Idcirco te, senior, corde deuoto deprecor, atque per illum, ob cuius amorem huius solitudinis deserta habitas, te contestor, ut unde sis aut quomodo uoceris, seu quando huc adueneris, apertis mihi uerbis denunties. Et uir Dei  recognoscens quam libenti animo sententiam sui laboris audirem, dixit mihi:

CAP. III.---Quoniam te, frater dilecte, auida mente uite mee longas erumnas uelle scire uideo, repetere me tibi non dubites has ab exordio. Ego,  licet immeritus, uocor Onuphrius. Et ecce non minus sunt quam septuaginta anni  , quod in hoc deserto laboriose uixi. Cum feris conuersatus sum crebrius, pro pane comedi iugiter herbarum fructus, in montibus et in speluncis et in uallibus meum reclinaui miserabile corpus. Tot annis neminem nisi te solum adspexi, alimentum a nullo hominum sumpsi, in monasterio Hermopolim dicto nutritus, in prouincia Thebaida  nominata, ubi simul pene centum monachi degebant. Porro uita illorum talis exstitit, ut more et actione equanimiter omnes uiuerent, et uno corde et uno spiritu, iugo ac discipline sancte regule colla submitterent, atque fluctus huius seculi omnino non formidarent. Quidquid uni placebat, cunctis placebat. Mente  sancta, fide pura, caritate perfecta ante Deum incedebant, cui die noctuque omni mansuetudine et patientia ministrare non cessabant. Tanta his erat taciturnitas cum abstinentia, ut nullus auderet nisi cum iusta interrogatione, uel recto responso, reddere uerbum. Ibi quoque pabulum sancte doctrine ab adolescentia suscepi; ibi regularis uite normam a fratribus didici, a quibus amabiliter diligebar; ab his, qualiter instituta mandatorum Dei seruare deberem, diligenter instruebar.

CAP. Iu.---Profecto uitam beati Patris nostri Elie uenerabiles fratres meos audiui frequenter laudare, qui se in eremo in tanta abstinentia et oratione studuit affligere, ut maximam uirtutem a Domino meruisset accipere; et igneo curru transuectus, spiritus  sancti dona que habuerat, discipulo impartiri, ac adhuc longeuus senio, mortis penam non uidere. Insuper ad exemplum, beatum Baptistam Ioannem protulerunt, qui in noui Testamenti serie clarissimus effulsit, perque plurima annorum spatia diuino mancipatus officio, corpus suum macerauit, donec in Iordanis unda Redemptorem mundi baptizare dignus existeret, atque ipsum Dei Agnum esse digito suo demonstraret.

CAP. u.---Ego uero cum talia eos recitantes audirem, dicebam illis: Quare, seniores mei, uitam et miracula eorum obstupescitis? aut cur illorum facta tam assidue commemoratis? An sunt uobis fortiores, qui desertum habitant, an leuiores? At illi respondentes, dixerunt: Fili, fortiores nobis sunt, quia  sine adiutorio humano uiuunt. Nos itaque alter ab altero conspicimur, pariterque diuinum officium a nobis celebratur. Si quando cibum cupimus, paratum reperimus; si quando infirmitas aut aliqua corporis imbecillitas irrepserit, statim cura fratrum cum omni sollicitudine nos adiuuat. In edificiis lucide constructis habitamus, in quibus et ab estu solis cooperti sumus, et ab inundatione pluuie, et a turbine uenti ac tempestate manemus defensi. Monachi uero, qui in deserto sunt, nichil consolationis nisi a Deo recipiunt. Si quando angustias aut tribulationes perpessi fuerint, uel cum diabolo antiquo humani generis inimico pugnare ceperint, quis eis astat? a quo adiuuantur? Sed quibus humanum deest solatium,  constat eos habere diuinum  . Et si esuriunt, quis eis panem dabit? Si sitiunt, quis eis aquam tribuit, ubi panis et aqua non est? Maximus labor in desertis locis esse non dubitatur, ubi nichil necessarium reperitur. Primum ergo, quando in solitudine definiunt habitare, in Dei timore certant firmiter stare. In fame et siti, in labore et passione corpora sua cruciant; contra diabolicas insidias uiriliter dimicant; et ut uincant, contra tela nequissimi ignea gladiis spiritualibus pugnant. Antiquus etenim ille hostis, totius inuentor iniquitatis, studet eos subuertere, et in consortium malitie sue implicare, atque de bona uoluntate, quam inchoabant, retrahere; et mentes eorum mundanis uoluptatibus iterum irretire, ut in opere 101 cepto fatiscant persistere. Omnipotens  ergo Deus, qui non derelinquit sperantes in se, circumdat eos armis sue potentie, ut hos incursio Satane non ualeat prosternere, quos protegit celsitudo diuine misericordie. Quapropter ad eos angeli Dei iugiter mittuntur, ac per manus illorum quecunque necessaria crebrius eis administrantur. Aquam de petra hauriunt, quod interpretatur Christus. Scriptum est enim: Sancti qui sperant in Domino, habebunt fortitudinem, assument pennas ut aquile; uolabunt, et non deficient; current, et gressus eorum non labentur . Et alibi: Qui sitiunt, de superno fonte condiuntur  , et herbarum folia in ore eorum tanquam fauus mellis dulcescunt. Si autem aliquando diabolus aduersus eos colluctatur, protinus surgunt: manus suas ad  Dominum expandunt, preces ante diuinam maiestatem fideliter fundunt; mox auxilio celesti subleuantur, et dolosa iacula inimici penitus destruuntur. Non intelligis, fili, qualiter in Psalmo legitur: Quoniam non in finem obliuio erit pauperis, patientia pauperum non peribit in eternum ? Et iterum: Exaudiuit eos Dominus in die tribulationis, et de omni angustia liberauit eos . Enimuero unusquisque propriam mercedem accipiet, secundum suum laborem . Beatus est enim uir qui semper est pauidus, et uoluntatem Dei in hac presenti uita et fragili studiosus agit . Certissime scias, o fili, quoniam angeli Dei sanctis ac iustis uiris quotidie famulantur, atque uirtute superna corpora et anime illorum iugiter  illuminantur.

CAP. uI.---Tali denique ratione ego pauper Onuphrius a sanctissimis Patribus in meo monasterio subtiliter instructus, cepi tacita mente tractare quam gloriosa felicitate perfruuntur in celis qui certamina laboriosa propter amorem Domini tolerarunt in terris: cor meum ardebat, mens mea desiderabiliter feruebat mundi gaudia penitus spernere, patrie celesti totis uiribus appropinquare, sicut Psalmista edocet, dicens: Mihi autem adherere Deo bonum est, ponere in Domino Deo spem meam .

CAP. uII.---Dumque hec sollicitus excogitarem, nocte silenti concitus surrexi, paruum panem  mecum detuli cum exiguis leguminibus, ut uix usque in quartam diem sufficeret; sicque secundum Dei dispensationem et eius pietatem profectus sum, ut mihi ostenderet mee habitationis locum. Egrediente autem me de monasterio in montana, ueni in desertum; cogitansque ut manerem ibi, continuo lumen splendidum ante me, quasi obuians mihi, uidi. Quo uiso, ualde timui. Idcirco quoque putaui me debere ad monasterium regredi, unde exiui. Extemplo autem de radio preclari luminis uir aspectu pulcherrimus accessit ad me, et dixit mihi: Noli pauescere, ego enim sum Dei angelus, tibi ad custodiendum ab ortu tuo  prouidentia diuina destinatus, ut iubente Deo tecum manerem, et te in hanc eremum ducerem. Perfectus esto, humilis incede  coram Domino, cum gaudio labora, cor tuum in omni custodia conserua, uiue sine querela, in bono opere perseuera. Ego uero te non derelinquam, donec animam tuam in presentiam summe maiestatis offeram. Hec locutus est mihi angelus, iter inceptum mecum comitatus.

CAP. uIII.---Pergebamus ita simul sex milliaria uel septem, et ad quamdam uenimus speluncam nimis decoram. Appropiaui, uolens sciscitari, si forte quispiam intus maneret. Secundum consuetudinem monachorum clamare cepi, benedictionem humillime petii  . Inde uirum sanctissimum exire uidi, quem prostratus humo tenus adoraui. Ille uero manus suas mihi porrexit, de terra me eleuauit, osculum mihi pacis tribuit  , atque dixit: Tu es enim  frater meus, eremitice cooperator uite, o fili, ingredere. Deus tibi concedat, ut timor eius in te permaneat, opus tuum in illius conspectu complaceat. Statim cum eo specum introiui, diesque plures apud illum pausaui, opera eius cupiens discere, et solitariam habitationem curiosius inuestigare; ipse quoque ut meum desiderium agnouit, consilium honorabile mihi prebuit; ac qualiter insidias diaboli superare deberem, uerbis caritatiuis gratanter patefecit. Transactis itaque quibusdam diebus, talibus admonuit me uerbis, dicens: Fili, surge, mecum perge; interiora deserti debes intrare, et in alia spelunca solus habitare: ibi si uiriliter dimicas, omnia demoniorum tentamenta superas. Idcirco uero Deus in hoc deserto uult te probare, si mandatis eius fideliter  uelis obedire. Fidelia omnia mandata eius, confirmata in seculum seculi, facta in ueritate et equitate . uir autem sanctus hec dicens, surrexit, et mecum in interiora deserti iter quatuor dierum perrexit. Quinta uero die deuenimus in locum qui  Calidiomea dicitur, ibi palme propinque erant. Tunc uir Dei inquit: Ecce, fili, uide locum quem tibi Dominus preparauit ad manendum. Fuit autem ille mecum spatio triginta dierum, edocens me seruare cauta diligentia  doctrinam Dei mandatorum. Quibus ita peractis, oratione sua sancta Domino 102 me commendauit; et separatus a me, ad propria remeauit. Per singulos uero annos solitus erat me uisitare, ac quali industria et simplicitate  deberem uiuere, diuinis alloquiis non cessabat admonere.

CAP. IX.---Quodam autem tempore, iuxta consuetudinem ad me ueniens, inter uerba salutationis prostratus in terram corruit: Dominoque remittens animam, obdormiuit. Quod cum uiderem, nimis sum contristatus; et deuolutus humi, lacrymis obortis uberrime fleui. Corpus eius mox accepi, et secus Calidiomeam terre commendaui

CAP. X.---Dum autem ego Paphnutius a uiro sanctissimo Onuphrio, rationis huius loquelam audirem, inquam ad eum: Pater sancte, laborem esse non modicum iam sentio, quem pro nomine Christi tolerasti in hoc eremo. uir sanctus respondit: Mihi, frater, crede dilectissime: in deserto sustinui, ut  sepius putarem me morte superari. Abspes etiam  multoties uite, ut uix halitum in corpore sentirem remanere. Per diem estu et igne solis ardentis urebar, per noctem rore et pruina infectus, fame et siti defectus. O quanta et qualia passus sum! Non sufficit, neque quempiam decet plagas ac labores enarrare, quos homo moriturus pro Dei uiuentis amore debet tolerare. Reddet Dominus mercedem laborum sanctorum suorum . Cuius diuitie sicut non augentur, ita nequaquam minuentur. Per quem enim famem, sitim, frigus et estum, atque multigenarum cruciamenta molestiarum sustinui, potens est cum diuitiis celestibus inter angelorum cateruas me consolari: alimenta uero spreui corporalia, ut dignus acciperem spiritalia. Sanctus enim  angelus quotidie panem mihi offerebat, et aquam pro mensura ministrabat, ut corpus meum confortaretur, ne deficeret, et iugiter in laude Dei perseueraret. Arbores palmarum ibidem constitute erant, que duodecies in anno dactylorum fructus germinabant  . Quos per singulos dies colligens, pro pane edebam, mixtos herbarum foliis, et erant in ore meo tanquam fauus mellis. Nam in Euangelio legitur: Non in solo pane uiuit homo, sed in omni uerbo quod procedit de ore Dei . Frater Paphnuti, si implere studes uoluntatem Dei, omnia tibi necessaria preparantur ab eo. Unde ipsa ueritas admonet, dicens: Ne solliciti sitis anime uestre quid manducetis, aut quid bibatis, neque corpori uestro quid induamini, scit enim Pater uester quia  his omnibus indigetis. Querite primum regnum Dei, et iustitiam eius, et hec omnia adiicientur uobis .

CAP. XI.---Cumque hoc a beato uiro Onuphrio intentius auscultarem, mirans in sermonibus et actibus ac laboribus illius, dixi: Pater benigne, die Dominico uel Sabbato communionem percipiebas  ab aliquo? At ille respondens, ait: Omni die Dominico uel Sabbato angelum Domini paratum inuenio, sacrosanctum corpus et sanguinem Domini nostri Iesu Christi secum deferentem: de cuius manu mihi pretiosissima donantur munera, uiteque mee salus perpetua. uerum etiam omnes qui uitam spiritalem ducunt in eremo monachi tali participantur  gaudio. Hi uero sancti eremite, qui hanc solitudinem habitant, si fortasse aliquando uidere hominem desiderant, illico in celum ab angelo deportantur: uisionem illic anime iustorum, fulgentium sicut sol in regno Patris eorum, ibi multitudinem contemplantur angelorum, suasque animas cetibus mixtas beatorum. Quare omnes qui in agone contendunt, tota mente, toto corde, totis uiribus in bono opere feruent, quatenus gloriam celestis patrie cum Christo et cum sanctis mereantur possidere. Ista denique omnia, uenerando Onuphrio narrante, cognoui iuxta summitatem ipsius monticelli  , ubi obuiauit mihi. Ita uidelicet gaudium meum impletum est, ut omnem aduersitatem, quam in itinere tuleram, traderem obliuioni.

 CAP. XII.---Credo, inquam, Pater, inter felices me deputari, quia uidere te et opera tua egregia promerui. uerba tua nimis pulchra, omni dulcedine mellita, ita mei penetrant cordis intima, ut possim dicere cum Psalmista: Quam dulcia faucibus meis eloquia tua, super mel et fauum ori meo ! Qui ait: Fili, mecum uade; locum mee habitationis conspice, parcamus paululum uerbis. Continuo surrexit, preiuit, secutus sum. Duxit me secum quasi trium milliariorum iter: uenimus Calidiomeam in spiritalem locum, arboribus palmarum gratanter ornatum. Ibi preces Domino fudimus; eisque completis in terram sedimus, in diuinis altercantes eloquiis. Sole iamiamque in occasum uerso, uidi panem positum cum aqua exigua. uir etenim  Dei sentiens me fatigari, dixit mihi: Profecto, fili, cerno te periclitari, nisi cibum capias. Surge ergo et comede. Cui inquam: uiuit Dominus , et benedictus Dominus Deus meus, in cuius conspectu erimus; non manduco, neque bibo, donec caritate pura pariter cibum sumimus. Igitur uix eum cegi ut faceret quod uolui. uerumtamen ut meum agnouit desiderium, panem fregit, tribuit mihi; manducauimus, et saturati sumus 103 nobisque fragmenta superfuerunt edentibus. Noctem illam insomnem pene duximus, diuinisque laudibus immorati sumus.

CAP. XIII.---Mane facto, post horam orationis, uidebam uultum eius pallore ita mutatum, et quid acciderit quesiui ab eo. Qui ait: Non expauescas,  frater Paphnuti, quoniam omnipotens Deus recto itinere in hanc solitudinem direxit te, ut honorifice sepelias me, atque corpus meum commendes terre. Hac etenim hora anima carnis uinculis absoluitur, atque ad creatorem suum in celeste regnum deportatur. Frater amantissime,  quando redieris in Aegyptum, memorare mei in presentia fratrum tuorum, et in conspectu omnium Christum colentium. Hec est postulatio mea  , quam impetraui a Domino Deo. Si quis oblationem ob amorem nominis mei ante conspectum Domini nostri Iesu Christi, et ad laudem eius  immolat, ab omni tentatione diaboli, et a uinculo prauitatis humane liber existit, atque cum sanctis angelis in  regno celorum eterne hereditatis capax fiet. Si quis uero oblationem non ualet offerre, uel pre inopia redimere, is in nomine Domini et ad honorem illius eleemosynam  pauperi tribuat, et ego orabo pro eo in conspectu Dei, ut dignus in celestibus uita superna perfrui ualeat. Si quis neque oblationem, nec eleemosynam potest offerre, pro caritate mea incensum Domino Deo nostro in odorem suauitatis accendat, et ego rogo pro eo, ut gaudium perenne possideat. Cui inquam: Pater mi, ne irascaris si loquar: Si incensum nec quis habet, nec facultatis aliquid, unde Deum placare potest  , ut tamen tua benedictione non careat, in quacunque tribulatione te inuocat? Tunc ille respondit: Si quis pauper in deserto, uel in aliquo alio loco oblationem aut  eleemosynam, seu incensum non habeat ad immolandum, surgat, et manus suas ad Dominum extendat, ter Dominicam orationem, id est, Pater noster, pro me cum intenta mente, et in nomine sancte Trinitatis psallat. Ego uero pro ipso ad Dominum intercedo, ut uite celestis mereatur particeps fieri cum omnibus sanctis Dei.

CAP. XIu.---Iterum dixi ad eum: Domine, si dignus essem, aut si donis gratie tue mihi liceret, post obitum tuum locum istum libentissime obtinerem. At ille ait: Nequaquam tibi, fili, conceditur, nec idcirco misit te Deus in peregrinationem istius solitudinis, ut hic obtineres locum habitationis; sed ut cum iustis qui in deserto sunt gratuleris; et intimare ea studeas mundo, que cognouisti in eremo.  In Aegyptum perge: ibi esto usque ad finem uite tue; opus bonum perfice, et accipies coronam perpetue glorie.

CAP. Xu.---Hec cum homo Dei loqueretur, ad uolutus sum pedibus eius, dicens: Pater chare, scio enim quia quidquid petieris a Deo, dabit tibi Dominus propter immensum laborem certaminis longissimi, quo corpus tuum afflixisti septuaginta annis pro nomine Domini; prebe ergo mihi munera tue sancte benedictionis, quatenus tibi in uirtute efficiar similis, et tua interuentione spiritus meus dirigatur, et in futuro tecum participari merear. Qui mox econtra respondens, protulit ista: Paphnuti, ne contristeris: petitio tua, tribuente Domino, erit stabilis. Sta in fide, uiriliter age, oculos cum mente ad Deum  erige, in mandatis corroborare, bonum facere impiger contende, et uitam eternam apprehende . Protegant te angeli Dei, et conseruent te ab omni consilio prauitatis, ut purus ante Deum et immaculatus in die sui examinis inueniaris. Post hec surrexit, et ad Dominum lacrymans orauit, genua flexit, atque subito dixit: In manus tuas, Deus, commendo spiritum meum. Cumque hec dixisset, lumen splendidum corpus eius obumbrauit, et in ipsius claritate luminis anima sancta carne soluta est.

CAP. XuI.---Repente uero uocem angelorum multorum audiui, laudantium Deum, et in discessu sanctissime anime sancti Onuphrii, ethera scilicet angelicis canticis resonantia  , gaudium ineffabile  astris intulerunt, per quem celestes exercitus animam militis inclyti celis inuexerunt. Mox oculi mei fletu profluunt, interiora gemitus producunt, lacrymarum riui manarunt, planctus mei miseri Paphnutii exuberant: illud flebilis planxi, quia quem uix inueni, diutius habere non potui. Deinde tunicam  meam per dimidium scidi, una parte indutus sum, in alteram collocaui corpus beatum, et sepeliui illud in sepulcro quod excisum erat de petra. Tunc uidens me solum remanere, iterum cepi lugere. Ita merens surrexi, specusque illius habitaculum intrare uolui.  Denique me astante, ipsa spelunca cecidit cum magna ruina, et palme radicitus erute simul procubuerunt. Cognoui itaque ego Paphnutius, quia non esset uoluntas Domini, me in loco illo habitare; secessi inde, in Aegyptum redii: ibique Ecclesie retuli que uidi et audiui.

Sanctus igitur Onuphrius obiit mense Iunio, die undecimo  , id est, III Idus eiusdem mensis. Ibi beneficia eius prestantur usque in presentem diem: ad laudem et gloriam Domini nostri Iesu Christi, cui est honor et potestas in secula seculorum. Amen.



[uITA S. PACHOMII.]





IN uITAM SANCTI PACHOMII  PRAELUDIA.



ILLUSTRIUM uIRORUM DE SANCTO PACHOMIO ELOGIA.


 Sozomenus, Hist. Eccl., lib III, cap. 13.

106 . , , , . , , , etc.

»Pachomius preses fuit eorum qui uocantur Tabinisiote. Quibus quidem habitus erat et uite institutio a reliquorum monachorum disciplina in quibusdam rebus discrepans, in uirtutis contemplatione aciem mentis defigens: animum sic tum ad rerum terrenarum despicientiam, tum ad celestium indagationem excitans, ut cum e corporis custodia migraret, aditum ad celum haberet perfacilem.« etc.


 Gennadius, de illustr. Eccles. Script., cap. 7.

Pachumius monachus, uir tam in docendo quam in signa faciendo apostolice gratie, et fundator Aegypti cenobiorum, Scripsit

Regulam  utrique generi monachorum aptam, quam angelo dictante perceperat. Scripsit et

Ad collegas prepositure sue epistolas  , in quibus alphabetum mysticis tectum sacramentis, uelut humane consuetudinis excedens intelligentiam, clausit, solis, credo, eorum gratie uel meritis manifestatum.

 Unam ad Abbatem Syrum, Unam ad abbatem Cornelium.

Ad omnium monasteriorum prepositos, ut in unum antiquius monasterium, quod lingua Aegyptiaca Baum uocatur, congregati, Pasche diem uelut eterna lege celebrent, epistolam unam.

Similiter et ad diem remissionis, que mense Augusto agitur, ut in unum Prepositi congregarentur, epistolam unam. Et

Ad fratres qui foras monasterium missi fuerant operari, epistolam unam.


Trithemius, libro de Script. Eccles.

107 Bachomius abbas, et monachorum sui temporis institutor permagnificus, fundator multorum cenobiorum, ac uir sanctissime conuersationis,  multis in uita et post mortem coruscans miraculis, cum esset uir doctus, et in diuinis Scripturis eruditus, scripsit ad edificationem fratrum multas epistolas, de quibus subiecte referuntur:

Ad Cornelium abbatem, epist. I; Ad Syrum abbatem, epist. I; Ad prepositos cenobiorum, epist. I; Ad fratres operantes, epist. I; Regulam quoque monachorum, lib. I.

Claruit sub ualentiniano et Theodosio principibus, anno 390



DE DIONYSIO EXIGUO HUIUS uITAE INTERPRETE.


Cassiodorus, Instit. diuin. cap. 23.

Dionysius monachus, Scytha natione sed moribus omnino Romanus, in utraque lingua ualde doctissimus, reddens actionibus suis, quam in libris Domini legerat equitatem; qui Scripturas diuinas tanta curiositate discusserat atque intellexerat, ut undecunque interrogatus fuisset, paratum haberet competens sine aliqua dilatione responsum; qui mecum dialecticam legit, et in exemplo gloriosi magisterii plurimos annos uitam suam, prestante Domino, gloriose transegit. Pudet me de consorte dicere quod in me nequeo reperire.

Fuit enim in illo cum sapientia magna simplicitas,  cum doctrina humilitas, cum facundia loquendi parcitas; ut in nullo se uel extremis famulis anteferret, dignus esset regum sine dubitatione colloquiis. Interueniat pro nobis, qui nobiscum orare consueuerat; ut cuius hic sumus oratione suffulti, eius possimus nunc meritis adiuuari.

Qui petitus a Stephano episcopo Salonitano, ex Grecis exemplaribus Canones Ecclesiasticos  moribus suis, ut erat planus atque disertus, magne eloquentie luce composuit, quos hodie usu celeberrimo Ecclesia Romana complectitur. Hos etiam oportet uos assidue legere, ne uideamini tam salutares Ecclesiasticas regulas culpabiliter ignorare.

Alia quoque multa ex Greco transtulit in Latinum  , que utilitati possunt Ecclesie conuenire. Qui  tanta Latinitatis et Grecitatis peritia fungebatur, ut quoscunque libros Grecos in manibus acciperet, Latine sine offensione transcurreret, iterumque Latinos Attico sermone relegeret, ut crederes hoc esse conscriptum, quod os eius inoffensa uelocitate fundebat.

Longum est de illo uiro cuncta retexere, qui inter reliquas uirtutes hoc habuisse probatur eximium, ut cum se totum Deo tradidisset, non aspernaretur secularium conuersationibus interesse. Castus nimium, cum alienas quotidie uideret uxores; mitis, cum fere gentium uesano turbine pulsaretur. Fundebat lacrymas motus compunctione, cum audiret garrula uerba letitie. Ieiunabat sine exprobratione prandentium, et ideo conuiuiis gratanter intererat, ut inter corporales epulas inquisitus, spiritales copias semper exhiberet.  Quod si tamen aliquando comederet, paruo quidem cibo, sed tamen escis communibus utebatur. 188 Unde summum genus estimo patientie, inter humanas esse delicias, et abstinentie custodire mensuram. Sed, ut bona mentis eius infucata laude referamus, erat totus Catholicus, totus paternis regulis perseueranter addictus, et quidquid possunt legentes per diuersos querere, in illius scientia cognoscebatur posse fulgere. Cuius nomini aliqua praui homines calumniose nituntur ingerere, unde sua uideantur errata aliquatenus excusare. Sed ille iam seculi peruersitate derelicta, prestante Domino, in Ecclesie pace sepultus, inter Dei famulos credendus est habere consortium.


 u. Beda, de ratione Temp., cap. 45.

Primi decemnouennalis circuli uersu temporum ordo prefigitur, quem Greci calculatores a Diocletiani principis annis obseruauere; sed Dionysius, uenerabilis abbas Romane urbis, et utriusque lingue, Grece uidelicet et Latine, non ignobili preditus scientia, Paschales scribens circulos, noluit eis  memoriam impii persecutoris innectere, sed magis eligit ab incarnatione Domini nostri Iesu Christi tempora prenotare, quatenus exordium spei nostre notius nobis existeret, et causa reparationis humane, id est, passio Redemptoris nostri euidentius eluceret.


Sigebertus, catalogo illustr. Eccles. Script., cap. 27.

Dionysius abbas Romanus, cognomento Exiguus,  gemina scientia Grece et Latine clarus, transtulit de Greco in Latinum Proterii  Alexandrini episcopi scripta ad Leonem papam de celebrando Pascha in anno Domini 455. Transtulit etiam de Greco in Latinum librum Gregorii Nysseni de conditione hominis  , et uitam Pachomii abbatis  . Scripsit et ipse, post Cyrillum, Cyclum quinque cyclorum, incipiens ab anno nati Iesu Christi 532 qui est ultimus annus magni cycli, qui est annorum DXXXII semel exacti a natiuitate Christi, etc.


Trithemius, libro de Script. Eccles.

Dionysius, abbas Romanus, cognomento  Exiguus, uir certe ingenio et scientia magnus atque clarissimus, in Scripturis sanctis eruditus, et in disciplina secularium litterarum nobiliter doctus, Greco  et Latino eloquio clarus, computista et calculator temporum egregius. Scripsit Latino sermone nonnulla opuscula, de quibus ego tantum reperi subiecta:


Cyclum Paschalem magnum annorum DXXXII, lib. I;

De ratione festi Paschatis, lib. I; Paschatis festi rationem.

De ceteris  nichil repperi. Transtulit autem de Greco in Latinum: uitam sancti Pachomii abbatis; librum quoque Gregorii Emisseni, de conditione hominis; et scripta Proterii, Alexandrini episcopi, ad Leonem papam  . Et quedam alia  .

Inchoauit autem Cyclum suum anno Domini 532, qui fuit ultimus annus magni cycli paschalis, qui semel exactus in eumdem semper reuertitur.

Claruit ergo sub Iustiniano imp. magno, anno Domini  540


Idem de uiris illust. ord. sancti Benedicti, lib. II, cap. 4.

Dionysius, abbas Romanus, cognomento Exigui, uir in diuinis Scripturis ualde eruditus, et in secularibus litteris peritissimus, calculator et geometer insignis, Greco et Latino instructus eloquio: qui doctrine sue magnam apud ueteres auctoritatem consecutus, edidit non spernenda opuscula, de quibus pauca ad meam notitiam peruenerunt.

De ratione Pasche librum. 109 Cyclum quoque magnum quingentorum triginta duorum annorum. Epistolas etiam nonnullas composuit.

De Greco in Latinum transtulit: Scripta Proterii Alexandrini ad Leonem papam de Pascha celebrando;  Et librum Gregorii Emisseni de hominis conditione; uitam quoque sancti Pachomii Latinam fecit.

Claruit anno Domini 570.

Baronius, Notat. ad Martyrol. Rom., 14 Maii.

Pachomii preclaras res gestas Grece conscriptas Dionysius, abbas Romanus, Exiguus cognomento, Latine conuertit ante annos plus mille accentum.  Exstat eius prefatio ante uitam sancti Pachomii: habes eam in prima parte uite sanctorum Patrum, capp. 54. Miramur eam a Lipomano et Surio pretermissam; que, ut tanti uiri ingenii laudatissimi monumentum, pretereunda non fuit; qualis enim quantusue sanctitate et eruditione fuerit, consule Cassiodorum illi equalem, lib. Instit. ad lect. diuin.





MAII XIu uITA SANCTI PACHOMII ABBATIS TABENNENSIS, AUCTORE GRAECO INCERTO, INTERPRETE DIONYSIO EXIGUO ABBATE ROMANO.





PROLOGUS DIONYSII EXIGUI INTERPRETIS.

 Domine  uenerande mihi, et in Christo quoque magnificentissime Dionysius Exiguus.

Pio uenerationis uestre proposito, qua ualui facultate, respondi, sancti Pachomii uitam, sicut in Greco reperta est, fide translatoris exsoluens: in qua re cum diu me morantem uestra compulisset auctoritas, integrum non erat ut qui reus iam sponsionis exstiteram, promissa differrem, presertim uobis, que uotum potius quam uires attendere consueuistis. Plura namque per Christi gratiam legenda simul atque imitanda peragentes, auida uoluntate beatorum Patrum cupitis instituta cognoscere, quatenus eorum studiis facta propria componentes, futuris seculis documentum diuini muneris singulare prestetis; fatemini quippe maximam uos operam dare uirtutibus, quas diligitis in conuersatione sanctorum, quibus etiam illustrium operum qualitate coheretis; quia uirtutem nullus amat, nisi qui sequitur, et similitudo morum magnum profert coniunctionis indicium: sicut e contrario uita dispar grandis est et in ipsa sanguinis affinitate 112 discordia. Sic frequenter inter propinquos praua succedunt odia, sic iurgia nascuntur infensa, sic usque ad sanguinem seuit inexplebilis et ceca malitia, dum bonis inuident praui, liberalibus cupidi, quietissimis turbulenti, studiosis inertes, placidis implacabiles, tranquillis immites, modestis temerarii, sapientibus stulti, simplicibus callidi, mitissimis quoque furiosi. Sed melius horum mores apostolica tuba redarguit; nam cum nouissimorum pericula temporum gentium Doctor exprimeret, intulit, dicens: Erunt enim homines semetipsos amantes, cupidi, elati, superbi, blasphemi, parentibus non obedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui, tumidi, uoluptatum amatores magis quam Dei . Hic beatissimus Paulus que superius diffuse protulit, mira breuitate collegit; ostendens eos ideo tales fore, quia uoluptatum amatores existerent, et quia uitiosissimis se cupiditatibus subiugarent. Hinc enim mala cuncta proueniunt, dum Deus contemnitur, uoluptates uero amantur. Per has diabolus illicit ut decipiat, delectat ut fallat, blanditur ut perimat; et ne futura presentibus, celestia terrenis, eterna breuibus anteponantur, insistit: uoluptatum, inquit, amatores magis quam Dei, habentes speciem quidem pietatis, uirtutem autem eius abnegantes , hoc est, tantum nomine uidentur esse Christiani, non opere, qui etiam uelut interiores hostes peius quam exteriores seuiunt, et in Ecclesia constituti pia Ecclesie membra discerpunt. Quos Apostolus nos protinus uitare precepit, ut ab eorum societate,  non tam locorum quam morum dissimilitudine diuidamur. Nec uideatur cuipiam mirum, quod huiusmodi pestes  iustis hominibus aduersentur, quando pleni dolis, pleni fallaciis sibi quoque non parcant, et secum ipsi plerumque dissentiant. Tales expertus uir beatus atque gloriosus genitor uester  Dominus meus, non solum patienter ac fortiter insectationes eorum semper pro iustitia pertulit, sed etiam felice fine pro ueritate  constanter atque sublimiter totius mundi aduersa superauit. Cuius perfectam uite regulam sanctorum meritis propemodum consonantem nimis exopto perfectorum uirorum docta atque facunda oratione perscribi, ut tanta claritudo uestri generis, tantumque decus ex aliqua noscatur parte, et uirtus admiranda uiri uix antiquis effabilis, que fauente Christo a uobis hereditario iure perficitur, lectionis officio posteris intimetur.



Prologus auctoris.


Dominus noster iehsu Christus, sapientie fons, et scientie uerum lumen, uerumque Dei patris uerbum, per quod facta sunt omnia, sciens infirmitatem nostram ad peccata pronam atque precipitem, plura circa nos remedia sue pietatis ostendit. Abraham namque pater noster, cum diuinis iussis obtemperans, filium suum offerret in sacrificio, placuit Deo, et merito fidei mox et heredem recepit et premium . Cui etiam per semetipsum Deus iurauit, dicens: Nisi benedicens benedixero te, et multiplicans multiplicabo te sicut stellas celi in multitudinem, et sicut arenam que est ad oram maris innumerabilis. Et iterum: In semine tuo benedicentur omnes gentes terre . De quo semine manifeste nos edocet Apostolus, dicens: Non dicit et seminibus, quasi in multis, sed quasi in uno, et semini tuo, quod est Christus . Omnes etiam sancti prophete, tante salutis arcanum reuelante Spiritu sancto, preuidentes, scientesque Deum nullo modo posse mentiri, ad sanandos languores nostros celestem medicum nuntiabant esse uenturum, atque ut celeri presentia sua prospiceret humano generi, continua supplicatione poscebant. At misericors Deus, qui pia uota semper anteuenit, nec unquam deserit eos qui se toto corde quesierint, promissiones suas nouissimis diebus impleuit, mittens Filium suum natum ex muliere, factum sub lege, 113 qui pro similitudine mortalitatis nostre carne pateretur, eumque qui habebat mortis imperium sua morte destrueret . Denique diuinitate sua manens impassibilis, a corruptione atque interitu nos redemit, et a uinculis absoluit insolubilibus inferorum; perfectaque dispensatione nostre redemptionis, omnibus gentibus per lauacrum regenerationis peccatorum indulgentiam contulit, cunctosque ad ueram fidem per doctrinam apostolicam confluentes, iuxta illud quod in Euangelio ait, Euntes docete omnes gentes, baptizantes eos in nomine Patris, et Filii, et Spiritus sancti , gremiis infinite pietatis sue amplexus est.

Igitur cum per uniuersam terram Euangelii preconia coruscarent, et plures in adoptionem filiorum per gratiam Christi concurrerent, inimicus humani generis uehementer exarsit; multoque seueriora tentationum prelia, quam prius seruis Dei excitauerat, nisus est commouere; suspicatus infelix quod posse nobis iter indulgentie celestis obstruere. Sed hac ipsa intentione sua deceptus est et elisus. Adiutorio namque diuini muneris, a fidelibus et uigilantibus uirium eius proteruntur insidie, ut ipsi quidem confusio, famulis autem Christi perennis gloria comparetur. Nam iuxta Domini permissionem, cum ad examen patientie ac fidei eorum qui spiritualia bella prudenter exercent, pagani imperatores existerent, et ubique contra Christianos persecutionis procella deseuiret; multi apud Aegyptum martyres sancti per uaria supplicia usque ad mortem in Christi nomine perstiterunt, et simul cum Petro Alexandrine ciuitatis episcopo, perpetuas coronas et immortalia premia sunt adepti.

Crescebat autem in dies fidelium multitudo, et per omnia loca mirabiliter augebatur; nec non ecclesie quam plurime et martyrum memorie construebantur impensius; monasteria quoque frequentissima eorum qui continentie studentes, renuntiauerunt seculo, solitudinis ipsius secreta decorabant. Hi namque qui de gentibus in Christo crediderant, considerantes martyrum passiones, eorumque sincerum circa Christum confessionis affectum, ceperunt et ipsi per gratiam Domini sanctorum uitam conuersationemque sectari, et huius institutionis esse, ut etiam his illud aptaretur Apostoli: Circuierunt in melotis, in pellibus caprinis, egentes, angustiati, afflicti, quibus non erat dignus mundus, in solitudinibus errantes et montibus, in speluncis et cauernis terre . Quietem denique solitudinis appetentes, gaudia proprie salutis ac fidei diuino munere sunt consecuti, ceterisque mox exempla sublimioris uita: sacratiorisque prebuerunt. Omnibus enim terrenis exuti negotiis, adhuc morantes in corpore, angelorum emulati sunt sanctitatem: per quam fastigia scandentes celsa uirtutum, ultra admirationem enituere mortalium, ita ut in nullo prorsus antiquissimis Patribus inferiores existerent: equiparantes etiam illorum merita qui pro nomine Christi Iesu Domini nostri certauerunt usque ad sanguinem, inuisibilium hostium molimina destruens, de quibus ait Apostolus: Non est nobis colluctatio aduersus carnem et sanguinem, sed aduersus principatus et potestates, contra mundi rectores tenebrarum harum, contra spiritalia nequitie in celestibus . Quorum multiformes precauentes incursus, et caput serpentis antiqui fortiter conterentes, sempiternis premiis sunt potiti, de quibus scriptum est: Quod oculus non uidit, nec auris audiuit, nec in cor hominis ascendit que preparauit Deus diligentibus se .



uITA.


 CAP. PRIMUM.---Erat per id tempus beati Antonii uita cunctis ad imitandum preclare proposita, qui magni Elie atque Elisei, necnon et sancti Ioannis Baptiste emulator existens, secreta interioris eremi studio sectatus est singulari, uitamque celestium in terris gessit amore uirtutis. Cui sanctus Athanasius, Alexandrine ciuitatis antistes, proprio stylo testimonium prebuit: dignus sane relator conuersationis Antonii, qui iuxta supplicationem fratrum, uitam eius pro multorum commoditate perscriberet, et emulandum eum uiris spiritalibus exhiberet. In quo opere sancti quoque Patris Ammon  meminit, a quo per Dei gratiam primum iacta sunt fundamenta conuersationis eorum fratrum qui nunc in monte Nitrie commorantur, necnon et Theodorum, sanctum  admodum uirum, qui cum sene prefato fuerat, idem nobis pontifex indicauit; quem singulari ac perfecto proposito et fide non ficta Deo subditum multiplicia retulit diaboli machinamenta superasse. Igitur ubique diuina gratia copiose diffusa, illud quod in Psalmis scriptum canitur, declarauit expletum: uisitasti terram, et inebriasti eam, multiplicasti locupletare eam . Nam pro tristitia et gemitu, gaudium prouenit et letitia; et pro sollicitudine atque miseria, felicitas securitasque successit.

Hinc itaque Patres monachorum, uiri mirabiles, in uniuersis propemodum regionibus 114 exstiterunt, quorum nomina in libro uiuentium probantur ascripta. Paucissimi sane tunc adhuc per Aegyptum  et Thebaidam monachi esse ferebantur. Post persecutionem namque Diocletiani et Maximiani crudelium principum, multitudo gentium intrauit , sicut diuinitus preordinatum est, et fecunditas Ecclesie fructus amplissimos cepit exhibere, sanctis episcopis iuxta doctrinam tunc apostolicam, iter fidei sincera quoque conuersatione monstrantibus.

CAP. II.---Per idem tempus Pachomius quidam, secundum ritum ac traditionem parentum gentilis, apud Thebaidam commanens, diuina gratia gubernante, Christianus effectus est. Hic ab adolescentia sua precipuam frugalitatis dicitur arripuisse uirtutem. Idcirco autem pro gloria Christi, qui nos de tenebris uocauit ad lucem, et pro utilitate eorum qui ista lecturi sunt, strictim conuersationem eius  que fuerit a paruulo, refero, quia a tanta perfectione eius initia quoque ipsa non discrepant.

CAP. III.---Hic etenim cum adhuc puer esset, cum parentibus suis ad simulacrum quoddam demonis super ripam Nili fluminis collocatum, tanquam uictimas oblaturus aduenit. Cumque sacerdos impurissimus sacra sacrilega solito celebrare uoluisset, presentia Pachomii demonis prorsus euanuere prestigia. Tum diu multumque idem sacerdos hesitans, in modum simulacri, quod colebat, mansit immobilis; uehementer admirans cur solemnia demones  responsa non redderent: tandemque immundo spiritu reuelante, cognouit pueri Pachomii causa insolita prouenisse silentia, atque in hec uerba prorupit attonitus: Quid inimicus deorum huc uenit? procul hinc eum procul pellite, et quantocius amouete. Quod cum parentes eius audissent, eumque suo conspexissent separari consortio, merore magno repleti sunt: eo precipue, quod inimicus deorum tali fuisset contestatione declaratus. Ambigebant ergo parentes eius, quid de eo fieret, quia et antea cum paululum degustasset de uino libationis demonum, protinus euomuerat illud. Hec itaque cum se uiderent non posse discernere, quieuerunt. Instabant autem ut Aegyptiacis imbueretur litteris, et antiquorum studiis informaretur

 CAP. Iu.---Eodem tempore Constantino post persecutionem in imperio perdurante  , et contra tyrannum Maxentium  gerente prelium, precepta regalia cucurrerunt  , ut lectissimi quique iuuenum ad tirocinii militiam ubique tenerentur  : inter quos et Pachomius annos natus uiginti detentus est, ut ipse postea retulit. Cumque naui fuisset inter alios ad peregrina transuectus, ad ciuitatem quamdam  uespera urgente delati sunt. Ciues ergo loci illius, uidentes tirones arctius custodiri  , et quid illis accidisset edocti, pietate moti sunt, et, iuxta mandatum Christi, solatia in maximo merore positis, et necessaria corporis attulerunt. Tunc Pachomius animaduertens quod ab eis factum est, et nimis admirans, ab his qui simul aderant inquirit qui sint  uiri isti, sic erga misericordiam atque humilitatem prompti ac faciles; audiuitque Christianos esse, qui circa omnes, et maxime peregrinantes, impenderent prona liberalitatis officia. Sciscitabatur autem quid ipsa sibi uelit appellatio nominis Christiani; dictumque est ei et homines esse pios, et uere cultores religionis, credentes in nomine Iesu Christi filii Dei unigeniti, cunctisque pro uiribus benefacientes, et sperantes a Deo retributionem bonorum operum in futura uita percipere. Hec audiens Pachomius, corde compunctus est; et illustratus diuino lumine, Christianorum miratus est fidem; atque diuini timoris igne succensus, paululum presentium conspectibus sese subtraxit; et ad celum manus eleuans, ait: Omnipotens Deus, qui fecisti celum et terram, si  respiciens respexeris ad precem meam, et sancti tui nominis mihi ueram contuleris perfectamque regulam, atque ab hac me compede meroris exemeris, seruitio tuo me tradam cunctis diebus uite mee, et spreto seculo iugiter tibi adherebo. Que cum orasset, ad suos reuersus est comites; et die sequenti de ciuitate illa profecti sunt. Cumque diuersa loca nauigio circuirent, si quando Pachomium uoluptas corporis et mundana titillasset illecebra, nimis auersabatur, sponsionis sue memor, qua se Domino seruiturum esse deuouerat. Nam diuina gratia suffragante,  iam ab annis puerilibus amator exstiterat castitatis.

CAP. u.---Igitur Constantinus imperator pietate ac fide, qua Christo credidit, uictoriam de hostibus consecutus, tirones iussit absolui. Sic Pachomius optata sibi libertate concessa, protinus ad Thebaidis ulteriora regreditur, et ingressus ecclesiam, que est in uico, cui cognomen est Chinoboscium  , fit illico catechumenus, et post paululum gratiam lauacri uitalis adipiscitur. Et ipsa nocte, qua mysteriis sacris imbutus est, uidit in somnis ueluti rorem celitus allapsum suam replesse dexteram, et in mellis  creuisse pinguedinem; audiuit quoque uocem dicentem sibi: Considera, Pachomi, quod geritur. Est enim 115 hoc signum gratie, que tibi a Christo  collata est. Hinc itaque diuino inflammatus affectu, et ex dilectionis iaculo salubri uulnere sauciatus, totum se disciplinis atque institutionibus diuinis subiugauit.

CAP. uI.---Audiuit autem quemdam anachoretam, cui nomen erat Palemon  , intra eremi secreta Domino seruientem; ad quem confestim, cum eo cupiens habitare, perrexit, et pulsans ostium cellule eius, precabatur ingressum. Cui senex aliquantulum patefaciens aditum, dixit: Quid uis? aut quem queris? Erat enim seuero aspectu, propter quod multo tempore solitarius uitam rigide conuersationis exegerat. Respondens autem Pachomius, ait: Deus me misit ad te, ut monachus fiam. Cui senior: Non potes hic, inquit, monachus fieri; non enim parua  res agitur, si ueri monachi conuersatio casta pensetur; nam plures huc dudum uenientes, affecti tedio, perseuerantie non tenuere uirtutem. Et Pachomius: Non sunt, inquit, equales omnium mores. Idcirco precor ut me digneris excipere, et processu temporis tam uoluntatem meam quam possibilitatem plenius approbabis. Et senior ait: Iam tibi prefatus sum quod hic fieri monachus nullo modo possis. Perge magis ad aliud monasterium, et cum tantisper ibidem continentie operam dederis tunc ad me regredere, teque sine mora suscipiam. uerumtamen aduerte quod dico. Ego hic, fili, satis frugaliter uiuo. Nam nimis ardua et durissima conuersatione me castigo, nullius rei ciborum utens, nisi tantum panis et salis. Oleo autem et uino in totum prorsus abstineo.  uigilo dimidium noctis, quod spatium uel in oratione solemni, uel in meditatione diuine lectionis insumo; interdum quoque totam noctem duco peruigilem. Hec autem audiens Pachomius, expauit, ut solent pueri magistrorum uereri presentiam; sed gratia Domini roboratus, omnem hunc laborem tolerare proposuit, senique respondit: Credo in Domino Iesu Christo, qui mihi fortitudinem patientiamque prestabit, ut dignus efficiar tuis adiutus precibus, in sancta conuersatione per omnia uite mee curricula permanere.

CAP. uII.---Tunc sanctus Palemon spiritualibus oculis intuens Pachomii fidem, tandem patefecit aditum; eumque suscipiens, habitu monachi consecrauit  .  Morabantur ergo simul, abstinentie atque precibus operam dantes. Texebant quoque cilicia, et laborabant manibus suis, iuxta beatum Apostolum, non tantum pro sua refectione uel requie, sed ut haberent unde tribuerent necessitatem patientibus . In uigiliis etiam cum nocturnas orationes celebrarent, si quando senior uidisset somno Pachomium premi, educens eum foras, arenam portare precipiebat de loco ad alterum locum; et tali exercitio mentem eius grauatam somni pondere subleuabat, instituens ac formans eum, ut sollicitus esset in precibus, dicens ei: Labora, Pachomi, et uigila, ne quando  ab hoc nunc incepto proposito te amoueat is qui tentat, et inanis fiat labor noster. Que cuncta Pachomius obedienter ac sollicite  suscipiens, ac de die in diem sancte continentie profectibus crescens, uenerabilem senem nimis alacrem letumque reddebat, ita ut Christo semper pro conuersatione eius gratias ageret.

CAP. uIII.---Per idem tempus sacratissimus dies Paschalis aduenerat, et ait ad Pachomium senior: Quoniam cunctorum Christianorum uniuersalis est ista festiuitas, nobis quoque para que usui nostro sunt congrua. Tunc ille promptus ad obtemperandum, id quod sibi preceptum est impleuit; preter solitum namque parumper accipiens olei, cum salibus tritis admiscuit. Lapsanas enim, id est, agrestia olera  , et herbas alias preter oleum consueuerant edere. Cum ergo preparasset, ait ad senem: Feci quod tua paternitas imperauit. Cumque post  orationes beatus Palemon accessisset ad mensam, uidissetque olei apparatum cum salibus, fricans manibus frontem, et ubertim fundens lacrymas, ait: Dominus meus crucifixus est, et ego nunc oleum comedam? Cumque rogaret eum Pachomius ut modicum quid ex eo sumeret, nullatenus acquieuit. Tunc pro more sale et pane allato ad manducandum pariter consederunt. Que senex crucis Christi signo, sicut consueuerat, benedicens, cibum uterque sumpserunt, Domino gratias  humiliter exhibentes.

CAP. IX.---Una uero dierum, cum uigilantes simul Palemon et Pachomius accenderent ignem, quidam frater superueniens, apud eos manere uoluit. Qui cum susceptus esset, inter uerba   erupit, et dixit: Si quis fidelis est ex uobis, stet super hos carbones ignis, et orationem Dominicam sensim lenteque pronuntiet. Quem beatus Palemon intelligens superbie tumore deceptum, commonuit dicens: Desine, frater, ab hac insania, nec tale quid ulterius loquaris. Qui correptione senis non solum non profecit in melius, sed plus elatione mentis inflatus, super ignem stare cepit audacter, nullo sibi penitus imperante; eratque conspicere, quomodo cooperante inimico humani generis, et Domino permittente, nequaquam perustus fuerit ignis attactu. Hoc ipsum 116 uero quod gessit impune, ad augmentum profecit eius insanie, secundum quod scriptum est: Ad prauos prauas uias mittit Dominus  . Hoc itaque cum fuisset factum, postera die idem frater mature proficiscens, ac uelut exprobrans eis, aiebat: Ubi est fides uestra? Post non multum uero temporis cernens diabolus, eum sibi per omnia mancipatum, et facile ad que uellet facinora eum posse compellere, transfigurauit se in mulierem pulchram, splendidis uestibus adornatam, et cepit ostium celle eius uehementer extundere. Qui cum aperuisset, ait ei diabolus in habitum mulieris immutatus: Obsecro te, quia nimis a creditoribus urgeor, et metuo ne me aliqua pericula comprehendant, recipias me in tuam cellulam, quo niam debitum soluere nequeo, quatenus per te salua facta, gratias referam; Deus enim me direxit ad te. Qui a cecitate mentis penitus obscuratus, nec ualens  discernere quis esset, qui sibi talia loqueretur, diabolum miser in suum recepit exitium. Tunc hostis nostre substantie, uidens eum ad omne scelus esse precipitem, immisit ei turpem concupiscentiam. Qui mox cessit inimici suggestionibus, et eius quasi muliebres petiuit amplexus. Quem spiritus immundus inuadens, elisit atrociter; et reuolutus super pauimentum, ueluti mortuus diu multumque permansit. Post aliquantos autem dies tandem in se reuersus, et dementie proprie sero penitens, ad sanctum Palemonem uenit; et cum magno fletu quid sibi accidisset exposuit, uociferans et dicens: Agnosco, Pater, agnosco, quod ego causa perditionis mee existam. Bene enim me commonere dignatus es, sed ego infelix, qui te audire contempsi. Quapropter obsecro  ut me sanctis orationibus tuis adiuuare digneris, ne sub ingenti periculo constitutum discerpat inimicus et perimat. Cumque ista cum lamentis prosequeretur et fletibus, et sanctus Palemon beatusque Pachomius lacrymas pro eo funderent compatientis affectu, subito correptus ab immundo spiritu, de conspectu eorum prosiliit, et per deserta discurens, agebatur infrenis. Peruenit autem ad ciuitatem Panos  nomine, ac deinceps in fornace balnei per amentiam sese precipitans, incendio protinus interiit.

CAP. X.---Hec audiens uidensque Pachomius, magis ac magis incubuit abstinentie tenere mensuram; et cum in omnibus, tum maxime in orationibus animum seruare peruigilem, iuxta illud quod  scriptum est: Omni custodia serua cor tuum . Intantum, ut eum senex miraretur attonitus, quia non solum consuetam abstinentie regulam alacer extrinsecus exsequebatur, sed etiam intrinsecus conscientiam suam iuxta celestium formam studebat exigere purissimam, sicut beatus Apostolus dicit: Gloria nostra hec est, testimonium conscientie nostre , certus ex hoc magnam sibi in celestibus parare mercedem. Nam et cum diuinas Scripturas legeret, memorieque mandaret, non id passim negligenterque faciebat, sed unumquodque preceptum solerter examinans, ac pia mente pertractans, studebat in dies opere perficere, que memoria retentabat. Precipue uero humilitatis ac patientie  munere, et erga Deum proximumque purissima dilectione pre multis nitebatur excellere. Hec autem aliaque eius plurima didicimus a sanctis hominibus Dei, qui simul cum eo multo tempore sunt morati; quibus etiam uite spiritualis exempla contulerat, post lectionem diuine legis ea que ad edificationem animarum pertinent diligenter exponens. Que quia multa sunt, et uires nostre paruitatis excedunt, non omnia presenti stylo perscripsimus. Non enim sumus idonei, tanti uiri merita eloquio pari depromere.

CAP. XI.---Igitur erga locum montis, ubi sancti morabantur, plena spinis eremus adiacebat; ad quam sepe Pachomius ueniens ligna legere, super spinas nudis pedibus incedebat; et cum infigerentur  ei plurime, letabatur, patienter ac fortiter ferens, recolens quod Dominus noster in cruce clauis fuerit dignanter affixus. Diligebat autem anachoresim plurimum, frequenter expetens solitudinem. Et illic diu in oratione persistens, Domino supplicabat, ut a tantis se fraudibus clementer eriperet.

CAP. XII.---Quodam uero tempore contigit ut Pachomius procul a cella sua progressus, ueniret ad quemdam uicum, cui nomen est Tabennense  , in quo tunc nullus penitus habitator existebat. Ubi cum pro more diutius in orationibus perduraret, uox ad eum celitus delata est, dicens: Mane hic, o Pachomi, et monasterium construe. uenturi sunt namque ad te quamplurimi, tua cupientes institutione proficere; quibus ducatum prestabis, iuxta regulam  quam monstrauero tibi. Et protinus apparuit angelus Domini, deferens ei tabulam, in qua erat omnis forma institutionis ascripta, qua docendi forent, quicunque ad eius magisterii studia peruenissent. Quam regulam Tabennenses hodieque custodiunt, eodem cibo semper utentes et habitu, ipsam quoque disciplinam sollicita circumspectione seruantes. Nam monachi qui ibidem commanent, non solum more, sed et robore corporis et locorum 117 situ pre ceteris longe diuersi sunt, et necesse est eos diuersam quoque regulam custodire.

Hanc ergo uocem Pachomius mentis sinceritate discernens, quam illi diuina gratia et merita uite contulerant, agnouit ad se celitus delatam, regulasque ualde mirabiles approbauit. Tunc reuersus  ad uenerabilem senem Palemonem, retulit quemadmodum uoce sit diuina commonitus, obsecrans ut secum pariter ueniret ad locum quo possent Domini mandata explere. Qui nolens eum in aliquo contristare, utpote carissimum filium, precibus eius illico paruit, atque ad prefatam uillam cum eo peruenit, modicamque ibi cellulam construentes, letabantur in Domino, promissionum eius beneficia prestolantes. Post aliquantum uero temporis ait Palemon ad Pachomium: Quoniam cerno gratiam a Deo tibi collatam, et deinceps istic permanere disponis, ueni, statuamus inter nos pactum, ut non diuidamur ab inuicem, sed quandiu in hac luce uersamur, uisitatione nos consolemur assidua. Utrisque placuit hec pactio,  quam omni tempore uite sue tam beatus senex quam beatus Pachomius sollicitius sunt exsecuti.

CAP. XIII.---Inter hec uenerabilis idem Palemon dolore splenis, qui ex nimia continentia illi prouenerat, toto corpore graui cepit egritudinis incommodo laborare. Nam sumebat escam, potu sepius abstinens; item solummodo bibebat, nichil cibi percipiens. Rogatus igitur ab aliquibus fratribus, qui ad eum gratia uisitationis aduenerant, ne penitus corpus debile frangeret, sed ei aliquantulum solatii pateretur impendi, tandem cessit orantibus, ut uictu congruo attenuata membra refoueret. Sed non hoc diutius pertulit. Nam grauiores solito dolores splenis expertus, relicta ciborum insolentia, ad antiquum uictum sine dilatione reuertitur, dicens: Si martyres  Christi alii per frusta lacerati, alii capite cesi, nonnulli etiam ignibus sunt cremati, et tamen usque ad finem fortiter pro fide tolerauerunt, cur ego patientie premia, paruis cedens doloribus, impatienter abiiciam, et desiderio uite presentis afflictiones momentaneas inaniter expauescam? Denique suadentibus acquieui cibos insolitos sumere, qui mihi dolores auxerunt potius quam ullam requiem prestiterunt. Recurram igitur ad prisca remedia, et continentie subsidia non relinquam, in quibus est  omnis post Deum requies et uera letitia. Non enim propter homines hec arma suscepi, sed ob amorem Christi his certare diposui. Sic itaque uiriliter agens, intra mensem dierum ualido languore consumptus est. Ad quem Pachomius ueniens, fouebat  eum ut patrem, deosculans pedes eius, atque complectens; et ueluti ualefaciens, sic eum uidebatur affari. uenerabilis autem senex, omni uirtutum gratia cumulatus, et plenus dierum, sicut scriptum est, quieuit in pace . Tunc sanctus Pachomius corpus eius sepeliuit: cuius anima suscepta choris angelicis, ad celos euecta est. Quo peracto. Pachomius ad proprium diuersorium reuertitur

CAP. XIu.---Et non post multum temporis, germanus eius, Ioannes nomine, cuncta de illo comperiens, uenit ad eum. Quem cum uidisset, gauisus est plurimum. Nam ex quo baptizatus in Christum crediderat, et solitariam uitam elegerat, nullum suorum uiderat propinquorum. Igitur Ioannes, ut uere Pachomii frater, imitator eius effectus, cum eo permansit,  unum habentes idemque propositum, eumdemque circa Deum dilectionis affectum. Et quia in lege Dei diebus meditabantur ac noctibus, nullis terrenorum negotiorum curis eorum animi deprimebantur. Nam etsi quidquam supererat illis ex his, que suis manibus operabantur, id continuo distribuebant egentibus, ut iuxta preceptum Domini Iesu Christi de crastino minime cogitarent . In tantum uero uestimentorum penuria sese constrinxerant, ut nunquam lebitone alio uterentur, nisi cum indumenti sordes necessitas cegisset eluere. Lebiton  autem linea uestis erat, instar colobii, qua monachi utuntur hodieque per Thebaidam et Aegyptum.  Sed beatus Pachomius ad humiliandum corpus proprium induebat se plerumque cilicio.

Et per annos quindecim, post illos ingentes sudores atque labores eximios uigiliarum et abstinentie, non iacens somnum capiebat noctibus, sed in medio cellule sue residens, adeo ut nec dorsum saltem parieti pro sustentatione reclinaret. Cumque nimis ex hoc affligeretur, ferebat tamen equanimiter hunc laborem, spe quodammodo prelibans illam requiem, que sibi parabatur in celis. Plurimorum namque Patrum considerans instituta, dabat semper operam, cum proprio fratre ad maiora uirtutis augmenta consurgere. Operabantur etiam sedilia, et unusquisque sicut poterat, ita uiuebat, cum summa scilicet humilitate et patientia, et fide non ficta.

 CAP. Xu.---Inter hec Pachomius iterum diuinitus admonetur pro regulis quibus deberent institui qui erant per eum Domino credituri; cepitque cum germano suo habitaculum in quo manebant capacius reddere, et edificiis ampliare quamplurimis, eorum  gratia qui seculo renuntiantes, 118 ad seruiendum Christo erant sine dubitatione uenturi; quatenus essent spatia digna membrorum  , in quibus eorum possit recipi multitudo. Cum ergo sanctus Pachomius in maius, ut dictum est, locorum ambitus extenderet, et monasterii membra dilataret, idem frater eius solitudinem atque anachoresim cogitans, habitaculi diligebat angustias; et nimium indigne ferens, erat enim natu maior, ait beato Pachomio: Desine ab hac intentione tua; quid agis rem  superfluam, inaniter temetipsum dilatare contendens? Qui cum hec audisset, grauiter quidem tulit quod insolitam audisset iniuriam; uerumtamen nichil omnino ei respondit, sed mansuete sustinens, sese continuit. Consequenti uero nocte ad inferiora domus descendens, cuius aliquam partem ipse construxerat, prostrauit se in orationem; cepitque flere uehementer, ac dicere: ue mihi, quia prudentia carnis adhuc in me sibi uendicat locum. Adhuc enim secundum carnem ambulo, sicut nuper expertus sum. Tante namque conuersationis instituta suscipiens, equum non est ut me modo impatientia precipitet, modo meror uexet, modo furor exagitet, quamuis iure ac merito uidear irasci. Miserere mei, Domine, ne peream, ne diaboli deceptus fraude succumbam.  Si enim me tua gratia deseruerit, et aliquam in me partem suorum actuum repererit inimicus, durissime eius seruituti subiiciar, quia scriptum est: A quo quis superatur, huic et seruus addicitur . Et iterum scriptum est: Si totam legem quis impleuerit, offendat autem in uno, factus est omnium reus . Credo, Domine, quod miserationes tue multe sunt; que me nullis meritis subnixum adiuuabant, uiamque sanctorum tuorum per te illuminatus ingrediar; et in anteriora me semper extendens, obliuiscar ea que retro sunt . Sic enim famulorum tuorum chorus, qui tibi a seculo placuit, tuo protectus auxilio, diaboli uitauit incursus, longe lateque pro multorum salute mirabili decore  resplenduit. Ego autem, Domine, quomodo alios docere tentabo, quos per me ad monachorum propositum uocare dignaberis; cum nec passiones carnis, que aduersus animam militant, ante deuicerim, nec legem tuam immaculata mente seruauerim? Sed confido, Christe, quod tua mihi uirtus in omnibus semper assistat, eaque geram que tuis conspectibus placeant. Remitte, clementissime Deus, remitte, precor, omnia peccata mea, et cor meum tua iugiter inspectione purifica. Hec igitur cum lacrymis Domino confitebantur et fletibus, tota nocte peruigil in oratione consistens; et pre nimietate sudoris atque lacrymarum  ita pauimentum ubi orauerat humectum reddidit, ut fusa illic aqua crederetur. Consueuerat autem stans in oratione  manus expandere, quas per aliquot horarum spatia minime colligebat; sed extensione diuturna, ueluti cruci confixum corpus retinebat immobile, et sic animum suum ad uigilandum in precibus excitabat. Et quamuis esset in omni uirtutum genere prepotens, incredibili tamen humilitate et mira mansuetudine cum suo germano cohabitans, eum per omnia sustitinebat. Qui non post multum temporis, uite presentis cursum impleuit. Cuius funus debito curauit honore Pachomius. Nam totam noctem super eius cadauer psalmis egit hymnisque peruigilem; et animam quidem eius Domino commendauit, cui et ipse crediderat, corpus uero sollicite reddidit sepulture.

CAP. XuI.---Tunc infatigabilis Pachomius arcta et singulari conuersatione semetipsum affligens, studebat  integrum se atque immaculatum in omnibus exhibere. Si quando namque eum cogitatio pulsasset illicita, mox eam diuino munere repellebat, atque in timore Domini perseuerabat affixus, eternarum memor penarum, et dolorum sine fine manentium, ignis scilicet illius inexstinguibilis, et uermis nunquam omnino morientis. Cum his itaque Pachomius modis et ab illicitis abstineret, et ad meliora proficeret, dilatandi monasteria curam gerebat immodicam pro susceptione multorum: cui diabolus uehementer cepit obsistere, stridensque super eum dentibus, ueluti singularis ferus  , tentationes ei uarias excitabat, si forsan aduersus eum fraudis sue reperisset ingressum. Sed hic scuto fidei communitus, uigilanter inimici declinabat insidias, sanctas  Scripturas memoria retinens atque decantans.

CAP. XuII.---Quadam uero die, cum Pachomius supplicaret Domino, et genua uellet in oratione curuare, ante conspectum eius demonum prestigiis lacus apparuit. Huiuscemodi namque figuras inanes atque superfluas, hostis humani generis semper exhibere festinabat, ut aliqua subreptione uel fraude mens orantis a propria intentione distracta, preces Domino purissimas offerre non posset. Pachomius ergo demonum machinas, Christo reuelante cognoscens, pariterque despiciens, maxima fidei capiebat augmenta; hos quidem constanter arguens, Deum uero solita gratiarum actione benedicens.

Consueuerat quoque sanctus uir procul 119 a monasterio  suo causa orationis ad loca remotiora descendere. Qui cum exinde reuerteretur, immundi spiritus illudentes, frequenter eum facto uelut ordine precedebant, exhortantes alter alterum, quasi ante iudicem directis agminibus, ac dicentes: Date locum homini Dei. Pachomius autem spe Christi Redemptoris armatus, spernebat eorum ridiculosa figmenta, et ac si canum latratus ineptissimos deputabat. Qui magnam uiri considerantes instantiam, quod in nullo prorsus tantis luctaminibus frangeretur, irruunt super eum magno cuneo conglobati; et circumdantes eius habitaculum, uisi sunt illud a fundamento conuellere, ita ut putaret sanctus locum penitus fuisse collapsum. Qui manens intrepidus, consuetam citharam spiritalis plectri modulatione pulsabat, ingenti  uoce decantans: Deus noster refugium et uirtus, adiutor in tribulationibus, que inuenerunt nos nimis; propterea non timebimus dum turbabitur terra . Quo psallente, protinus est facta tranquillitas, et impetus inimicorum uelut fumus euanuit; paululum quidem recedentes, ut canes, qui cum fatigati fuerint, ad presens uidentur abscedere, sed impudentiores postea reuertuntur; nam cum idem sanctus post orationes ad opus solitum consedisset, instar galli gallinacei nimie magnitudinis coram eo uisus est inimicus, crebras iterans uoces, et clamores inconditos excitans; deinde insiliens in eum, suis uelut unguibus fede lacerauit. Qui signo crucis frontem suam muniens, exsufflauit in eum  , moxque fugatus est. Intelligebat enim cunctas inimici uersutias;  et timore diuino preditus, illusiones eius pro nichilo computabat. Unde frequenter ab eo lacessitus, in nullo lacessere poterat; sed tanquam turris inexpugnabilis, patientissimus ad omnia certamina perdurabat.

Rursus alio tempore cohortes demonum, tali genere phantasmatis sanctum Dei famulum tentare moliuntur. Plures enim conuenientes in unum, arboris folium coram eo magnis funibus colligare uidebantur, et summo conamine trahere, dextra leuaque ductis ordinibus; ac sese mutuo cohortantes, sic insistere nitebantur, ac si magni lapidis mouerent pondus immensum. Hoc autem nequissimi spiritus idcirco faciebant, ut mentem eius, si possent, in risum forte resoluerent, et inuenirent unde illi exprobrarent.  Quorum Pachomius impudentiam cernens, ingemuit; atque ad Dominum solitis precibus conuolauit, statimque uirtute Christi totus eorum cuneus est ad nichilum redactus.

Frequenter enim cum resideret ad mensam, Deoque gratias ageret, apparebant illi in habitu pulcherrimarum mulierum, specie differentium, et procaci ac feda nuditate conspicue, eidem astare uidebantur, et ex appositis uelle contingere. Sed athleta fortissimus, quamuis sentiret ex hoc ipso molestiam, tamen exteriores oculos claudens, et interiores ad Dominum reserans, eorum molimina proterebat. Aderat enim misericors Dominus, qui etiam nunc contritis ac rectis corde cunctis adesse dignatur, et dicit: Nolite timere,  ego uobiscum sum omnibus diebus usque ad consummationem seculi , suumque fidelem famulum seruabat in omnibus.

CAP. XuIII.---Alia quoque uice, cum idem sanctus grauibus diaboli molestiis urgeretur, sic ab eo est crudeliter cesus, ut a uespera usque mane, totum corpus multis esset uerberibus exaratum. Et quanquam doloribus cruciaretur immanibus, nulla tamen desperatione penitus frangebatur; sed memor erat Domini, qui seruos non deserit in tentatione. Tunc quidam monachus,  Apollo nomine, gratia uisendi uenit ad eum. Cui Pachomius loquens ea que pertinent ad salutem, insidias diaboli multiformes esse pronuntians, cepit etiam illa que circa se gerebantur exponere, quantaque sibi per eorum acerbitates  illata essent uerbera, recensere. Ad quem monachus ait: uiriliter age, et confortetur cor tuum, uenerabilis Pater. Sciens enim diabolus quia si te suis cedentem conflictibus uicerit, consequenter etiam nos, qui pro uirium possibilitate certaminum tuorum sectatores existimus, quique maxima per te capimus exempla uirtutum, perfacile superabit; idcirco te uehementer impugnare non desinit. Sed tu, Domini protectione munitus, impetum eius fortiter excipe; ne, quod absit, et pro nobis cogaris reddere rationem. Nam si tu, qui nobis gratia diuina prelatus es, aliqua desidia cesseris, multis occasionem ruine causamque prestabis. Hec audiens Pachomius, grandes accepit uires aduersus demonum insidias; et glorificans Deum de fratris presentia, precabatur eum ne  se desereret. Exinde memoratus Apollo sepe ueniebat ad senem. Qui post aliquantum temporis, dum solito Pachomium uisitans, paucis cum eo diebus remoratus esset, ualida infirmitate correptus, humanis rebus excessit, iuxta uotum senis dies suos perfecta conuersatione consummans. Sepelitur itaque sanctis manibus, psalmis ab eo et hymnis et canticis spiritalibus ex more celebratis.

CAP. XIX.---120 Tantam uero post hec fiduciam beatus Pachomius apud Dominum acquisierat, et ita spe diuina magnificus habebatur, ut sepenumero calcaret serpentes et scorpiones, et per omnia maneret illesus; necnon crocodili, siquando necessitas fluuium transire compelleret, eum cum summa subiectione portabant, exponentes eum ad locum quocunque  precepisset. Super his ergo Deo gratias referens, quod ab uniuersis inimici fraudibus seruaretur illesus, orabat, dicens: Benedictus es, Domine Deus patrum nostrorum, qui non despexisti humilitatem meam, neque siuisti me nimis infirmum decipi uel illudi fraude diaboli; sed misericorditer ignorantie mee discutiens tenebras, docuisti me facere uoluntatem tuam. Nam cum pusillus essem et abiectus, ac uite mee penitus nescius, timoris tui sensum mihi largitus es, ut tenebras exteriores et supplicia eterna deuitans, te ueram lucem gaudiumque perenne cognoscerem.

CAP. XX.---Cum ergo se uideret assidua demonis impugnatione pulsari, tanquam fortissimus athleta  nimis alacer pro uite sanctitate certabat, postulans a Domino ut si fieri posset, quod modum humane fragilitatis excederet, necessitatem somni superaret , quatenus diebus ac noctibus uigilans, aduersariorum machinamenta destrueret, sicut scriptum est: Persequar inimicos meos, et comprehendam illos; et non conuertar, donec deficiant. Affligam illos, nec poterunt stare; cadent sub pedibus meis, et precinxisti me uirtute ad bellum . Postquam uero hec petitio eius, quantum conditio permisit humana, completa est, inuisibilem hostem tanquam uidens sustinuit, in eloquiis celestibus se perseueranter exercens. Preces autem eius incessabiles erant, ut Domini uoluntas in omnibus impleretur.

 CAP. XXI.---Quodam autem tempore, cum Pachomius uigilaret in oratione, apparuit illi angelus Domini, dicens: uoluntas Domini est, o Pachomi, ut ei pura mente deseruiens, multitudinem congreges monachorum, et iuxta formam que tibi ostensa est, cunctos instituas, ac Deo exhibere contendas. Acceperat enim dudum tabulam  , in qua erant hec adnotata:

CAP. XXII.---Singulis iuxta uires suas edere concedas et bibere, et pro modo uescentium, laborare compellas; et neque comedere modeste, neque ieiunare prohibeas. ualidioribus quidem, et comedentibus, ualidiora opera; leuiora uero infirmioribus et abstinentibus imponas.

Facies autem diuersas cellulas, et ternos per unam  cellulam manere constituas. Omnium uero cibus in uno loco paretur atque consumatur.

Induantur autem noctibus lebitones lineos  , precincti lumbos, habeantque singuli melotem  , id est, caprinam pellem confectam albam, sine qua neque comedant, neque dormiant.

Accedentes tamen ad communionem sacramentorum Christi, et cingulos soluant, et melotem deponant, cucullis utentes tantummodo.

Hoc etiam preceptum erat, ut iuxta numerum elementorum et Grecarum litterarum, XXIu monachorum turme constituerentur, ita ut singulis turmis imponerentur singularum nomina litterarum, id est, ab , et deinceps usque ad , ut cum interrogaret archimandritam de aliquo in multitudine tanta, facili  responsione cognosceret. uerbi gratia, cum diceret qualiter esset , uel , et rursus , uel , uel  , proprio quodam signo nominis littere, uniuscuiusque turme mores exprimeret, simplicioribus et innocentioribus , nomen imponens, difficilioribus autem et tortuosis, , competenter accommodans; ita ut pro modo conuersationis et propositi, singulis turmis litterarum elementa concinerent, solis spiritalibus hec ipsa que significarent scire ualentibus.

Sed et hoc in illa tabula ferebatur ascriptum, ut peregrinus alterius monasterii, si ueniret habens habitum diuersum, nullus cum eo comederet, excepto eo qui iter agens id obseruare non posset.

Qui uero semel ad hoc intraret monasterium, ut  ibi iugiter permaneret, per tres annos a studiis sacratioribus arceretur, operaretur tantum opera sua simpliciter, et ita post triennium stadium certaminis introiret.

Cum autem comederent, capita sua cucullis operirent  , ne frater fratrem uideret manducantem; et ut nullus comedens loqueretur, nec preter mensam suos alibi circumferret aspectus.

Necnon ab angelo, qui cum Pachomio loquebatur, hoc quoque constitutum est, ut diurne orationes XII  fierent, et uespertine XII, et nocturne XII.

Cumque Pachomius diceret, paucas orationes esse, respondit angelus: Has constitui, quas possent infirmiores absque labore perficere; ceterum qui perfecti sunt, hac lege non indigent. Apud se namque in propriis  constituti cellulis, orare non desinunt, qui puritate mentis et diuina contemplatione pascuntur.

Cumque hoc dixisset, nuntius celestis abscessit; et Pachomius solite Deo gratias 121 referens, de uisione certus est redditus, quam trina reuelatione cognouerat. Cepitque suscipere cunctos, qui per penitentiam se Dei miserationibus offerebant; quos etiam post longam conuersationis experientiam monachorum cetibus aggregabat, instruens eos mundi illecebras fugere, sanctisque semper institutionibus inherere, primitus admonens ut generaliter monachus uniuerso mundo renuntiet, deinde, iuxta Euangelicum preceptum , parentibus suis, et ad postremum sibimetipsi, ut ita possit tollere crucem suam, et Christi uestigia ueneranda sectari.

 Tali utique beati senis admonitione formati, fructus penitentie dignissimos afferebant, maxime considerantes eum iam etate defessum, infatigabili studio spiritalis uite seruare propositum. Non solum namque se districtiori regule subdiderat, sed et totius monasterii sollicitudinem curamque portabat, ultra uires omnibus seruire contendens. Ad horam namque conuiuii ipse parabat mensam fratribus, et solita exhibebat officia. Nec non in hortulis serebat olera, que suis manibus irrigabat. Si quis etiam monasterii pulsasset ostium, uigilanter occurrens, prompte responsa reddebat. Infirmis autem diebus obsequebatur et noctibus; et in his omnibus exemplum se maximum suis discipulis offerebat. Quapropter hi qui nuper ad Domini seruitium ueniebant, alacriores  ad omnia pietatis officia reddebantur: quos tamen beatus senex, quia talium sollicitudinum munus adhuc obuiare non poterant, securos esse ab uniuersis distentionibus admonebat, dicens: In quo uocati estis fratres, uiriliter in eo persistite, psalmos dicite, libros alios, et precipue sanctum Euangelium, memoria retinete. Sic enim seruientes Domino, et iuxta mandata eius inuicem diligentes, uos quidem eritis perfecti; meum uero spiritum per omnia refouebitis, presertim si celestia precepta fueritis sollicitius exsecuti

CAP. XXIII.---Erant autem tres hi uiri qui primitus ad Pachomium conuenerant, quorum ista sunt nomina, Psenthessus, Suris et Obsis. Quibus Dei uerbum  Pachomius frequenter insinuans, multum eos iuuerat, et ad emulationem spiritualis operis incitauerat. Qui etiam contemplantes, uitam senis specimen esse uirtutis, nimis admirabantur, dicentes: Errant ualde qui putant homines exinde iam a natiuitate parentum, quodam priuilegio beatos existere, ut arbitrii libertas adimatur, et peccatores per penitentiam non possint operam dare uirtutibus. Ecce enim manifestissimam in hoc uenerabili patre Pachomio Domini conspicimus largitatem, qui cum de parentibus ortus sit gentilibus et profanis, ad tantam beatitudinem diuini cultus se extendit, ut omnia Christi mandata perfecerit. Unde certum est, et ex nobis quicunque uoluerint, adiuuante Dei gratia, normam sancti uiri posse subsequi, sicut et ipse perfectissimorum  patrum emulatus est sanctitatem. Denique, quid est aliud quod in Euangelio scriptum est, dicente Christo: uenite ad me omnes, qui laboratis et onerati estis, et ego reficiam uos ; nisi ut iniqua proiicientes onera, que deprimunt genus humanum, bono incommutabili sine detrectatione iungamur? Et ideo perseueremus usque in finem cum hoc sene, ut conglorificari cum ipso in illa perenni beatitudine mereatur; nam recte nos instruit ad omnia, non solum uerbo, sed etiam, quod est efficacius, proprio mirabiliter informat exemplo. Tunc accedentes ad sanctum Pachomium, dicunt ei: Pater uenerabilis, cur solus monasterii sollicitudinem sustines? Quibus ille respondit: Nemo iugum subito iumentis imponens, laborare compellit, et tanto premit  onere, quo sub fasce deficiant; sed paulatim assuescit ea, leuioribus exercens ante ponderibus, usque dum ualeant, et opportune possint ad opera grauiora consurgere. Eodem modo nos quoque conuenit mensuram ipsam, qua nos mensus est Christus, sic agere uobiscum, ut de uestra per omnia gaudeamus firmitate. Clementissimus autem Deus, qui nunquam preces humilitatis mee despicit, corda uestra in sua disciplina corroboret, ut omne opus bonum perficere cum patientia et longanimitate possitis, sanctorum Patrum uestigia subsequentes, ut sinceram ac Deo placitam conuersationem uestram uidentes, alii ad Christi seruitium ueniant, curamque monasterii patris equo labore sustentent.

CAP. XXIu.---Regulas igitur eis quas acceperat,  tradidit, scilicet ut haberent moderatum cibum, uilissimum uestitum, somnum etiam competentem. Unde factum est, ut iuxta uoluntatem Domini, qui omnes homines conuocat ad salutem, cunctaque bonorum incrementa largitur, ad senem plurimi conuolarent, uolentes pariter commorari: inter quos erat Pecusius, et Cornelius, Paulus quoque, et Pachomius alter, et Ioannes, qui omnes immaculatam fidem beati Patris et doctrinam salutiferam libenter amplexi sunt. Statuitque ut hi qui poterant monasterii susciperent curam, et ita in breui multiplicatus est monachorum numerus. 122 Proinde cum solemnitas ex more deposceret ut mysteriorum celestium participes fierent, ex proximis uiculis presbyteros  conuocabant, qui eis festiuitatem letitie spiritalis implerent. Non enim patiebatur idem senex, inter eos esse quempiam, qui clericatus officio fungeretur. Dicebat enim, multo melius esse atque commodius monachis, non solum nullius prorsus honoris querere primatus et glorie, uerum etiam occasiones huiuscemodi de cenobiis amputare, quoniam frequenter hinc inter fratres contentiones et emulationes inutiles nascerentur. Sicut enim scintilla ignis cum in messem ceciderit, non cito restinguitur, et interdum totius anni fructus exurit; ita cogitatio feralis ambitus, si in mentes irrepserit monachorum, ut uel primi cupiant esse, uel clerici, nisi cito suggestionis huius ardorem de suo corde pepulerint, illico perdent continentiam multis laboribus acquisitam. Oportet ergo  cum omni mansuetudine et puritate communicantes Christi ecclesiis clericos uenerari, quia hoc expedit monachis, nullas autem religiosas appetere dignitates. Si uero repererimus aliquos ex monachis iam pridem clericos ab episcopis ordinatos, amplectamur eorum ministerium; quia et in ueteri Testamento non omne uulgus sacrum presumebat officium, sed hi tantum qui erant de tribu Leui ad hec obsequia nascebantur. Si quando autem extraneus frater aduenerit, de quo certum est, quod sacerdotii fungatur officio, non exprobremus ei, tamquam qui sacra iura persuaserit, et his se ministeriis insolenter ingesserit. Quomodo namque hoc de eo suspicabimur, quem nos ad celebranda celestia sacramenta enixius obsecremus? Imo magis ut patrem, et nobis in hac re obedientem,  plus honorare nos conuenit, utpote qui sanctorum uestigia sectetur, et illibatum Deo munus offerre non desinat, maxime si conuersatio eius exspectata cunctis est et probata. Si uero, quod absit, in aliquo delicto putatur esse collapsus, de eo nos iudicare non possumus. Deus enim iudex iustus, constituit episcopos super eos iudices, qui beatorum apostolorum successores et imitatores existunt, qui possunt spiritali examini discere negotia singulorum, et equum de eis ferre iudicium. Nos autem compatiamur ex imo pectore talibus: quia et misericordes nos Dominus esse commonet , cui supplicare iugiter oportet, ne nos in aliquam tentationem patiatur induci. Hec a memorato Patre non solum dicebantur uiriliter, sed et cum omni sollicitudine seruabantur.  Si quando denique uenisset ad eum clericus, qui sub eius regula uellet uiuere, dignitati eius honorem reddebat ecclesie debitum; ille uero monachorum seruiens institutis, tanquam patri se multa humilitate subdebat.

CAP. XXu.---Omnes autem Christi famulos beatus Pachomius adeo diligebat, ut eis semper compateretur paterno affectu. Senibus etiam et egrotantibus, necnon et paruulis, misericordie opera propriis manibus ingerebat, pre ceteris eorum mentes munimine spiritali corroborans. Cumque in fide et in opere multi proficerent, et magnus fratrum numerus augeretur, omnes propemodum satagebant emulatores esse uirtutis. Constituit igitur ex eis prepositos  ,  qui sibi ad lucrandas animas, que ad eum quotidie confluebant, adiutores existerent. Plurimis enim  ad eum uenientibus, et multipliciter in opere spiritali crescentibus, magna quedam conuersationis eorum uidebatur esse diuersitas. Quibus senex iuxta datam sibi diuinitus regulam, gratia Christi se per omnia moderante, pro uiribus et ingeniis singulorum mensuras et formas operum custodire censebat: aliis quidem, ut labore manuum uictum quererent; aliis, ut fratrum occuparentur obsequiis, nec iisdem cunctis temporibus uescerentur, sed unusquisque pro labore suo uel studio, continentie moderamina retineret. Sollicitudinem uero totius dispensationis erga fratres atque peregrinos eisdem commisit, qui se in ordine sequebantur.  Uniuersos autem monachos promptos esse ad obedientiam commonebat, ut hoc compendio facile perfectionis apprehenderent celsa fastigia, cordaque sua in timore Christi diligenter excolerent. Sic enim Deo potius quam sibi uiuerent, dum fructus obedientie supplices exhiberent. Hic autem pater uenerabilis, quamuis esset spiritalibus actibus occupatus, si quando tamen acciderat ut abesset is cui monasterii curam commiserat, sic adimplebat omnia solus, uelut omnium famulus. Et hoc agebat sine aliqua ostentatione uel iactantia, que magnas spiritalium uirorum solet euacuare uirtutes. Nam summa mentis humilitate cunctos edificabat in Domino, utiliter uniuersa dispensans. Omnia quoque monasteria sollicite circuibat, usque dum rursus ad eosdem filios suos paterno  repedaret affectu. Quos inueniens in opere Dei sollicite uigilare, gaudebat, multumque profectuum eorum letabatur augmentis

CAP. XXuI.---Quodam uero tempore, uidens aliquos mediocres homines in uicinis locis, dum pascerent pecora, a communione sacramentorum Christi abstinere, nec diuinorum frui 123 lectione uoluminum, qui per omne Sabbatum atque Dominicum solemniter ubique recitantur, iniit consilium cum S. Aprione Tentyrorum episcopo  , ut in uico eorum iam pene deserto construeretur ecclesia, ad quam conuenirent, et mysteria diuina perciperent. Quod ubi factum est, cum nec dum essent ordinati clerici, qui solemnia plebi peragerent, ipse ad horam conuentus ecclesie cum monachis occurrebat  salutiferas plebi paginas relegens; quia, ut dixi, nondum ibidem lectores fuerant constituti, nec alii clerici, qui ministeria sacra celebrarent. Quamdiu ergo presbyter et reliquus ordo clericorum aberat, Pachomius ueniebat, et sic alacriter ac inuerecunde lectoris implebat officium, et ita mentis ac corporis oculos habebat intentos, ut uidentes eum populi, non hominem, sed Dei angelum crederent. Unde plures institutione eius ab errore conuersi, facti sunt Christiani. Erat enim circa proximi caritatem ualde perfectus, et intantum misericors, ut si quando uidisset aliquos diaboli fraude deceptos, eosque non uerum Deum colere, sed uanis inseruire simulacris,  super eorum perditione ingemisceret fortiter, et ubertim lacrymas pro eorum salute funderet.

CAP. XXuII.---Per idem tempus Alexandrine ecclesie sanctus episcopus Athanasius preerat, uir omni uirtute mirabilis. Qui cum solemniter superioris Thebaide circuiret Ecclesias, et salutari doctrina in fide Christi plebem institueret, accidit ut ad loca Tabennensium nauigio perueniret. Quod ubi Pachomius agnouit, statim cum uniuersis monachis in eius properauit occursum; omnesque gaudentes et exsultantes, cum psalmis et hymnis summum Christi suscepere pontificem; et erat ingens multitudo fratrum qui de eius aduentu letabantur in Domino. Pachomius uero non se ostendebat antistiti memorato, sed ex industria subtrahens se, in monachorum turmis  occuluit, ex hac uidelicet causa, quod antefatus Tentyrorum episcopus de eo sanctum Athanasium sepius exorabat, uirum dicens esse mirabilem, et uere famulum Dei, quem ad honorem sacerdotii dignissime promoueret. Id ergo sciens Pachomius, non ei se manifeste monstrauit, inter monachorum agmina delitescens, usque dum idem preteriret episcopus, quem intantum uenerabatur, ut nullum prestantiorem ipsis temporibus hominem diceret. Compererat enim sanctam uitam eius et persecutiones innumeras, quas ab Arianis pro Christi pertulerat confessione; caritatem quoque, quam erga uniuersos, et maxime monachos, exhibebat, intento mirabatur animo, eumque toto cordis affectu uenerabatur. Nec solum hunc diligebat ardentius; sed et omnes recte  fidei uiros summo studio preferebat. Hereticos autem detestabatur plurimum, et maxime Origenem, uelut blasphemum ac perfidum, uehementer horrebat: qui preuius Arii Meletiique declaratus, sub Heracla  uenerabili Alexandrine ciuitatis episcopo, de ecclesia pulsus est, quique sacre Scripture dogmatibus exosa atque detestanda, que nonnullorum corda subuerterent, expositionibus suis admiscuit. Et sicuti solent qui uenena temperant, amaritudinem melle contegere; sic iste proprii uirus erroris, celestium uerborum dulcedine liniens, exitiosa rudibus dogmata propinauit. Quapropter uniuersos fratres sollicitius admonebat, ut non solum ipsi Origenis commenta  non legerent, sed neque legentibus quidem aurem penitus admouerent. Unde fertur aliquando  reperisse uolumen eius, et in aquas misisse continuo, testatus his uerbis: Nisi scirem nomen Dei in eo esse conscriptum, omnes garrulitates blasphemiarum eius ignibus concremassem. Adeo recte fidei erat amator, emulatorque ueritatis. Sicut autem inimicis Ecclesie odio aduersabatur hostili, ita Catholicorum probabatur adgaudere profectibus, et ipsum Christum redemptorem omnium, se in sacerdotibus eius in Ecclesie throno testabatur cernere. Si quando uero fratrem detrahentem cuiquam pro quolibet negotio cognouisset, non solum non credebat ei, sed etiam auertens se mox ab eo, ueluti a facie serpentis concitus abscedebat, illud Psalmographi frequenter insinuans: Detrahentem proximo  suo occulte, hunc persequabar . Nullus  bonus de ore suo profert quidquam mali, nec sanctis patribus uenenato ore prorsus obloquitur. De qua re multis quidem Scripturis Dei monstrabat indignantis offensam, precipue tamen Marie proferebat exemplum, que mox ut aduersus Moysen querelas obtrectationis effudit, perfusa lepra, diuinum iudicium uitare non potuit. Hec docens, utilitatem maximam audientibus conferebat 

CAP. XXuIII.---Comperit autem germana soror eius institutionem senis preclaram atque sublimem ; cupiensque uidere eum, ad monasterium eius aduenit. Quod ubi agnouit Pachomius, huiuscemodi responsum ei per ostiarium direxit: Ecce, soror, audisti de me quod uiuam et incolumis  existam; perge igitur in pace, nec contristeris quod te non uideam corporalibus oculis. Quod si uolueris hanc conuersationem sequi, quam teneo, ut possis apud Dominum misericordiam reperire, 124 cogita tecum diligenter et tracta; et si cognouero, hoc sanctum cordi tuo sedisse propositum, precipiam fratribus meis ut tibi procul edificent mansionem, in qua cum disciplina uerecundiaque persistas. Nec dubito quod alias exemplo tuo Dominus aduocabit, que tecum maneant, et per te mereantur salutis eterne inuenire subsidium. Nullam namque requiem in hoc corpore mortis habere poterit homo, nisi qui piis operibus Deo placuerit. Hec audiens soror eius, fleuit amare: et compuncta diuinitus, ad exhortationem saluberrimam mox appulit animum seque Christo  seruire professa est. Hanc ergo mentem germane sue Pachomius agnoscens, Deo gratias egit, qui ei promptam largitus est uoluntatem, et protinus religiosioribus imperat fratribus ut ei procul a se monasterium construant. Quod ubi factum est, et illa secundum timorem Dei uitam duceret, conuenerunt ad eam alie plurime, et breui tempore magne multitudinis mater effecta est. Quas instruens et docens, ut cor a cupiditatibus carnalibus abstrahentes, ad celestia et mansura semper attollerent, ipsa et uiuendo pariter et loquendo salutis eis itinera demonstrabat. Sanctus autem Pachomius cuidam Petro, etate iam grandeuo, et ueneranda senectute conspicuo, precepit ut interdum famulas Dei uisitaret, et sancta exhortatione sustolleret. Habebat enim cum mortificatione  passionum omnium, etiam sermonem  sale conditum, eratque oculis mentis et corporis ualde castissimus, qui sepenumero uirginibus Christi de sanctis Scripturis loquebatur , et insinuabat ea que pertinent ad salutem. Pachomius uero descripsit eis regulas, quibus utentes, iugiter conuersationis sue momenta dirigerent. Exceptis enim melotis, quas femine non habent, omnis institutionis earum forma monachis probabatur esse consimilis. Si quis autem de fratribus habebat in monasterio feminarum propinquam aliquam uel sororem, eamque uisitare uoluisset, mittebatur cum eo unus ex senioribus probate uite; et primum quidem uidebat eam que sororibus preerat; et deinde sub eius presentia et  aliarum que erant prouectioris etatis, sororem suam uel proximam frater cum omni pudore et gratia sanctitatis cernebat, nichil ei deferens, nec prorsus ab ea quidquam accipiens. Non enim proprium quid habebant quod sibi mutuo largirentur; eratque satis utrisque, solum uisitationis officium, memoriaque futurorum cum spe felicitatis eterne. Si quando uero uel ad structuram, uel ad aliam rem femine monachis indigerent, eligebantur magne conuersationis uiri, qui fratribus ad quesita preessent officia; et cum timore Domini laborantes, refectionis hora reuertebantur ad monasterium, cauentes apud eas quidquam cibi potusque percipere.

Una uero regula tam uirorum quam feminarum hodieque perdurat, nisi quod femine melotis  minime utuntur . Quod si defuncta esset uirgo, curantes funus eius relique, cunctaque que ad sepulturam pertinent adimplentes, deferebant usque ad ripam fluminis, quod utraque monasteria diuidit, psalmos ex more canentes. Tunc transeuntes monachi cum ramis palmarum et oliuarum frondibus, psallentes transuehebant eam, et in sepulcris suis cum hilaritate condebant.

CAP. XXIX.---Hec talis ac tanta conuersatio longe lateque crebrescens, sanctique Pachomii nomen ubique perueniens, uniuersos ad agendas Deo gratias excitabat. Non pauci quoque contemnentes huius mundi negotia, singularem monachorum conuersationem et spiritalia studia diligebant: inter quos et Theodorus  , adolescens annorum ferme XIu, Christianis  ortus parentibus, et secundum seculum ualde claris, hoc modo conuersus est. Undecimo die mensis Tibi, id est, octauo Id. Ian.  quedam apud Aegyptum celebratur ex more festiuitas. Cernens itaque domum suam nimis amplam ac splendidam, ac bonis omnibus abundantem, per Dei gratiam corde compunctus, talia secum cepit uoluere: Quid tibi proderit, infelix Theodore, si totum mundum lucratus fueris , et temporalibus utens usquequaque deliciis, ab illis eternis bonis et immortalibus excludaris? Nullus enim potest et presentibus deliciis perfrui, et perennis glorie premia promereri. Super his ergo fortiter ingemiscens, penetralia sue domus ingressus est; et procidens in faciem suam, cum lacrymis ait: Omnipotens Deus, qui occultorum es  cognitor, tu scis quia nichil horum que sunt in hoc seculo, amori tuo prepono. Propter quod obsecro te misericors, ut in uoluntate tua me dirigas, illuminans animam meam miseram, ne in eterne mortis contenebrata peccatis obdormiat, sed redempta tuo munere, per omnia te collaudet atque glorificet. Hec eo orante, uenit mater illius, et inuenit oculos eius plenos lacrymis, et ait: Quis te contristauit, carissime fili, ut sequestreris a nobis? Nam solliciti ac dolentes ubique te querebamus, ut nobiscum pariter epulareris. Qui respondit: Perge, queso, mater, et cibum sume, quia ego nunc manducare non possum. Nec acquieuit precibus eius, ut cum ea comederet. 125 Et cum ad scholam ambularet ut litteras disceret,  ieiunabat usque ad uesperam. Frequenter autem et biduana ieiunia transigebat, per duos annos omnibus pretiosis et delicatioribus cibis abstinens, seque ad perfectam continentiam, quantum etas illa patiebatur extendens. Cepit itaque secum tractare, quatenus monasterium expeteret, sancteque se regule manciparet. Et deserens omnia que habebat, quosdam religiosos uiros reperit, optima institutione uiuentes; habitauitque cum eis, in Domini timore proficiens.

CAP. XXX.---Quodam uero tempore, contigit ut post orationem uespertinam, cum monachi resedissent, et diuina consuete meditarentur eloquia, unus ex eis disputans, audiente quoque Theodoro, tabernaculum ueteris Testamenti et sancta sanctorum ad  nouos referret populos, ad circumcisionem scilicet atque preputium, dicens quod exterius tabernaculum figuram gereret prioris populi Iudeorum, interius autem, quod est sancta sanctorum, uocationem presignaret omnium gentium, que et sacratioris aditus meruisset accessum, et maiorum mysteriorum particeps exstitisset. Pro hostiis enim animalium, et pro arca in qua erat manna, et uirga Aaron que fronduerat, et tabule testamenti, pro thuribulo quoque et mensa et candelabro ac propitiatorio, Deus uerbo nobis in sua incarnatione clementer apparuit, et illuminauit nos lumine sue presentie; nostrorumque factus est propitiatio peccatorum, et pro manna corpus proprium largitus est ad edendum. Hec cum monachis qui presentes aderant, idem frater religiose  dissereret, addidit dicens: Hanc interpretationem a sancto patre nostro Pachomio didici, qui in Tabennensi monasterio monachos primitus congregauit, cum quibus in dies Domiuo auxiliante, profeci. Et credo, quia tanti uiri recordatus sum  , peccata mea remittentur uniuersa. Audiens ista Theodorus, accensus est animo, et intra semetipsum precatus est, dicens: Domine Deus, si talis est uir iustus in terris, dignum me fac, ut eum uideam, et sequens uestigia eius, uniuersa mandata perficiam; saluus quoque factus, bona tua, que diligentibus te promisisti, promerear. Hec dicens cum lacrymis, uincebatur amore diuino fortiter sauciatus. Post aliquot autem dies uenit ad eos quidam uenerabilis uir, Pecusius nomine, longeua senectute decoratus, ut  uisitaret fratres, simulque qualiter agerent scire desiderans. Quem ualde Theodorus precabatur, ut se comitem susciperet, et ad sanctum Pachomium perducere dignaretur. Qui nichil differens, eum secum gratanter assumpsit. Cumque peruenissent ad locum, Theodorus adorauit Dominum, dicens: Benedictus es, Domine, qui sic celeriter orationem peccatoris audisti; et sicut abs te poposceram, desiderium meum complere dignatus es. Accedens ergo ad ostium monasterii, mox ut uidit Pachomium, cepit flere pre gaudio. Ad quem uenerabilis pater ait: Noli, fili mi, plangere, quia et ego homo peccator sum, licet Dei opus aggressus sim: et hec dicens, introduxit eum in monasterium. Qui cum fratrum multitudinem uidisset,  illuminatus mente, circa diuinum cultum pio zelo uehementer incaluit, ac processu temporis magna in uirtutibus incrementa percepit. Erat enim largitate diuini muneris preditus, et in operibus bonis ac uerbis multum prudens; et humilitate atque contritione cordis ualde mirabilis, in ieiuniis sedulus, in uigiliis intentus, in oratione sollicitus, nunquam penitus omittens, quo minus spiritalis gratie maiora munera sectaretur. Consolabatur autem plurimos merore depressos; et eos qui aliquo peccato deuiauerant, admonitione humili atque beneuola corrigebat.

CAP. XXXI.---Denique tam preclaram ac fulgentem conuersationem eius Pachomius cernens, satis eum dilexit, et in corde suo conseruit. Audiens autem mater eius quod apud beatum Pachomium moraretur,  ad eum protinus aduolat, secum deferens episcoporum scripta, que precipiebant ut ei suus filius redderetur. Hanc ergo susceperunt uirgines in monasterio, quod a uirorum, ut supra dictum est, haud procul aberat; que mox mittit epistolas sancto Pachomio, similiter obsecrans, ut filium proprium uidere permitteret . Tunc aduocans Theodorum Pachomius, ait ad eum: Comperi, fili, quod huc mater tua uenerit, et te uidere desideret: ecce nobis et episcoporum litteras attulit. Pergens itaque satisfacito matri, maxime propter sanctos pontifices, qui nobis per eam dignati sunt scripta dirigere. Respondit Theodorus: Prius me, uenerabilis pater, certum facito, quod post tantam spiritalium rerum cognitionem, si uidero eam, non  dabo inde rationem Domino in die iudicii, et quod precipis faciam. Hanc enim iuxta mandatum Christi cum toto mundo deserui. Et quomodo eam in offensionem fratrum nunc audebo conspicere? Nam si prius, ante manifestationem tante gratie, filii Leui parentes proprios ignorarunt, ut iustificationes legis implerent , quanto magis ego, qui tanti muneris particeps factus sum, parentes non debeo diuine preponere caritati, dicente Domino in Euangelio: Qui diligit patrem aut 126 matrem super me, non est me dignus ? Dicit ei Pachomius: Si probas id tibi non expedire, fili mi, non te cogo. Hoc autem eorum est qui perfecte renuntiant huic mundo, et seipsos sibi penitus abnegant. Oportet enim monachos, inutiles et seculares  salutationes et colloquia uana diffugere, et his qui membra Christi sunt pia mente sociari. Si quis autem passione quadam seculi captus, dicit: Parentes caro mea sunt, eos diligere debeo, audiat beatum Petrum apostolum predicantem: A quo quis superatur, huic et seruus efficitur . Qui ergo uincitur amore carnis, seruus sine dubio est carnis. Cumque non acquieuisset Theodorus matri se presentare, decreuit et illa in ipso monasterio cum Christi permanere uirginibus, hec apud se pertractans: Si uoluntatis Domini fuerit, inter alios saltem monachos uidebo eum: et propter hanc occasionem, meam quoque lucrabor animam, dum in hac sancta conuersatione persisto. Constat igitur eos qui rigorem  pro nomine Christi, non pro uana laude custodiunt, plurimas utilitatis causa uirtutes ceteris adhibere, licet uideantur ad breue tempus nonnullos offendere.

CAP. XXXII.---Igitur sicut huius studium ad emulationem eorum qui meliora cupiunt imitari protulimus, ita negligentias aliquorum iustum credimus intimari, ad cautelam eorum qui ista lecturi sunt. Quidam monachi secundum carnem uiuentes , nec ueterem hominem curantes exuere, sanctum Pachomium fortiter affligebant; frequenter itaque salutaribus eos monitis alloquens, nullum penitus profectum eorum sentiebat. Unde tristis et anxius, Domino pro eis supplicabat impensius, dicens: Dominator Domine, tu precepisti nobis diligere proximos  ut nos ipsos . Quia ergo secreta cordis mei agnoscis, obsecro, ne me clamantem ad te pro eorum salute despicias; sed misertus eorum, da illis timorem tuum, ut diuinam tuam potentiam cognoscentes, in ueritate tibi deseruiant, spe promissionum tuarum per omnia roborati; quia nimis affligitur anima mea pro eis, et omnes sensus mei turbantur usquequaque. Hec dicens, siluit. Post aliquot uero dies uidens quod nec per orationem meliores effecti sunt, iterum stans ad orationem, pro eis Domino supplicauit; et quasdam priuatas ac proprias regulas eis orandi atque uiuendi tradidit, ut saltem quasi serui statuta complentes, paulatim consuescerent ad filiorum munus affectionis industria peruenire. Qui cernentes se post concupiscentias suas ire  non posse, presentiamque sancti Pachomii formidantes, spiritu timoris, non illius casti, decepti sunt; et abierunt retro post Satanam, conuersationem eius admirabilem non ferentes. His itaque recedentibus, grex uniuersus in sui status integritate permansit, magis ac magis ad incrementa uirtutum assurgens, sicuti solent in agris optima frumenta letius efflorescere, cum fuerint ab eis zizania radicitus amputata. Hec autem retuli, uolens ostendere quia sicut nichil obest hominibus seculo deditis, si se tradiderint monachorum institutis, ita nichil utilitatis affert monachis professio uenerabilis, si negligentes existunt; sed nec oratio paterna, nec condescensio eos poterit adiuuare torpentes.

CAP. XXXIII.---Confessor interea Dionysius presbyter  et economus, id est, dispensator Ecclesie Tentyrorum, amicissimus sancti Pachomii, comperit ab aliquibus quod ex aliis monasteriis ad eum uenientibus, non concedat cum suis fratribus uesci, sed eos sequestrato loco iuxta monasterii fores excipiat. Contristatus itaque plurimum super hac re, uenit ad eum; et increpantis potius assumens animum quam monentis, aiebat: Non recte facis, abba, caritatem fratribus deditam non equaliter omnibus exhibens. Qui correctionem eius cum multa longanimitate patientiaque suscipiens, ita respondit: Nouit Dominus propositum meum, et paterna tua cognoscit affectio, quod nunquam cuiuslibet animam cupiam contristari, nec dicam spernere. Quomodo igitur hoc  auderem agere, ut meum contra me Dominum prouocans irritarem, qui manifeste testatur in Euangelio dicens: Quamdiu fecistis uni ex minimis fratribus meis, mihi fecistis ? Accipe itaque satisfactionem meam, uenerabilis pater, quia non uelut uitans atque spernens eos qui huc ueniunt, hoc quod asseris facio; sed quia in cenobio congregationem suscepi, plurimos qui nuper conuersi sunt, et diuersos eorum mores esse cognosco. Nonnullos autem noui intantum ipsius conuersationis ignaros, ut nec monachorum habitum nouerint. Inter quos sunt paruuli, tanta simplicitate uiuentes, ut nec dexteram ualeant scire, neque sinistram. Idcirco credidi esse commodius, ut superuenientes fratres seorsum susciperentur, in honore maximo constituti. Hinc ergo  non estimo patribus uel fratribus qui ad nos diuertunt, ullam contumeliam fieri, sed magis debitam reuerentiam commodari: presertim cum statutis horis ad reddendum nobiscum Deo uota sua conueniant, et post hoc singuli ad loca destinata concurrant, quieti operam dantes, me secundum Deum sollicitius usibus 127 eorum necessaria prouidente. Hec audiens prefatus presbyter, omni eum laude dignissimum comprobauit, certo cognoscens quod secundum Deum cuncta ageret; multumque releuatus sancti Pachomii satisfactione, letus remeauit ad propria.

CAP. XXXIu.---Mulier autem quedam in eadem Tentyrorum ciuitate patiebatur fluxum sanguinis, et hac infirmitate iam prolixo tempore laborabat. Hec  audiens Pachomium Dei esse cultorem, sanctaque conuersatione mirabilem, insuper et Dionysium presbyterum amicum eius esse carissimum, rogat eum ut sui misereatur, et quasi per occasionem necessariam ad se Pachomium conuocet. Qui precibus mulieris flexus, hoc agere non moratur. Cum ergo uenisset Pachomius ad ecclesiam, et post orationem Dionysium salutasset, iuxta eum protinus assedit. Dumque loquerentur ad inuicem, mulier fiducia fidei roborata, credensque dicenti Christo: Confide, filia, fides tua saluam te fecit , post tergum eius latenter accessit, et cucullum, quod operiebat caput eius, tremens attigit; statimque sanata est. Et procidens in faciem suam, adorauit Dominum, glorificans eius clementiam, quod tanta per seruos suos beneficia  credentibus contulisset. Tunc sanctus uir Dionysius factum sentiens, benedixit mulieri, et protinus ad sua repedauit.

CAP. XXXu.---Aliquando uero necessitas exegit ut sepis munimine monasterium uallaretur, in quo opere laborantibus fratribus, ipse letus ferebat maximum auxilium.

Post aliquantos autem dies monachus quidam presbyter, multorum fratrum pater existens, qui solitus erat sanctum Pachomium crebro uisitare, uenit ad eum cum uno fratre, propter contentionem que in monasterio orta fuerat, ex hac uidelicet causa: is ipse frater, qui cum eo peruenerat, molestus erat ei nimium, clericatus desiderans dignitatem: quem  sciens indignum tali munere, diuerso modo ne hoc ipsum fieret differebat. Et cum amplius importunitatem eius ferre non posset, uenit ad sanctum Pachomium, cuncta que negotii erant eidem pandens, certus quod ipse solus contentiones huiusmodi posset absoluere. Qui cum causam penitus cognouisset, ait presbytero: Nonne ad hoc uenisti, ut per me cognosceres Domini uoluntatem? Audi ergo me, et da ei quod postulat, nichil in hac parte desperans. Fortassis enim per hoc officium liberabitur anima eius de captiuitate diaboli. Sepe namque contingit ut homo malus affectus beneficiis, ad bonos se conferat mores. Desiderium namque meliorum pium nouit ingenerare propositum, his duntaxat animabus, que non usque adeo negligentie torpore prolapse sunt, ut possint  studere uirtutibus. Nos ergo, frater, hoc agere decet, quod Deo placeat. Sic enim dilectio eius in nobis esse probabitur, si compatiamur alterutrum. Hoc accepto responso, senior fecit quod sibi fuerat imperatum. Sed frater ille uoti compos effectus, ad beatum Pachomium reuersus est, iam mente sobrius atque compunctus, et cadens in faciem, confitebatur dicens: O homo Dei, multum sublimatus es a Deo, qui discernens ea que pertinent ad salutem, malum in bono uicisti. Si ergo non fuisses erga me mitis atque longanimis, sed aliquid id me rigidum protulisses, ab hoc discedens habitu, a Deo prorsus alienus efficerer. Nunc autem benedictus tu Domino, per quem anima mea salua facta est. Tunc alleuans eum de terra uenerabilis senex, hortabatur sedulo, ut uitam sumeret  congruam dignitati, ne quando negligens, perpetua in futuro tormenta sentiret. Et osculatus eum, dimisit in pace, quem etiam usque ad fores monasterii prosecutus est.

CAP. XXXuI.---Adhuc autem sancto Pachomio ibidem stante, ecce uir a longe festinus ueniens, ad eius uestigia prouoluitur, obsecrans ut filiam suam a demonio uexatam, per Christi gratiam curare dignaretur. Quo relicto pre foribus ingressus, ipse tale ei responsum per ostiarium dirigit: Non est nobis consuetudo cum mulieribus loqui; sed si quid habes ex uestimentis eius, mitte nobis, quod in nomine Domini benedicentes, tibi protinus remittam; et credimus in Christo quod filia tua isto modo ab inimici liberetur incursu. Cumque tunica puelle sancto fuisset  allata, seuere nimis intuitus ait: Non est eius iste uestitus. Affirmante uero patre atque dicente eius esse, respondit ei: Et ego noui quod eius sit; sed uirginitatem suam Deo dedicans, non seruauit sanctimonie puritatem: propter hoc eius inspiciens tunicam, et intelligens castitatem suam minime custodisse, non eius esse testatus sum. Spondeat itaque tibi in conspectu Domini deinceps uiuere continenter, et propitiabitur ei Christus, sanamque restituet. Pater igitur indignans et merens, filiam suam perscrutatus est, et sic esse ut sanctus Pachomius dixerat puelle confessione cognouit. Que cum iuramento pollicita fuisset nunquam se talia gerere uelle, pro ea uir beatus Domino supplicauit, benedicensque oleum misit.  Quo peruncta, sine mora curata est, et glorificabat Dominum iugiter, quod non solum demone, sed 128 etiam detestabili conuersatione caruisset, et in reliquum continentie se studiis per Christi mancipasset auxilium.

CAP. XXXuII.---Tali igitur opinione de sancto uiro ubique currente, alius nichilominus qui filium suum a demonio possessum, sine intermissione deflebat, nec eum perducere poterat ad monasterium, genu nixus supplicabat Pachomio, ut pro eo precaretur omnipotentiam Christi. Qui cum orasset, dedit ei benedictum panem, sollicite precipiens ut ante cibum ex eo paululum semper energumenus sumeret. Cumque esurisset filius eius, ex ipso pane particulari ei tradidit, sed non permisit immundus spiritus ut  exinde omnino gustaret; ex aliis autem panibus qui erant appositi manus suas impleuit, cepitque comedere. Pater ergo benedictum panem per frusta comminuens, in interioribus palmarum, sublatis exinde ossibus, immisit; et has ei tantum modo palmas apposuit, ut nesciens id quod factum est, benedictionem percipere mereretur. Quas adaperiens, ille frusta que iniecta fuerant proiiciebat; et ipsas exsecratus palmas, nichil penitus esce uolebat accipere. Cumque pater eum sine cibo manere diebus plurimis compulisset, fame coactus, ex benedicto pane percepit; ac protinus somno detentus, a maligno spiritu liberatus est. Quem secum pater ad sancti Pachomii uestigia perduxit, laudans et glorificans Deum, qui per seruos suos operatur magnalia et gloriosa, quorum  non est numerus. Alias quoque sanitates plurimas in uirtute sancti Spiritus uir beatissimus faciens, non extollebatur, nec unquam cor eius elatum est. Habebat autem hanc a Domino gratiam, ut idem semper et equalis esset in omnibus, animumque in disciplina Domini sollicitum retineret. Et si quando poscens aliquid a Domino, petitionis sue non consequeretur effectum, non contristabatur omnino, sed patientissi me sustinebat, sciens hoc expedire uel sibi uel omnibus, quidquid diuina misericordia censuisset; quia frequenter intentione sincera uidemur postulare contraria, que Domini bonitas, cum non concedit, prestare dignatur; et tunc potius clementer exaudit, cum uota nostre ignorantie nocte uelata non perficit.

CAP. XXXuIII.---Quidam denique iuuenis, Siluanus  nomine, de scena conuersus, ad sanctum Pachomium uenit, uolens in eius monasterio commorari. Qui cum susceptus esset, infectus peruersa consuetudine seculi, nullis discipline regulis poterat cerceri; salutemque propriam negligens, dies suos uanitatibus pristinis atque ridiculis occupabat: adeo ut nonnullos ex fratribus euerteret, et ad studium simile commoueret. Quod plurimi non ferentes, sancto Pachomio suggerunt ut eum de monasterio pelli preciperet. Ad quam rem non eis annuit; sed equanimiter ferens, admonuit prefatum fratrem ut se corrigeret, et antique conuersationi renuntiaret. Pro quo etiam iugiter Domino supplicabat, ut ei compunctionem cordis solita pietatis abundantia largiretur.  Cumque memoratus iuuenis in propria persisteret prauitate, et aliis exemplum perditionis ostenderet, ad postremum uisum est omnibus ut a sancta congregatione uelut indignissimus arceretur. Sed beatus Pachomius hoc idem credidit differendum. Quem etiam mitissima atque sapientissima correptione conueniens, et celestibus erudiens institutis, ita diuino timore succendit, et sic anima eius futurorum fide compuncta est, ut se deinceps abstinere non posset a lacrymis. Emendatus itaque per omnia, magnum ceteris documentum conuersionis exhibuit. In omni namque loco et in omni operatione flebat iugiter; et nec tunc quidem, cum cibum inter fratres caperet, a lamentatione cessabat. Que res etiam permouit multos ex monachis, qui et dixerunt: Tandem a planctu  te cohibe, nec tanta, quesumus, afflictione deiicias. Qui respondit: Conor quidem, sicut iubetis, a lacrymis temperare, nec possum. Pectus enim meum ueluti quedam flamma comburens, quietum me esse non sinit. Rursum ipsi dixerunt: Apud te in secreto tuo, uel certe in orationibus plangito; cum uero conuenimus ad mensam, cibum sumere debes, et a fletibus abstinere. Nam possibile est animam et sine istis exterioribus lacrymis semper in compunctione persistere: quia plures e fratribus uidentes te flentem, manducare non possunt. Et cogebant eum fateri, cur ita se suis dilueret fletibus. Tunc ait ad eos: Non uultis ut plangam, cum uideam me foueri multis obsequiis sanctorum fratrum: quorum et puluis pedum mihi uenerandus est, nec eis me conferre dignum  prorsus existimo. Non ergo plangam, quod homo de scena multis peccatis obnoxius, officia tanta percipiam? Timeo ualde ne, sicut Dathan et Abiron, me quoque profanum hiatu suo terra deglutiat . Illi namque impiis ausibus manibusque pollutis sancta sibimet usurpare tentauerunt; ego uero post tantam cognitionem diuini muneris, anime mee salutem desidiosa conuersatione neglexi. Ideo quippe ista recolens, non erubesco flere coram omnibus, quia multa facinora mea esse cognosco, que iugibus lacrymarum fontibus debeam expiare. 129 Quod si ipsam miseram animam meam per lamenta diffunderem, nichil facerem magnum, quia nullum pro factis meis in presenti dignum possum reperire supplicium.

Cumque per dies singulos idem frater ad meliora  proficeret, omnesque propemodum in humilitate superaret, ita de eo sanctus Pachomius cepit coram omnibus dicere: Testor uos, fratres ac filii, coram Deo et sanctis eius angelis, quia ex quo cenobium hoc fundatum est, nullum de fratribus qui mecum sunt uel fuerunt, humilitatem meam secutum esse cognosco, nisi unum tantummodo. Quo, fratres, audito, nonnulli putabant hunc unum esse Theodorum, alii Petronium, alii uero Orsesium. Cumque rogaret Theodorus eum, ut quis ille esset depromeret, et sanctus uir indicare differret, rursus eum Theodorus uehementer urgebat. Alii quoque maiores ex fratribus plurimum precabantur ut diceret quis esset cui testimonium tale perhiberet. Tunc respondit Pachomius:  Si scirem eum de quo dicturus sum uane glorie stimulis incitari, nunquam eum ostenderem; sed quia proculdubio credo quod per Christi gratiam quantum laudis ei accesserit, tantum ipse munus humilitatis acquiret, idcirco, ut eum possitis imitari, sine metu palam beatificare non desino. Tu quidem, Theodore, et quicunque tui sunt similes, fortiter in monasterio certantes, diabolum uinxistis ut passerem  , et sub uestris pedibus allisistis eum, per Dei gratiam conculcantes ut puluerem; sed si  neglexeritis in aliquo, consurgens is qui sub uestigiis uestris est, aduersus uos graui furore bacchabitur. Iuuenis autem Siluanus, quem dudum propter negligentiam de monasterio pellere uolebatis, ita prostrauit inimicum, et a suis sensibus effugauit,  ut nusquam coram eo compareat, altaque humilitate eum per omnia superauit. Et uos quidem fratres habentes opera iustitie, in his que gessistis, gloriosi confiditis; hic autem quanto fortius pugnat, tanto se deteriorem omnibus iudicat, ex tota mente totaque uirtute inutilem se reprobumque pronuntians. Ideo denique et lacrymas habet in promptu, quia semetipsum nimis humiliat et inclinat, nec alicuius momenti quod gesserit existimat. Diabolum autem nil ita reddit inualidum, sicut humilitas de corde puro, cui tamen correctionis opera probantur adiuncta. Sic itaque uiriliter antefatus iuuenis Siluanus per octo annorum curricula Deo militans, cursum uite sue finiuit in pace. De cuius exitu testatus est beatus Pachomius, quod multitudo sanctorum angelorum  cum magna letitia sumentes animam eius, uelut electam hostiam Christi conspectibus obtulerunt.

CAP. XXXIu.---Eodem tempore Panos ciuitatis episcopus, uarus nomine  , per omnia uenerabilis ac Deo deditus, recteque fidei feruentissimus amator existens, audiuit dispositionem conuersationis Pachomii. Quem missis epistolis euocauit, plurimis uerbis exorans ut etiam circa ciuitatem eius monasteria optata construeret. Cumque multis ex causis precibus acquieuisset episcopi, dum properat ad eum, iustum credidit ut per iter omnia monasteria que ab eo curabantur, inuiseret. Et cum uni ex ipsis monasteriis propinquasset, cuiusdam fratris occurrit exsequiis, qui uitam suam negligenter consumpserat. Fratres autem ipsius monasterii funus prosequebantur  honorifice, psalmos solitos concinentes, presentibus quoque defuncti parentibus ac propinquis. Qui cum uidissent Pachomium, feretrum continuo deposuerunt, ut tam pro mortuo quam pro se Domino supplicaret. Qui mox ut orationem debitam Deo persoluit, conuersus ad fratres ait: Desinite psallere. Precepitque defuncti uestimenta splendida, quibus indutus erat, auferri: que coram omnibus fecit exuri, et ita cadauer efferri iussit, ac preter aliquam psalmodiam sepeliri. Igitur fratres cum parentibus eius et uniuersis qui tunc aderant, nouum genus spectaculi contuentes, et obstupefacti nimium, precabantur senem, ut consuetam super eum psalmodiam celebrari permitteret. Quibus cum non acquieuisset,  ceperunt parentes defuncti, culpantes eum, dicere: Quid est hoc spectaculum nouum? Quis mortui non misereatur, licet sit inimicus? Sufficiens per se est ipsa calamitas. Noli, quesumus, inferre mortuo, quod nec bellue facerent, nec tuam condecet penitus sanctitatem. Nam et nos hinc notamur maximo opprobrio, aliaque quamplurima suspicionum probra nascuntur. Utinam nunquam ad hunc locum uenissemus! utinam nec iste monachus fuisset effectus! non hunc eternum dolorem nobis infligeret. Rogamus ergo ut solitam psalmodiam defuncto restituas. Qui respondens ait: uere, fratres ac filii, plus uobis presentis mortui misereor, intantum ut uobis de uisibili re ac temporali curantibus, ego de inuisibili eius substantia sollicitudinem geram, et idcirco hec  erga eum fieri decernam. Et uos quidem maiores illi dolores per hunc honorem, quem putatis, acquiritis; ego autem quantulamcunque ei requiem uel satisfactionem  per hanc iniuriam preparo. Propter quod non curo pro hoc exanimi 130 corpusculo, sed pro immortali eius anima satago, que et hanc carnem rursus in resurrectione receptura est incorruptam et integram. Alias autem si hoc quod uultis annuero, ueluti placens hominibus iudicabor; atque ut ad presens uobis satisfecisse uidear, id dispicio, quod ei prodesse poterit in futuro. Fons enim bonitatis Deus noster existens, occasiones querit, per quas opulenta super nos data pietatis sue effundat, remittatque nobis peccata, non solum in hoc seculo, sed etiam in futuro. Nam cum dicat in Euangelio,  qui blasphemauerit in Spiritum sanctum, non remittetur ei, neque in hoc seculo, neque in futuro, dat indubitanter intelligi quod sunt quedam delicta, que possunt et post hanc uitam, si pro eis supplicetur, ignosci . Nos ergo quos dignos iudidicauit Christi potentia diuine sue dispensationis exercere medicinam, si non unicuique congruens adiutorium proferamus, profecto ueluti contemptores estimabimur, et audiemus illud quod scriptum est in prophetia : uidete contemptores et admiramini, et disperdimini. Et ideo, queso, sinite defunctum a propriis malis aliquatenus exui, et quantulamcunque requiem in illo futuro examine promereri. Sepelite ergo eum sine psalmis, ut dixi. Potens est etenim Deus benignus et clemens,  multumque misericors, pro supplicatione nostre paruitatis eum in eternam suam requiem collocare. Hec cum dixisset, abierunt, et secundum quod uenerabilis Pater preceperat, eum in monte, ubi erant parata monumenta, sepelire curauerunt.

CAP. XL.---Moratus est autem sanctus ibidem cum monachis duobus diebus, docebatque in primis singulos timorem Domini, deinde qualiter aduersus diabolum dimicare deberent, et insidias eius per Christi possent declinare gratiam.

Tunc nuntiatur ei quod frater quidam de Chinobosciorum monasterio graui infirmitate detentus, benedictionem precis eius ultimam postularet. Hec audiens domo Dei, confestim secutus est eos qui  hec sibi retulerant. Cumque concitus proficisceretur, et duobus uel tribus millibus abesset a monasterio quod petebat, audiuit suauissimam uocem in ere personantem; suspiciensque uidit ipsius fratris animam ueloci cursu ab angelis Domini laudantibus ad beatam uitam perennemque sustolli. Comites autem Pachomii cum neque uocem audirent, nec quidquam sentirent penitus, sed tantummodo cernerent eum ad Orientem diu suspicere, dicunt ei: Cur stetisti, Pater? Properemus, ut possimus occurrere. Qui respondit: Frustra iam currimus; hoc enim est quod diu considero, quemadmodum frater ipse ad gaudia perpetua deducatur. Quem cum rogarent ut eis exponeret quomodo uidisset animam, quantum poterant audire, narrauit eis ex his que ipse conspexerat. Quidam  igitur ex his euntes ad memoratum monasterium, et diligenter inquirentes qua hora frater ille dormisset, ea que a sancto didicerant uiro, uera omnia cognouerunt. Hec autem retulimus duabus ex causis: primum, uolentes ostendere beatum senem nimium fuisse perspicacissimum, gratiamque possedisse propheticam, ac longe posita intellectualibus oculis preuidisse; deinde, ut tales semper imitantes, malorum consortia sollicite uitaremus. Et de his quidem nobis hactenus dicta sufficiant.

CAP. XLI.---Sanctus ergo Pachomius ad antefatum episcopum cum suis monachis ueniens, ab eo in summa ueneratione susceptus est. Nam festiuitatem maximam in eius celebrauit aduentu, deditque ei loca ubi sperata monasteria conderet, sicut dudum  per scripta rogauerat, que etiam uenerabilis uir cum alacritate construxit. Et cum macerie munimen in circuitu duceret, ne quis facile posset irrumpere, quidam pestilentes homines, quos diaboli cecauit inuidia, nocte uenientes, que constructa fuerant destruebant. Sed non in longum malignitatis eorum pena dilata est. Nam cum senex discipulos suos ad tolerantiam commoneret, et illi nequissimi iuxta consuetudinem conuenissent, ut facinorum suorum cepta perficerent, ab angelo Domini protinus exusti sunt, et uelut cera a facie ignis ad nichilum sunt redacti. Fratres ergo uelociter uniuersum consummauerunt edificium; in quo beatus Pachomius constituit monachos, religiosos uiros, quibus Samuelem preposuit, hilarem uirum, et dono frugalitatis eximium.  Quia uero predicta monasteria in suburbano fuerant instituta, idem sanctus ibi uoluit manere diutius, usque dum hi quos ordinauerat, Christi munere firmarentur.

CAP. XLII.---Interea philosophus quidam ciuitatis ipsius, audita seruorum Dei opinione, uenit ad eos, scire uolens quid essent, quidue profiterentur; et uidens aliquos ex monachis, ait ad eos: uocate mihi Patrem uestrum, quia de rebus necessariis cum eo disputaturus sum. Cum cognouisset autem sanctus uir quia philosophus esset, misit ad eum Cornelium et Theodorum, precipiens eis ut ad ea que sciscitauerit prudenti responsione satisfacerent. Egressus igitur ad eum philosophus ait: Multus ad nos sermo  delatus est, quod sapientie geratis studium, et 131 iuxta religionem uestram, quietem diligatis impensius, insuper etiam prudenter his qui proponunt aliquid satisfacere uideamini, et ideo de his que legistis uos interrogare disposui. Cui Theodorus: Profer, ait, quod uis. Et philosophus: Habes, inquit, tu mecum disceptationem, ut que fuerint quesita dissoluas? Cui Theodorus respondit: Exprime iam quod intendis. Tunc philosophus ait: Quis, non natus, mortuus est? Quis rursum natus, a morte subtractus est? Quis autem, cum sit mortuus, non est fetore corruptus? Et ait Theodorus: Non grandis, inquit, hec propositio tua, o philosophe; nam facile quod inquiris soluam. Quis non natus, mortuus est, habetur Adam protoplastus. Qui uero natus est, nec tamen  mortuus est, existit Enoch, qui Deo placuit, atque translatus est. Qui mortuus est autem, nec fetore ullo corruptus, uxor est Loth, que conuersa in statuam salis , que usque nunc in eo habitu pro incredulorum perdurat exemplo. Et ideo consilium do tibi, o philosophe, ut has ineptas propositiones tuas et inanes deserens questiones, ad uerum Deum quem colimus, te sine dilatione conuertas, remissionemque peccatorum tuorum pro eterna salute percipias. Ad hec philosophus obstupefactus, nichil inquisiuit ulterius; sed discedens, acumen uiri, responsionemque tam celerem paratamque miratus est.

CAP. XLIII.---Proinde Pachomius in iisdem monasteriis nuper exstructis, diebus plurimis immoratus  est. Exinde profectus est, atque ad aliud monasterium, quod sub eius erat ditione, peruenit. Quem cum fratres omnes, in occursum eius properantes, summa ueneratione susciperent, infantulus quidam de ipsa congregatione, qui inter alios occurrerat; clamare cepit ac dicere: uere, Pater, ex quo hinc ambulasti, nullus nobis olera nec legumen aliquod coxit. Ad quem sanctus grata mente respondit: Non contristeris, fili mi, ego iam coquam. Ingressusque monasterium, post orationem uenit ad coquinam; et inueniens fratrem qui coquine preerat, psiathos  operantem, quas mattas uulgus appellat, ait ad eum: Dic mihi, frater, quantum temporis habes, ex quo non coxisti fratribus olera uel legumina? Qui respondit: Sunt fere duo menses. Et sanctus  Pachomius ait: Quare contra preceptum facere uoluisti, ut tanta fratrum negligeretur utilitas? Qui sub humili satisfactione respondit: Optaueram quidem, uenerabilis Pater, quotidie implere ministerium meum; sed quia quidquid coquebam, non consumebatur a fratribus, quia omnes abstinent , ne tanto labore parate proiicerentur expense, propterea pulmentum non coxi. At ne otiosus essem, psiathos  elegi cum fratribus texere, sciens unum de his qui mihi deputati sunt ad opus huiusmodi posse sufficere, ut paruas escas, id est, oliuas et herbulas ad refectionem fratribus pararet. Hec audiens Pachomius: Et quot sunt, inquit, psiathi, quos te fecisse dixisti? Qui  respondit: Quingenti. Et ille. Defer, inquit, huc omnes, ut uideam. Qui cum fuissent allati, protinus eos igne supposito iussit exuri. Tunc ait illis: Sicut uos traditam uobis erga dispensationem fratrum regulam despexistis, sic ego passim labores uestros incendio concremaui, quatenus cognoscatis quam perniciosum sit Patrum instituta conuellere, que pro animarum salute prouisa sunt. An ignoratis quod gloriosum sit semper abstinere presentibus? Nam si quis ab ea re que in eius est potestate diuina consideratione se continet, magnum consequitur a Domino premium. Ab ea uero re, cuius utendi licentiam non habet, quadam noscitur necessitate cohiberi; et ideo propter abstinentiam coactam atque inutilem frustra uidetur exspectare mercedem. Denique cum plures esce apposite  fuerint, si fratres parcius his utuntur propter Deum, tunc apud Deum sibi maximam spem reponunt. De cibis autem quos non uident, nec eis ad percipiendum facultas ulla tribuitur, quomodo pro parcimonia premium conceditur? Ideoque propter exiguos sumptus tanta fratrum non debuit intermitti commoditas.

CAP. XLIu.---Hec cum loqueretur ad eos, et sufficienter eorum delicta corriperet, ostiarius ad eum festinus ingressus est, magnos uiros et anachoretas egregios indicans aduenisse, qui eum uidere desiderarent. Quos illico iussit intrare, debitaque reuerentia salutans eos, post orationem per fratrum ducebat cellulas, et omnia eis monasterii loca monstrabat. Qui rogauerunt senem ut cum eo de quibus cuperent  rebus secreto loquerentur. Tunc uero duxit eos seorsum, seditque cum eis. Illis autem de rebus abditis atque arcanis altius disputantibus, cepit sanctus Pachomius odorem sentire teterrimum. uidebat enim eos exculto satis uti sermone, et in Scripturis sanctis paratos existere, nec poterat de intolerantia fetoris aliquid uel cogitare, uel dicere. Ubi ergo de diuinis eloquiis diutius disputarent, et hora nona iam refectionis tempus indiceret, surgentes ipsi, mox abire uoluerunt. Quos sanctus uir enixius orabat ut cibum pariter sumerent. Qui noluerunt penitus acquiescere, dicentes festinare se ante occasum solis 132 ad propria remeare. Et uale dicentes ei, sine mora profecti sunt. Tunc sanctus Pachomius uolens certius causam fetoris agnoscere, in orationem prosternitur,  exorans Dominum quatenus sibi quales essent pandere dignaretur. Moxque cognouit quod impietatis eorum dogmata, quibus probabantur imbuti, tantam perniciem de eorum cordibus exhalarent. Nec mora, uiros ipsos insequitur, et apprehensis ait: Unum uolo uos interrogare sermonem. Qui dixerunt: Interroga. Numquid, ait, Origenis commenta legistis? Qui negantes, dixerunt: Nequaquam. Quibus ait: Ecce contestor uos coram Domino, quod omnis homo qui legit Origenem, et consentit his que praue disseruit, in profunda perueniet inferorum, hereditasque eius erunt uermes et exteriores tenebre, quibus iniquorum anime sine fine punientur. En ego, quod mihi manifestatum est a Domino, uobis sollicite nuntiaui.  Ex hoc innocens ero; uos uideritis, si ea que sunt recta respueritis. Quod si mihi uultis acquiescere, Deoque placere per omnia, cunctos Origenis libros in flumen mergite, ne ab illis uos ipsi mergamini. Hec dicens, discessit ab eis. Et rediens ad exercitium solite uirtutis, reperit fratres in oratione consistere, cum quibus alacriter hymnos cantilene spiritalis explicuit.

CAP. XLu.---Monachis igitur ad uescendum conuenientibus, uenerabilis senex in cellulam, ubi consueuerat supplicare Domino, se recepit. Et obserans ostium, orabat intente, memor uisionis quam aliquan do conspexerat; et obsecrabat Dominum, quatenus ei declararet statum monachorum qui futurus esset, uel quid post eius obitum in tanta congregatione  contingeret; et ab hora nona usque ad illud tempus quo frater qui nocturnis orationibus preerat uocem mitteret, et ad preces solitas excitaret, instantiam sue supplicationis extendit. Cumque precaretur attentius, subito circa mediam noctem uisionem cernit, que eum iuxta petitionem propriam de statu posterorum suorum plenius edoceret. Nam monasteria sua uehementius dilatando, nonnullosque pie uicturos et continenter agnouit, neglecturos etiam plurimos didicit, suamque salutem penitus esse perdituros. uidit ergo, sicut ipse narrauit, multitudinem monachorum in ualle quadam profunda satis atque caliginosa consistere, et alios exinde uelle conscendere, nec ualere, quia occurrebant ex aduerso sibi, nec inuicem dignoscere poterant, nec de profundo illo et tenebroso  loco prorsus emergere; alios autem frustra conatos pre lassitudine ruere, atque ad inferos peruenire; alios, iacentes, miserabili ac lacrymosa uoce deflere; nonnullos uero cum maximo labore conscendere, quibus in ascensu ipso lux protinus occurrebat, in qua constituti referebant Deo gratias quod euadere potuissent. Ita Pachomius intellexit que nouissimis essent euentura temporibus; cecitatemque mentis eorum qui post futuri sunt, et errorem cordis, bonorumque defectum ualde doluit; maxime uero, quod prepositi tunc negligentes ac desides forent, nec in Deo confiderent, sed concordia discordiose uterentur, placentes stulte multitudini, et ostentantes habitum monachorum, nullaque bona opera preferentes. Semel autem pessimis primatum tenentibus, ipsumque  nomen sancte conuersationis ignorantibus, necesse est emulationes ac iurgia generari, et quis presit ac maior sit, ambitiosa lite contendere; et reprobari quidem bonos, ac malos eligi; nec probitate morum, sed antiquitate uel ordine unumquemque uelle ceteris anteferri. Unde neque aliqua bonis uiris loquendi fiducia suberit pro utilitate communi, sed erunt in silentio et quiete, aut certe sub colore honestatis magnis persecutionibus affligentur. Et quid est opus singula recensere, cum omnia pene que sunt regulis subnixa diuinis, humanis commutabuntur illecebris? Tunc Pachomius exclamauit ad Dominum, cum lacrymis dicens: Omnipotens Deus, si sic erit, ut quid permisisti cenobia ista constitui? Si enim in tempore  nouissimo, quicunque fratribus preerunt peruersi futuri sunt, quales erunt illi qui sub eorum regimine uersabuntur? Cecus enim si ceco ducatum prebet, uterque in foueam cadit . Heu me! quia frustra et superuacue laboraui. Memento, Domine, studiorum meorum, que tuo munere perfecisti; memento famulorum tuorum, qui tibi tota mente deseruiunt; memento testamenti tui, quod usque ad consummationem seculi a tuis promisisti custodiri cultoribus. Tu nosti, Domine, quia ex quo suscepi hunc habitum monachi, nimis humiliatus sum in conspectu tuo, nunquam satiatus sum pane, et aqua, uel qualibet creatura alia quam fecisti.

Hec eo dicente, uox ad eum facta est, dicens: Ne glorieris, Pachomi, cum sis homo, et indigeas misericordia,  quia cuncta que condidi, mea miseratione subsistunt. Qui confestim prostratus in terra, misericordiam Domini postulabat, dicens: Omnipotens Deus, ueniant mihi miserationes tue, et uiuam ; et ne auferas misericordias tuas a me, quia misericordia et ueritas tua semper susceperunt me . Scio enim ego, Domine, quia 133 nutant et claudicant uniuersa sine protectionis tue auxilio. Hec cum dixisset, astiterunt super eum angeli lucis; et iuuenis in medio eorum, ineffabili pulchritudine atque claritate resplendens, qui instar solis ex se fulgoris radios emittebat, habens super caput coronam spineam. Et leuantes a terra Pachomium angeli, dicunt ei: Quoniam petisti a Domino misericordiam, ecce uenit tibi misericordia tua, Deus  glorie iehsu Christus Filius Dei Patris unigenitus, qui missus est in hunc mundum, et pro salute generis humani crucifixus est, spineam ferens in capite coronam. Et Pachomius ait: Oro, Domine, nunquid ego te crucifixi? Et Dominus placidior ait ad eum: Non tu quidem crucifixisti me, sed parentes tui. uerumtamen animequior esto, et confortetur cor tuum, quia posteritas tua manebit in seculum, nec usque in finem mundi deficiet; ipsique qui post te futuri sunt, de profunda illa caligine liberabuntur, quotquot uixerint abstinenter, et curam salutis proprie gesserint. Modo namque qui presentia tua se continent, tuarum sequentes exempla uirtutum, maxima gratie luce resplendent; post te uero, qui in huius seculi caligine fuerint immorati, quia prudenter intelligent  que petenda sunt, queue fugienda, et spontanea uoluntate nullo humanitus utentes exemplo, de tantis exsilierint tenebris, omnemque iustitiam seruantes, eternam uitam toto corde dilexerint; amen dico tibi quia cum istis erunt qui nunc tecum in summa continentia et sanctitate preclari sunt, eamdemque salutem ac requiem sortientur. Hec dicens Dominus, ascendit in celum. Sic autem illustratus er est, ut splendor lucis illius non possit humanis sermonibus explicari.

CAP. XLuI.---Tunc sanctus Pachomius super his que sibi ostensa sunt, uehementer admirans, ad nocturnam synaxim cum uniuersa fraternitate conuenit. Et officio sancto solemniter adimpleto, cuncti  monachi iuxta consuetudinem coram sene ad audiendum uerbum Dei constiterunt. Qui aperiens os suum, docebat eos, dicens: Filioli mei, quantacunque uobis est uirtus atque possibilitas, pro salute uestra certate fortiter, et aduersus armatum hostem uiriliter dimicate: prius quam ueniat tempus, quo nosmetipsos, si tamen inertes fuerimus ac desides, miserabili lamentatione plangamus. Non negligamus dies nostros, quos largitus est nobis Dominus; sed operemur in eis cum omni alacritate uirtutem. Dico enim uobis, quoniam si sciretis quanta sanctis in celestibus bona parata sunt, et que tormenta maneant eos, qui a uirtutis itinere deuiauerunt, cognitaque ueritate, non in ea digne uersati sunt, summis utique uiribus eterna supplicia uitantes, hereditatem  illam beatam, que Dei famulis promissa est, festinaretis adipisci: quam nemo, nisi malus ac perditus, fugit ac negligit; quia quid amittat, penitus nescit; quem iam iamque resipiscere oportet, et terrenis absolui cupiditatibus, ut mala preterita deflendo iugiter, indulgentiam Domini consequatur, et sic ad meliora conuersus, iter suum dirigat, quatenus in exitu uite letus existens, ad celestem Regem cum magna laude perueniat; quando terrestre hoc habitaculum deserens anima, ad cognitionem sue substantie properat; quando celestibus sociata uirtutibus, ad Patrem luminum peruenire festinat Quid extollitur homo per uanam gloriam? Quid erigitur puluis? Quid superbit terra et cinis ? Plangamus nos ipsos potius dum tempus habemus,  ne cum fuerit expleta singulis terminata dilatio, tunc inueniamur tempus penitentie exposcere, quando iam accipere non meremur. In hac enim uita nobis peccata deflere permissum est; in inferno autem, sicut a sancto Dauid propheta didicimus, quis confitebitur Deo ? Nimis anima illa probatur infelix, et omni lacrymarum fonte plangenda, que seculo renuntians, iterum seculi actibus implicatur, et inutilibus dudum curis exuta, rursum redit ad dure seruitutis obsequia. Et ideo, karissimi fratres, ab hoc instabili mundo, et post paululum transituro, perpetuam beatamque uitam nobis non patiamur auferri. uereor autem, et totus penitus intremisco, ne carnis nostre parentes usi seculi rebus, et uite presentis occupati negotiis,  qui putabant nos deseruisse mundi mala, et ab hinc iam uita frui perpetua, suo nos iudicio condemnent, dicentes nobis: Quomodo lassati estis in semitis uestris , tantis obsessi miseriis? Ex uestra namque tam magna tristitia, nobis etiam meror accessit, et penis nostris uester ignis adiectus est. Rami quippe nostri facti sunt inutiles, nec fructus quos in flore monstrauerunt ediderunt. Sed et illud propheticum ne nobis ingerant, expauesco: Ideo in depredationem uenerunt dilecti, facti sunt abominabiles, et corona capitis eorum sublata est. Ciuitates ad Austrum site, clause sunt, nec est qui aperiat eas . Tollatur enim impius, ne uideat gloriam Dei .  Hec cogitantes, fratres mei, totis certemus uiribus, ne ab hoste superemur. Ille semper insistit ut perimat, nos sollicite uigilemus, ne  eius fraude perimamur.

Ante omnia pre oculis habeamus ultimum 134 diem, et momentis singulis eternorum dolorum supplicia formidemus. His enim causis anima se consueuit agnoscere, corpusque proprium ieiuniis ac uigiliis deprimens, ipsa in merore luctuque continuo perseuerat, donec Spiritus sancti calore succensa, superne contemplationis mereatur auxilium, et a contagiis exsoluta terrenis, diuinis iugiter exsatietur alloquiis. Alias etiam qui semper hec cogitat, puritatem mentis obtinet, humilitatem cordis acquirit; uanam gloriam respuit; omni seculari prudentia  carere contendit. Philosophetur ergo, karissimi fratres, anima spiritalis quotidie aduersus crassam carnis sue materiam; omnique circumspectione cum ea taliter agat, quatenus ad meliora sibi consentiat. Et cum uespere peruenitur ad stratum, singulis membris corporis sui dicat: Donec simul sumus, obedite mihi suadenti que recta sunt, mecumque Domino cum alacritate seruite. Manibus quoque suis dicat: ueniet tempus quando iactantia uestra cessabit, quando pugillus administrator iracundie non erit, quando palme, que ad rapinas extense sunt, conquiescent. Pedibus dicat: Erit quando ad iniquitatem non ualebitis prorsus excurrere, quando prauitatis itinera non poteritis intrare. Cuncta quoque membra sua similiter alloquatur, et dicat eis:  Antequam mors nos ab inuicem dirimat, et separatio que per peccatum primi hominis accidit, impleatur, certemus fortiter, stemus perseueranter, uiriliter dimicemus, sine torpore atque pigritia Domino seruiamus, usque dum rursus adueniat, et temporales abstergens sudores nostros, ad immortalia nos regna perducat. Fundite lacrymas, oculi, demonstra caro, tuam nobilem seruitutem, collabora mecum in precibus, quibus Deo confiteor, ne, cum requiescere uis atque dormire, perpetua nobis cruciamenta conquiras. Et ideo uigila semper in operibus tuis, quia si te sobrie gesseris, bonorum tibi retributio copiosa proueniet. Quod si neglexeris, tormentorum genera miseranda te succident; et tunc audietur ululatus anime deflentis ad corpus: Heu me! quia colligata  sum tibi, et propter te penam perpetue condemnationis excipio. Si hec intra nos assidue retractemus, efficiemur uere templum Domini, et Spiritus sanctus habitabit in nobis, nec ulla nos Satane poterit ulterius circumuenire uersutia . Super decem millia quoque pedagogorum magistrorumque doctrinam, timor Domini per cogitationes huiuscemodi nos erudiet, prudentesque custodiet: et quecumque forsitan humano sensu non ualemus attingere, hec nobis Spiritus sanctus inspirabit. Nam quid oremus, ut beatus ait Apostolus, sicut oportet, nescimus; sed ipse Spiritus postulat pro nobis gemitibus inenarrabilibus . Erant quidem et alia plurima que diceremus; sed ne uos multum laborare  cogamus, hunc terminum sermonibus nostris imponimus. Deus pacis et gratie confirmet uos atque corroboret in timore suo, fratres. Amen. Hec dicens, sine mora surrexit, et commendans eos Domino, profectus est.

CAP. XLuII.---Cumque pergeret ad monasterium, cui cognomen erat Tabennense, cum Theodoro et Cornelio, ceterisque quam plurimis fratribus, substitit parumper in itinere, uelut interrogans aliquem de quodam secreto negotio; et cognouit in spiritu unum de mandatis que prefixerat in monasterio, fuisse neglectum. Preceperat enim fratribus qui in pistoria arte laborabant, ut si quando facerent oblationes, nichil loquerentur superuacuum, sed apud semetipsos salutaria meditarentur eloquia. uocauit  ergo Theodorum, qui ipsius monasterii curam gerebat, et dicit ei: uade secreto, et sollicitius inquire, quid fratres sero, cum oblationes facerent, sunt locuti; et quidquid deprehenderis, ad me referre curabis. Qui pergens, diligenter inuestigauit omnia, et ea que didicit sancto Pachomio nuntiauit. Qui dixit: Num existimant fratres quod traditiones quas eis dedimus seruandas humane sint, et nesciunt quod pro contemptu etiam minimi mandati magna pericula negligentes maneant? Nonne uII diebus Isrel silentium circa Ierichuntinam ciuitatem concorditer tenuit, deinde tempore constituto totus populus exclamans ciuitatem protinus cepit; et ita preceptum Dei, quanquam datum per hominem, nulla dissimulatione contempsit? Nunc ergo uel deinceps monachi precepta nostra custodiant, ut hoc eis peccatum  negligentie remittatur, siquidem et nos ipsi que aliis indicimus omni sollicitudine custodimus.

Tunc ingressus monasterium, post orationem uenit ad fratres, qui psiathos operabantur, sedensque cum eis, cepit et ipse texere. Transiens autem puerulus qui constitutus erat ad obsequium eius, qui septimanam faciebat  , intendit texentem beatum Pachomium, et dicit ei: Non bene, Pater, operaris, alio modo abbas Theodorus intexit. Et mox surgens ait ad puerum: Ostende mihi, fili, quomodo texere debeam. Et cum didicisset ab eo, sedit rursus ad opus suum, mente tranquillus, et in hoc 135 facto superbie spiritum comprimens. Nam si secundum carnem quantulumcunque saperet, nequaquam pueri  monitis acquiesceret; sed potius increpasset eum, quod ultra etatem suam loqui presumeret.

CAP. XLuIII.---Alio uero tempore, cum se remouisset ab omni conspectu, et in secreto suo moraretur, introiuit ad eum diabolus habitu simulato, et ex aduerso consistens: Aue, inquit, Pachomi. Ego sum Christus  , et uenio ad te fidelem amicum meum. Tunc ipse, reuelante sibi Spiritu sancto, uisionem renuens inimici, cogitabat intra se, atque dicebat: Aduentus Christi tranquillus est, et uisio eius omni timore libera, et gaudio plena est; protinus enim et humane cogitationes abeunt, et desideria eterna succedunt; ego autem nunc turbatus, uariis cogitationibus estuo. Et continuo surgens, et  Christo signo se muniens, extendit manus suas ut ipsum comprehenderet. Et exsufflans in eum dixit: Discede a me, diabole, quia maledictus es tu, et uisio tua, et artes insidiarum tuarum, nec habes locum apud famulos Dei; et factus ueluti puluis, cellulam eius molestissimo fetore compleuit, ita ut ipsum corrumperet erem, uoce magna proclamans: Modo te lucratus essem, et sub meam potestatem redegissem, sed precelsa est uirtus Christi: ideo deludor a uobis in omnibus. uerumtamen quantum possum, uos impugnare non desinam; oportet enim me opus meum sine intermissione complere. Pachomius ergo confortatus Spiritu sancto, confitebatur Domino, gratias ei agens de miris erga se beneficiis atque muneribus.

 CAP. XLIX---In hoc etiam monasterio quadam nocte cum Theodoro deambulans, subito procul intuitus est grandem phantasiam, multa seductione compositam. Erat enim in habitu mulieris, excedens omnem humanam pulchritudinem, ita ut forme eius expositio et uisus exponi non posset. Hanc uidens etiam Theodorus, turbatus est ualde, et uultus eius immutatus est. Quem uenerabilis senex uidens nimium formidare: Confide in Domino, ait, o Theodore, nec aliquatenus expauescas. Hec dicens, stetit in oratione, supplicans Domino, ut stupenda illa phantasia diuine maiestatis presentia solueretur. Cumque simul orarent, cepit illa proxima fieri, quam precedebat plurima demonum multitudo. Cum ergo preces suas Pachomius explicasset, illa ueniens,  ait ad eos: Quid superflue laboratis, dum contra me nichil agere potestis? Ego namque potestatem accepi a Domino tentare quos uolo. Et interrogauit eam Pachomius, dicens: Quid uis esse, uel unde uenis, aut quem tentare tu queris? Que ait: Ego sum diaboli uirtus, et mihi est caterua demonum tota subiecta. Ego sum que sancta lumina in terram precipito, et caligine mortifere uoluptatis inuoluo. Ego Iudam quoque decepi, et ab apostolatus deieci fastigio. Et te igitur, o Pachomi, expetiui a Domino, et impugnare non cesso; nec possum amplius opprobria demonum sustinere, quod uniuersis impugnationibus ac preliis meis superiorem te esse demonstraueris. Nullus enim me, sicut tu, sine uiribus reddidit. Nam iuuenibus et senibus, necnon et pueris  doctrina tua me subdidit; et ut ab eis penitus conculcer, effecit: tantum congregans contra me exercitum monachorum, et muro inexpugnabili Dei timore circumdans ita, ut ministri mei non ualeant ex uobis quemquam sua multiplici fraude seducere. Hec autem nobis omnia contingunt propter uerbum Dei, factum hominem, qui uobis potestatem tribuit nostram proculcare uirtutem. Et Pachomius ait: Quid igitur? Me solum, sicut dixisti, tentare uenisti, an non alios? Et te, ait, et qui tui sunt similes. Iterum sanctus uir interrogauit eam, dicens: Ergo et Theodorum? Illa respondit: Et Theodorum expetiui, et potestatem accepi tentare uos, sed appropinquare uobis penitus nequeo. Et interrogantibus eam cur  non posset id agere, respondit: Si uobiscum pugnauero, non parua uobis utilitatum commoda ministrabo, maxime tibi, o Pachomi, qui ad tantam celsitudinem peruenisti, ut corporeis oculis gloriam Domini dignus sis habitus intueri. Sed numquid in perpetuum cum tuis monachis habitabis, quos nunc et orationibus protegis, et exhortatione corroboras? Erit tempus post obitum tuum, quando inter eos, prout libuerit, debacchabor, et agam de his quecunque placuerint mihi. Tu namque facis ut nunc a tanta monachorum congregatione conculcer. Et sanctus uir: Nonne scis, inquit, infelix, quod forsitan post nos meliores erunt, qui Christo sincera uoluntate seruientes, eos qui ad disciplinam Domini confugerint, et doctrinis spiritalibus imbuant, et piis  exemplis edificent. Noui, ait illa, quod contra caput tuum modo mentitus sis. Tunc Pachomius ait: Tu mendacii principatum geris, nam prescire nichil omnino preuales. Hoc enim solius Dei est, et maiestatis eius ac potentie proprium, cuncta prenoscere. Que respondit: Secundum prescientiam quidem, ut dicis, penitus nichil noui, coniiciendo tamen 136 plurima cognosco. Et sancto Pachomio sciscitante, quomodo coniiciat, ait illa: Ex precedentibus que sunt uentura, considero. Et uir sanctus ait ad eam: Quomodo coniicere possis, exprime. Et illa: Omnis, inquit, rei principium processu temporis ad constitutum tendit augmentum, deinde ad detrimentum diuergit. Sic ergo et in hac diuina uocatione coniicio, que inter initia sua celesti roborata presidio,  signis et prodigiis, uariisque uirtutibus creuit. Cum igitur senescere ceperit, a propriis minuetur incrementis, aut temporis diuturnitate lassescens, aut negligentie torpore deficiens, tunc aduersus huiuscemodi potero preualere. Sed et nunc opus meum est, supplantare quos possum, magnosque uiros tentare non desino. Cui Pachomius ait: Si, ut dicis, magnos uiros tentare non desinis, propriumque opus tuum animarum perditionem esse professa es, utpote que cunctos excellis in malitia demones, dic quomodo nunc aduersus Dei famulos non potes preualere? Et illa: Iam tibi, inquit, ante predixi, ex quo mirabilis incarnatio Christi facta est in terris, nos sine uiribus prorsus existere cepimus; ita ut ab his qui credunt in nomine eius illudamur ut passeres  . uerumtamen  etsi infirmi sumus redditi, non usque adeo gerimus otia, ut non quos possumus decipere moliamur. Nunquam quippe quiescimus aduersari generi uestro, serentes malas cogitationes in animabus eorum qui contra nos decertare contendunt. Et si nobis titillantibus annuere eos ex parte aliquid senserimus, tunc amplius nequissimas cogitationes immittimus, et diuersarum uoluptatum incendia ministramus; et ita preliantes acerrime, subintramus eos, nostreque plenius potestati subiicimus. Si uero uiderimus ea que suggeruntur a nobis, eos e contrario non solum non suscipere, uerum nec libenter attendere, fideque que in Christo est, uigilanter et sobrie se munire, sicut fumus dissipatur in ere, sic  ab eorum cordibus pellimur et fugamur. Non omnibus etiam uiribus nostris permittimur cum omni homine congredi; quia non omnes possunt nostros impetus sustinere. Nam si concederetur nobis passim contra omnes nostra fortitudine depugnare, multos possemus, qui nunc tuo fouentur labore, decipere. Sed quid agimus? quia iuuantur precibus tuis, et uirtute atque potentia Crucifixi muniuntur. Tunc sanctus Pachomius uoce magna cum gemitu dixit ad eam: O indormitabilis nequitia uestra, que nunquam aduersus genus humanum seuire desistit, donec iterum diuina uirtus, id est, Dei Filius de celis adueniens, ex integro uos consumat et perdat. Hec dicens, increpauit cateruam demonum sub nomine Christi. Que mox dissipata est, et ad nichilum  dissoluta.

Mane autem facto, conuocans Pachomius omnes fratres, qui uel sanctitate uite, uel antiquitate temporis precedebant, exposuit eis cuncta que uiderat atque audierat a malignis spiritibus. Insinuauit etiam per epistolas suas absentibus, muniens eos indisciplina atque timore Domini, et instruens prouidenter, ut in nullo prorsus phantasiis demonum cedant, nec insidiarum multiformium prestigia extimescant. Qui uidentes et audientes que per diuinam gratiam ab eo miracula gerebantur, corroborati atque solidati fide, cum omni alacritate laborem continentie sufferebant.

CAP. L.---Interea alicuius fratris, qui patientie senis emulus et imitator erat, cum staret ad orationem,  percussit scorpius pedem; et adeo uirus infudit, ut usque ad cor eius dolor excurreret, et spiritum paulo minus exhalaret. Qui licet sit affectus extremo cruciatu, non tamen se commouit a loco suo, donec finiretur oratio: pro quo statim Pachomius preces Christo fudit, et pristine sanitati restituit.

CAP. LI.---Theodoro quoque grauis passio capitis inflicta, dolores acerrimos excitabat. Qui cum rogaret Pachomium, ut eum suis releuaret orationibus, ait ad eum: Putasne, fili, quod alicui contingat dolor, aut passio, aut aliquid huiusmodi sine permissione Dei? Idcirco in dolore sustine, et in humilitate tua patientiam habe; et quando uoluerit Dominus, conferet tibi sospitatem. Quod si te diutius probare dignatur, esto gratus, ut fuit perfectissimus et patientissimus  Iob, qui multas tribulationum et cruciatuum tentationes excipiens, Dominum benedicebat. Et sicut ille, tu quoque pro doloribus tuis maiorem requiem a Christo percipies. Bona quidem est abstinentia, et in oratione perseuerantia; tamen infirmus magis premium adipiscitur, cum longanimis et patiens inuenitur. Et quia nobis de magnanimis uiris sermo processit, necessarium reor, unius adhuc uiri tolerantiam, que cunctam laudem transcendit humanam, proferre in medium pro utilitate multorum.

CAP. LII.---Zacheus quidam monachus, post longa continentie tempora, regio morbo correptus, sequestratam a fratribus habuit cellulam, tota uita sua pane tantum et sale contentus. Semper autem psiathios  operabatur; tantamque contritionem propter Dominum sustinebat, ut sepenumero funiculos 137 intorquens, compungerentur manus eius, et sanguinis gutte effluerent, intantum, ut ex ipso opere magna uiri tolerantia monstraretur. In tanta igitur infirmitate corporis constitutus, nunquam fratrum collectam deseruit, sed ad explendas omnes diurnas orationes, sollicite conuolauit, adeo ut nunquam dormiret interdiu. Consueuerat autem per singulas noctes, priusquam caperet somnum, quedam de Scripturis sanctis meditari; totaque membra sua Christi signaculo muniens, glorificabat iugiter Dominum, et ita paululum quiescebat. Deinde circa noctis medium surgens, usque ad matutinas orationes alacer permanebat. Huius aliquando manus quidam  frater inspiciens, operis nimietate atque uiolentia fortiter sauciatas, et respersas sanguine, dicit ei: Quid ita pater durissimo labore te discrucias, maxime tali infirmitate depressus? An forte metuis ne apud Deum contrahas offensam, uel otii crimen incurras, si non sedulo fueris operatus? Scit Dominus quid pateris, et quia nemo tantis tribulationibus afflictus, ullum ualet opus attingere, precipue tu qui nulla necessitate constringeris. Nam si peregrinis post Deum sufficientiam pauperibusque largimur, quanto magis tibi tanto Patri cum deuotione maxima seruiemus? Ad quem ille respondit: Impossibile est mihi non operari. Et frater ait: Si hoc, inquit, tibi placet, saltem manus tuas oleo perunge, ne tantum sanguinem profluentes in labore deficiant. Qui consilio  eius acquiescens, fecit quod hortatus est eum; et intantum uulnerate manus eius grauate sunt, ut nequaquam posset ferre cruciatus. Ad quem uisendum beatus Pachomius ueniens, causamque cognoscens, ait ei: Putabas, frater, quod te oleum posset iuuare? Quis enim te cegit ita sedulo laborare, ut sub pretextu operis, in hoc uisibili oleo magis quam in Deo spem tuam poneres? Aut nunquid impossibile est Deo sanare te? Aut ignorat egritudines singulorum, nostrisque commonitionibus indiget? uel despicit nos qui est natura misericors? Sed utilitatem considerans animarum nostrarum, sinit ad momentum nos pati tristitiam, ut tolerantie perpetua premia largiatur. Super ipsum igitur omnem curam nostram sollicitudinemque iactemus; et quando uoluerit,  uel quomodo iudicauerit, ipse terminum doloribus nostris benignus imponet. Qui respondens, ait: Ignosce mihi, uenerabilis pater, et ora pro me Dominum, ut et hoc mihi delictum remittere pro sua pietate dignetur

Asseuerabant etiam plurimi de hoc sene, quod per annum integrum se defleuit, post biduanum ieiunium parum cibi percipiens. Hunc sanctus Pachomius monachis proponebat, uelut exemplum bonorum operum, firmamentumque uirtutum. Ad quem etiam eos qui erant in merore positi, dirigebat, quia habebat et consolatorium uerbum, sicut nullus alius. Qui usque ad finem fortiter decertans in senectute sancta.  pro doloribus tantis eterna solatia recepturus, ad celestia regna transiuit.

CAP. LIII.---Certus itaque Pachomius, quod talentum sibi creditum nunquam prorsus absconderat, sed omnibus prerogans, et hunc et alios quamplures perfecte conuersationis ad Christum ante premiserat, diem festum leta mente celebrabat super tantis ac talibus fructibus a Domino sibi concessis, de quibus noster hic sermo diu productus est, Deo gratias referens. Post beatissimum uero Paschalis festi diem, multis fratribus ad Dominum premissis, ad postremum ipse quoque sanctus Pachomius infirmatus est; et ministrabat ei Theodorus, cuius sepe meminimus. Et quamuis esset toto corpore nimis attenuatus ac debilis, faciem tamen habebat hilarem atque fulgentem,  ita ut ex hoc quoque uidentibus pie mentis ac sincerissime conscientie sue monstraret indicia. Ante duos ergo dies sancte dormitionis sue, conuocans uniuersos fratres, ait ad eos: Ego quidem, karissimi, uiam patrum securus ingredior, nam uideo me a Domino protinus euocari. uos ergo mementote uerborum que a me frequenter audistis, et uigilantes in precibus, sobrii estote in operibus uestris. Nulla sit uobis coniunctio cum sectatoribus Meletii, uel Arii, uel Origenis, seu ceteris Christi preceptis aduersantibus. Cum illis autem conuersamini, qui Dominum metuunt, et possunt prodesse uobis conuersatione sancta, et animabus uestris spiritualia prestare solatia. Ego namque iam delibor, et tempus mee resolutionis instat . Eligite igitur ex uobis  fratrem, me presente, qui post Deum presit omnibus, curamque uestrarum gerat animarum. Quantum uero mea discretione perpendo, Petronium ego ad hoc opus idoneum iudico, uestrum autem est quod expedit uobis eligere. Receperunt ergo et in hoc obedientissimi filii consilium patris. Erat enim Petronius potens in fide, humilis in conuersatione, intellectu prudentissimus, bonis moribus, discretione perfectus. Pro quo precem Domino sanctus Pachomius  fudit, quia et ipsum in monasterio, cognomento Chinobosciorum egrotare compererat. Cui, licet absenti, 138 cunctam fraternitatem commendauit in Domino, mittens ad eum protinus ut ueniret. Et signaculo Christi se muniens, atque angelum lucis qui fuerat ad se directus, aspectu intuens hilari, sanctam reddidit animam, quarto decimo die mensis Pachon, secundum Aegyptios, quod est iuxta Romanos, ad septimum diem Iduum Maiarum  .

Cuius uenerabile corpusculum discipuli eius, sicut decebat pro more curantes, totam noctem super illud duxere peruigilem, psalmos hymnosque canentes, sequenti uero die sepelierunt eum in monte, ubi fuerat constitutum. Illi autem qui missi erant ad sanctum Petronium, eum deduxerunt, adhuc infirmitate  ipsa laborantem. Qui paucis diebus totam fraternitatem gubernans, et hic in pace defunctus est, relinquens post se uirum iustum et acceptum Deo, Orsesium nomine  .

CAP. LIu.---Hec igitur nos ex multis eorum meritis descripsimus pauca, et ex magnis parua digessimus, non ut illis honor aliquis prestaretur; nec enim fas est eos indigere preconiis, quibus sufficiens est eterna laus et indeficiens gloria, quam coram Christo et sanctis angelis eius adepti sunt, et plenius cum suis corporibus in resurrectione omnium consequentur. Fulgebunt enim sicut sol in regno Dei , qui glorificantes se glorificare testatus est : sed et nos emulatores eorum pro nostris efficiamur uiribus, cum uitas eorum preclarissimas  agnoscentes, eas imitari Christo donante contendimus, precibus semper adiuti beatorum patrum, patriarcharum, prophetarum, apostolorum, martyrum, omniumque sanctorum, per quos omnipotens et clemens Deus noster, beata et ceterna et consubstantialis et inseparabilis Trinitas, Pater, et Filius, et Spiritus sanctus, glorificatur iugiter et collaudatur, quia ipsi debetur omnis laus et gloria in secula seculorum. Amen.





MARTII XuI. uITA SANCTI ABRAHAE  , EREMITAE, AUCTORE SANCTO EPHRAEM  DIACONO, INTERPRETE ANONYMO  .



Prologus auctoris.

Fratres mei, cupio uobis enarrare conuersationem bonam perfecti atque admirabilis uiri Abrahe, quam sic inchoauit, ut in consummatione eius gloriam perpetuam mereretur. Sed paueo admirandam et luculentam  de eo historiam texere, cum imaginem uirtutum eius considero. Ecce enim conuersatio quidem uiri perfecta est optima, ego uero infirmus et rusticus. Equidem imago uirtutis eius admiranda ac splendida, colores autem uerborum quibus depingenda est, admodum tristes ac tetri sunt. Attamen licet imperitus, uel ex parte tentabo, quanquam comprehendere, perfecte non ualeam, enarrabo tamen, inquantum sufficio de eodem uiro disserere; quoniam qui secundus Abraham meruit nuncupari, non facite humano ore potest referri. Exstitit enim nostris temporibus, angelicam uitam in terris agens. Acquisiuit autem patientiam, quasi adamas fortissimus, per quam celestem gloriam adipisci meruit. Et quia a iuuentute castitatis pudicitiam conseruauit, templum sancti Spiritus factus est, tanquam sanctificatum uas; et ita semetipsum exhibuit Deo, ut eum habitatorem in mentis sue hospitio haberet.



uITA.


 CAPUT PRIMUM.---Hic itaque beatus Abraham habuit parentes ualde locupletes, qui eum tenere ac supra modum diligentes, ita ut etiam affectum humanum eorum dilectio transcenderet, desponsauerunt ei puellam adhuc in pueritia constituto  , exspectantes ac desiderantes in aliqua eum dignitate seculari proficere. Sed hic longe aliter sentiens, in ipso primo adolescentie gradu ecclesiarum conuenticula iugiter frequentabat; et quecunque ibi ex diuinis Scripturis recitabantur, aurem libenter accommodans audiebat, et in cordis sui memoriam ita recondebat, 145 ut etiam cum absens esset ea que didicerat meditatione intentissima ruminaret. Cumque memorati parentes eius tempus nuptiarum propinquabile  iudicarent, compellebant eum matrimonii uinculis  obligari. Sed cum hec ille primo renueret, postmodum molestiam eorum iugem sedulamque non ferens, pudoris uerecundia superatus, acquiescere perurgetur. Cum itaque, celebratis nuptiis, sponsa die septimo  in thalamo resideret, repente quasi lux quedam in corde eius diuina gratia refulsit, quam ueluti ducem quemdam sui uoti inueniens, illico exsiluit, et secutus est, et ab urbe egreditur.

CAP. II.---Duobus autem fere millibus procul a domo sua cellulam uacantem reperit: ubi se constituens, et glorificans Deum cum ingenti letitia permanebat; stuporem uero maximum, tam parentibus suis quam uicinis, de hoc facto incusserat. Qui exeuntes, in diuersa dispersi, ubique Dei hominem requirebant. Post dies autem decem et septem in  memorata cellula eum orantem reperiunt. Beatus autem uir, cum eo stupore perculsos aspiceret: Quid me, inquit, uos admirantes aspicitis? Glorificate potius misericordissimum Deum, qui me ex ceno iniquitatum mearum eripuit; et orate pro me, ut iugum hoc suauissimum, sub quo me indignum suscipere dignatus est Dominus, usque in finem ualeam baiulare, conuersationemque meam beneplacitam secundum uoluntatem eius possim in omnibus coaptare. Qui cum omnes eum audientes, respondissent Amen, deprecatus est eos ne ei uellent crebro molestiam obtentu uisitationis inferre. Quibus recedentibus, aditum cellule sue obstruxit: et concludens semetipsum intrinsecus, paruissimum fenestre foramen reliquit, per quod alimenta die consueta reciperet.

 Itaque mentem eius remotam a turbulentis interpellationibus, diuina gratia illustrabat; proficiensque quotidie in optima conuersatione, primum quasi fundamentum uite sue continentiam possidebat; necnon uigiliis et orationibus, cum fletu et humilitate atque caritate, studebat. Cumque per omnem locum de eo sancta opinio diuulgaretur, cuncti audientes, ad uidendum eum, et ut edificarentur ab eo, undique confluebant. Sermo quoque ei sapientie ac scientie et consolationis a Deo affluenter datus est, qui in mentibus audientium quasi luminare lucidissimum radiabat.

CAP. III.---Contigit autem anno duodecimo renuntiationis eius, ut parentes eius ex hac uita recedentes, aurum ei copiosum prediaque magna relinquerent.  Qui rogans amicum quemdam admodum sibi charum, ad distribuenda uniuersa indigentibus ac pupillis officium religiosum illi iniungit, ne ipsius orationibus impedimentum huius rei gratia gigneretur. Et cum hoc fecisset, securus animo et mente quieta permansit. Hoc enim bono uiro maximum studium erat, ut cor eius nullis terrenis negotiis uinciretur; et idcirco super terram nichil aliud possidebat, excepto uno sago, unaque nichilominus tunica cilicina qua utebatur Caucum  quoque permodicum, in quo edere seu bibere solitus erat, habebat; necnon et unum psiathium  , in quo cubitare consueuerat. Cum his autem omnibus humilitatem supra modum et caritatem ad omnes equaliter possidebat; nec proponebat in honore locupletum  pauperi, nec principem subiecto, uel nobilem ignobili preferebat; sed omnes similiter diligens, honorabat uniuersos, sine cuiusquam acceptione persone. Nec aliquando quemquam procaciter increpabat, sed erat sermo eius caritate et suauitate conditus. Quis audiens eius eloquium, satiari potuit aliquando de his que aliquando ex sermonis eius dulcedine proferebantur? uel quis uultum illius, sanctitatis imaginem preferentem, respiciens, non magis uidendi eum sepius desiderium sumpsit? In omni tempore, abstinentie sue regulam quam semel arripuit, non mutauit  : quinquaginta annos institutum proprium, omni alacritate compleuit, et ob nimium amorem ac desiderium quod habebat in Christo, omne euum temporis illius quasi dies paucimos  reputabat; et totus rigor acerrime conuersationis eius apud eum pro nichilo uidebatur.

CAP. Iu.---Erat autem haud procul ab urbe illa uicus admodum spatiosus ac magnus, in quo uniuersi pariter a minimo usque ad maximum pagani crudelissimi existebant, quos ab idolorum cultu nullus omnino ualebat auertere. Nonnulli quidem presbyteri et diaconi, in hoc ipsum illic ordinati et directi ab episcopo, sine ullo salutis eorum fructu recedebant, nequaquam afflictionis ferentes laborem: quia non solum non suaderi et ad consensum animus eorum ferox non poterat flecti, uerum etiam persecutiones in eos qui se monebant ac seditiones uehementissimas concitabant. Sed turba nichilominus monachorum semel atque iterum adire nitentes, nichil penitus  pro conuersione eorum agere potuerunt. Porro una die residens cum clericis suis episcopus, beatissimi huius uiri habuit mentionem, dixitque ad eos: Ego talem uirum temporibus 146 meis uidere non potui, ita in omni opere bonitatis perfectum, et sic cunctis uirtutibus adornatum, in quo elegit Deus habitare, ut habetur nunc sanctissimus Abraham. Respondentes autem clerici uerum esse eum Dei famulum monachumque perfectum affirmabant. Et episcopus: uolo, inquit, eum in uico illo gentilium ordinare presbyterum; potest enim eos patientia ac nimia caritate ad Deum conuertere. Et consurgens protinus, ad cellulam sancti uiri cum suis proficiscitur clericis. Cumque salutasset eum, statimque de gentilibus uici illius insinuat, ut ad eos ob salutem eorum pergeret  rogans. Qui cum audisset, tristis uehementer effectus, ait ad episcopum: Queso, inquit, Pater sanctissime, permitte mihi ut meas iniquitates defleam, neque huiusmodi negotium infirmo et exiguo existenti iniungas. Ad quem rursus episcopus dixit: Per Dei gratiam, inquit, potens es; ne uelis ergo in hac bona obedientia fieri cunctabundus. Cui uir beatus iterum respondens dixit: Obsecro sanctitatem tuam ut me mala mea plangere permittas. Et ait ad eum episcopus: Ecce totum mundum et que in eo sunt reliquisti, et uitam crucifixam amplexatus es; attamen cum hec uniuersa compleueris, agnosce te obedientiam, que cunctis uirtutibus eminet, non habere. Hec ille cum audisset, cepit flere amare, dicens ad eum: Quid sum ego, canis mortuus ?  et que est uita mea, quoniam talia de me, o sanctissime Pater, iudicasti? Cui ait episcopus: Ecce hic residens, tuam solummodo salutem acquiris; ibi autem plurimi per te, diuina gratia operante, saluandi sunt, quoscumque ad Dominum Deum conuerteris. Considera itaque unde ampliorem mercedem habeas, utrum si teipsum saluaueris solum, an si plurimos tecum ad salutem adduxeris. Tunc beatus uir Dei flens, ait: Fiat uoluntas Domini; uerumtamen propter obedientiam, quocunque iusseris, pergam.

CAP. uI.---Educens ergo eum de cellula in ciuitatem illico introduxit; ibique per impositionem manus presbyter ordinatus  , statim ad uicum  paganorum sine mora dirigitur. Quo dum sanctus Abraham pergeret, precabatur Dominum, dicens: Clementissime ac benignissime Deus, respice infirmitatem meam, gratiamque tuam celestem ad meum presidium dirige, ut glorificetur nomen tuum sanctum. Perueniens autem ad uicum, uidensque omnes in insania idolatrie uehementer esse delentos, ex imo pectore ingemiscens, grauiter fleuit; et eleuans oculos suos ad celum, dixit: Tu solus qui sine peccato es, Deus, ne despicias opera manuum tuarum. Festinanterque direxit nuntium in ciuitatem ad amicum illum carissimum sibi, ut pecuniam ex reliquiis patrimonii sui afferret. Quam cum accepisset, inter paucos dies construxit ecclesiam. Et uelut sponsam optimam, multo eam mirificoque decorauit ornatu.  Attamen dum edificaretur, quotidie homo Dei per media simulacra gentilium transiens, nichil penitus loquebatur, nisi in corde suo orabat solummodo, gemitusque cum fletu mittebat ad Dominum. Postquam uero ecclesia est consummata, quasi munus quoddam cum multis lacrymis obtulit Deo; ibi genubus positis, has preces suppliciter in sua oratione profudit: Tu, inquiens, omnipotens Fili Dei uiui, qui totum mundum erroris depressum caligine, ad cognitionem luminis tui per tuam presentiam deduxisti, hunc quoque populum tuum dispersum congrega in sinum Ecclesie tue, et illumina oculos mentis eorum, ut respuentes simulacrorum culturam, te solum amatorem hominum ac benignum Deum cognoscant.

Cumque hanc orationem finisset, continuo egressus  ab ecclesia, perrexit ad templum gentilium, arasque eorum et simulacra manibus suis euertit atque destruxit. Quod factum cum cerneret turba gentilium, quasi agrestes fere insiliunt, eumque laceratum multis uerberibus fugauerunt. Ipse autem clam nocte in ecclesia residens, plagarum suarum lacerationem non curans, sed tantummodo cum fletibus ac gemitibus, ut salui fierent, Dominum precabatur. Facto autem mane aduenientes pagani, inueniunt hominem Dei orantem; et nimio stupore perculsi, quasi enei  quidam effecti sunt. Unde et ad ecclesiam quotidie ueniebant, non tamen orationis gratia, sed ut oculis suis ecclesie contemplantes ornatum ac pulchritudinem, delectarentur. Cepit itaque quadam die uir beatus Abraham deprecari eos,  ut agnoscerent Deum. Illi uero seuiores effecti, fustibus eum quasi lapidem quemdam atque exanimem ceciderunt; et deinde, pedibus eius fune ligatis, extra uicum traxerunt, lapidibus obruentes; mortuumque eum arbitrantes, seminecem reliquerunt.

Media autem nocte in semetipsum reuersus, cepit flere uehementissime, ac dicere: Ut quid, Domine, despexisti humilitatem meam, et quare faciem tuam auertis a me? et cur repellis animam meam, et despexisti, Domine, opera manuum tuarum? Et nunc, Domine, respice super seruum tuum, et exaudi deprecationem meam, et corrobora me; 147 et absolue seruos tuos a uinculis diaboli, et presta eis ut cognoscant te quoniam tu es solus, et preter te non  est alius Deus. Deinde consurgens ab oratione, intrauit in uicum; ingressusque ecclesiam, Domino psalmos canebat. Rursus autem facto diluculo, uenientes uiderunt eum. Et stupefacti atque in insaniam uersi, nulla habentes uiscera misericordie, acerrimis illum tormentis crudeliterque conficiunt; et solito funibus alligatum, extra uicum traxerunt.

CAP. uI.---Hec autem cum per triennium pateretur, quasi uerus adamas tolerabiliter perdurabat; nec tot tantisque insectationum tribulationibus cessit; sed cum cederetur, cum traheretur, cum persecutiones pateretur, cum lapidaretur, cum fame et siti laboraret, in omnibus his que ei acciderant, nunquam ad iracundiam prouocatus, nunquam ad indignationem commotus est; nunquam pusillanimitate  distabuit, nunquam tedio fatigatus est; sed cum aspera omnia pateretur, magis ac magis amor eius in eos et caritas augebatur. Modo admonebat, modo blandiebatur, modo blandimentis suauissimi eloquii liniebat. Et quidem seniores, ueluti patres rogabat; iuuenes ut fratres, adolescentes ut filios; cum econtrario ab eis subsannaretur, irrideretur, atque mille opprobria pateretur.

CAP. uII.---Quadam igitur die habitatores uici illius congregati, nimioque stupore mirantes ac perterriti, ad inuicem colloquentes: Cernitis, inquiunt, tam magnam patientiam uiri, et ineffabilem circa nos caritatem, quomodo in tantis tribulationibus quas ei intulimus nequaquam ex hoc loco discesserit, neque alicui nostrum malum uerbum locutus sit, neque  auersus est a nobis, sed cum gaudio magno sustinuerit uniuersa. Unde nisi esset  Deus uerus quem predicat, et regnum et paradisus, ultio quoque malorum, non hanc tribulationem pateretur inaniter. Illud etiam considerandum, quoniam deos nostros, cum esset solus, euertit, et in nullo eum ledere ualuerunt. uere seruus Dei est homo hic, et cuncta uera sunt que de eo fama dispersit. uenite itaque, credamus in Deum quem predicat. Et hec inter se colloquentes, pariter omnes in ecclesiam pergunt, clamantes atque dicentes: Gloria Deo celesti, qui misit famulum suum, ut nos ab errore saluaret.

CAP. uIII.---Tunc beatus homo Dei hec uidens, letitia ingenti repletus est, et facies eius quasi ros  matutinus mutata est. Aperiensque os suum, ait ad eos: Patres mei, fratres ac filii, uenite, demus gloriam Deo, qui illuminare dignatus est oculos mentis uestre, ut eum possitis agnoscere; et percipite signaculum uite ut purificemini ab immunditia idolorum: et credite ex toto corde et animo, quod unus sit Deus celi et terre et omnium que in eis sunt, sine initio, inenarrabilis et incomprehensibilis, dator luminis, et amator ac redemptor hominum, terribilis ac suauis; et in Filium eius unigenitum, qui est sapientia eius; et in Spiritum sanctum, qui uiuificat omnia, ut celestes ex terrenis effecti, uitam celestem possitis adipisci. Respondentes autem uniuersi, dixerunt: Ita pater noster, ita dux uite nostre, quemadmodum  denuntias nobis et doces, ita credimus et faciemus. Et confestim sanctus Abraham assumens sacrum baptisma, baptizauit eos in nomine Patris, et Filii, et Spiritus sancti, a minimo usque ad maximum. Erant autem usque ad mille animas. Deinde per singulos dies diuinas Scripturas eis legebat, docebat eos de regno Dei, de paradisi deliciis, de gehenne suppliciis, de iustitia, de fide et caritate. Illi uero, sicut bona terra percipit semen bonum, et affert fructum, aliud centesimum, aliud sexagesimum, aliud trigesimum ; ita uerba eius libentissime audientes, atque in timore Domini proficientes, fructus largissimos afferebant. In conspectu autem eorum quasi angelus Dei uidebatur, et quasi quedam edificii ligatura. Sic enim caritas eorum  circa ipsum erat per doctrinam sermonis dulcissimi, ut ex hoc Deum credere uiderentur.

CAP. IX.---Completo igitur anno, postquam crediderunt, uir beatus Abraham non cessabat diebus singulis uerbum eis Domini predicare. At ubi eorum studium circa Deum fidemque firmissimam uidit, et quod erga eum nimia essent caritate connexi, et honorem sibi maximum exhiberent, uerens ne obtentu eorum abstinentie sue regulam destruere cogeretur, et quocunque modo mens eius terrenis curis astringeretur, consurgens in medio noctis, hanc orationem fudisse fertur ad Dominum: Tu solus sine peccato, Deus, qui, cum sis sanctus, requiescis in sanctis, qui solus amator es hominum ac misericors Dominus, qui mentis oculos huius multitudinis illuminasti,  qui eos ab aduersarii uinculis absoluisti, qui implicatos eos ab simulacrorum erroribus conuertisti, et tue cognitionis ei scientiam tribuisti; queso, Domine, ut usque in finem regere eos et conseruare digneris, et auxilium tuum gregi huic optimo, quem possidere uoluisti, perpetuum copiosumque clementer impertias; et quasi muro ualidissimo eos gratia bonitatis tue circumdes, et cor eorum semper illumines, ut ea que sunt tibi 148 placita perficientes, eternam uitam percipere mereantur; mihi quoque infirmissimo adminiculum tribuas, neque reputes in peccatum quod ab eis festino discedere. Tu enim nosti, uniuersorum cognitor, quod te solum desidero, et te mihi Dominum esse cognosco. Consummataque oratione discedens, tertio consignauit uicum  Christi signaculo; abiitque latenter in alium locum, et quibus potuit latebris occultauit.

CAP. X.---Mane autem solito more ad ecclesiam turbe conueniunt. Cumque eum minime reperissent, maximo stupore percussi, et quasi errantes oues, diuersis locis pastorem proprium perquirebant, nomenque ululantes cum lacrymis inclamant. Cum autem diutissime perquirendo eum inuenire non possent, nimio merore deiecti, confestim, quod eis acciderat, pergentes episcopo nuntiauerunt. Qui cum hoc agnouisset, ipse quoque admodum tristis effectus, statim plurimos ad requirendum Dei hominem destinauit, maxime ob consolationem gregis eius, eo quod cerneret eos flebiliter contristari. Cumque ab omnibus  tanquam lapis pretiosissimus quereretur, et prorsus inueniri non posset, habito consilio cum clericis suis, episcopus memoratum uicum ingreditur. Cepitque ad eos consolatorium proferre sermonem, et dolorem maximum, quem de discessu hominis Dei conceperant, blanda predicatione lenire. Cernens autem in fide Christi eos firmissimos, elegit ex eis uiros probabiles, quos presbyteros ac diaconos lectoresque constituit. Audiens uero hoc sanctissimus Abraham, uehementer gauisus est; et glorificans Deum, dixit: Quid retribuam tibi, Domine Deus meus, benignissime Pater, atque amator hominum suauissime, pro omnibus que retribuisti mihi? Honorificio et glorifico dispensationem tuam. Tunc continuo ad pristinam cellulam reuertitur. Fecit igitur  alteram extrinsecus cellulam, et semetipsum magna cum letitia in interiore conclusit. O miraculum, karissimi, laudibus plenum et glorie sempiterne! In tantis namque afflictionibus, quas in sepe dicto uico perpessus est, nunquam abstinentie sue regulam fregit, neque in dexteram uel sinistram ab ea diuertit. Gloria et magnificentia Deo, qui ei talem tolerantiam tribuit, qua et alios possit conuertere, et sui propositi gratiam custodire.

CAP. XI.---Cernens autem diabolus, bonorum hominum emulus, quod tantas in eum tribulationum molestias excitans, non in desidiam Dei hominem trahere, non in aliquo mentem uiri Dei ualuisset a Domino separare; et, quod maius est, sicut aurum in fornace pressuris fulgentior redderetur atque in maiorem  patientiam et alacritatem caritatis proficeret; uehementer irritatus et acriter efferatus, aduersus eum cum magna phantasia  aduenit, ut saltem sic ei pauorem incutiens, decipere eum posset ac fallere.

CAP. XII.---Igitur cum staret in medio noctis ac psalleret, repente lux copiosa, ueluti solis, in cella eius refulsit, et uox quasi cuiusdam multitudinis audita est, dicens: Beatus es, Abraham, uere beatus es et fidelis, nullusque sicut tu in omni conuersatione inuentus est, qui omnes uoluntates meas explesti. Protinus autem uir sanctus dolum maligni cognoscens, exaltauit uocem suam, ac dixit: Obscuritas tua tecum sit in perditionem, o plene dolo atque fallacia. Ego enim homo peccator sum, habens tamen  spei presidia, per gratiam Dei in nullo tuas insidias pertimescam. Neque enim plurime phantasie pauorem mihi incutiunt. Nomen siquidem Domini mei et Saluatoris Iesu Christi, quem dilexi et diligo, mihi ualidissimus murus est, in quo te increpo, immunde canis, ac ter miserande. Et dicente eo hec, confestim ut fumus ab oculis eius euanuit. Sanctus autem Dei famulus cum multa alacritate tranquilloque animo benedicebat Dominum, quasi qui nullam phantasiam uidisset.

CAP. XIII.---Rursus uero post dies paucos orante eo noctu, tenens securim diabolus, cellulam eius conabatur euertere. Et cum iam putaretur perforasse eam, uoce magna clamauit et dixit: Festinate, amici  mei, festinate celeriter, atque intreuntes, uitam eius uiolenter eripite. Ait autem contra eum beatus Abraham: Omnes gentes circumdederunt me, et in nomine Domini uindicabor in eis . At ille protinus cum hanc uocem audisset, euanuit, cella autem beati uiri integra atque illesa permansit.

CAP. XIu.---Item post paucos dies cum media nocte psalleret, psiathium suum, super quod consistebat, cepit uehemens flamma comburere. Tunc ille intrepidus ignem conculcans, dicebat: Super aspidem et regulum ambulabo, leonem et draconem conculcabo ; et omnem uirtutem inimici, in nomine Domini mei Iesu Christi, qui mihi prebet auxilium, superabo. Diffugiens itaque Satanas, uoce magna proclamabat: Ego te, inquiens, mala morte  deuincam, inueniamque artes, quibus te conteram, qui me nunc quasi contemptibilem reputas.

CAP. Xu.---Quadam die igitur cibum eo sumente, transfiguratus demon in habitu adolescentis, cellulam eius ingreditur, et appropinquans, 149 caucum eius nitebatur euertere. uir autem Dei manu illud retinens, manducabat intrepidus. Tunc exsiliens diabolus, aliam phantasiam repente confingit; et ecce quasi candelabrum statuens ante eum, et lucernam desuper ardentem, ore polluto ac fetido psalmos cantabat uoce magna: Beati, inquiens, in uia immaculati, qui ambulant in lege Domini . Cumque ex eodem psalmo uerba plurima cecinisset, nullum ei sermonem sanctus ille respondit, donec cibum solitum percepisset. Postquam uero de mensa  surrexit, cum omni constantia ait ad eum: Canis immunde et ter miserande, atque infirmissime et mendacissime, si nosti quod beati sunt, cur eis molestus es? Nam beati sunt reuera omnes, qui ex toto corde diligunt Deum. Respondens autem diabolus, ait: Idcirco illis infestus sum, ut superem eos, ut ab omni opere bono prepediti, meis facinoribus socientur. Cui uir beatus ita respondit: Non tibi bene sit maledicte, ut quempiam timentium Deum superare uel impedire preualeas, nisi forte eos qui tibi similes existentes a Deo propria uoluntate discedunt. Illos uincis ac fallis, quoniam Deus non est in eis. Ab his autem qui diligunt Deum, tanquam fumus a uento, exhalescis ac deficis. Una siquidem eorum oratio sic te persequitur ac deturbat, quemadmodum  puluis a uento insectatus dispergitur. uiuit autem Deus meus, qui est benedictus in secula, qui est gloriatio mea, quia non te pertimescam, etiam si omni tempore hic constiteris. Sic autem pro nichilo te spernam, ueluti si unus catulus contritus ab aliquo contemnatur. Hec eo dicente, confestim ille  euanuit.

CAP. XuI.---Rursus post dies quinque, cum psalmodiam suam noctis tempore consummasset, aliud phantasie argumentum ab inimico confingitur. Ecce enim quasi turba plurima cernitur aduenisse; et uelut trahentes inuicem, cum clamoribus se mutuo cohortantur, ut homo Dei in foueam proiiceretur. Quos circumspiciens uir beatus: Circumdederunt me,  inquit, sicut apes fauum, et exarserunt sicut ignis in spinis, et in nomine Domini uindicabor in eis . Tunc Satanas exclamans, ait: Heu! heu me! quid tibi de cetero faciam nescio. Ecce enim me in omnibus uictum ac superatum intelligo, et uniuersas uires meas esse despectas, et me undique conculcatum. uerumtamen nec sic quidem a te aliquando discedam, donec superans, humilem te mihique subiectum faciam. uir autem Dei ait ad eum: Anathema tibi et omni uirtuti tue, pollutissime demon; gloria autem et honor Domino soli sancto ac sapienti Deo, qui nobis dilectoribus suis te tradidit conculcandum. Et idcirco uersutias tuas subsannamus atque contemnimus. Agnosce itaque, infirmissime atque infelicissime demon, quia nos neque te, neque tuas pertimescimus phantasias.

 CAP. XuII.---Per multum autem tempus diuersis argumentis ac machinis contra uirum fortissimum dimicans, non quiuit cogitationibus eius solidissimis, saltem pauorem certans incutere. Magis autem preliando, alacritatem in eo et caritatem apud Deum maximam suscitabat. Diligens namque Deum ex toto animo, et conuersationem suam secundum uoluntatem eius instituens, affluenter gratiam diuinam promeruit: et propterea non ualebat diabolus ledere eum. Perseueranter namque pulsauerat, ut ei thesauri diuine gratie panderentur. Cumque patefactus fuisset ingressus, tres sibi inde pretiosissimos lapides sumpsit, fidem, spem et caritatem, quibus in eo perfecte ac firmiter uirtutes relique ornabantur. Texens quoque pretiosissimam coronam bonis operibus,  Regi regum Domino, a quo munus acceperat, offerebat. Quis enim sic ex toto corde Deum et proximum tanquam seipsum dilexit ? Aut quis ita laborantibus compatiebatur et misericors existebat?  Quem aliquando monachum audiens bene conuersari, non pro eo deprecatus est Dominum, ut liber ab omnibus diaboli laqueis seruaretur, et cursum uite sue inculpabiliter consummaret? Aut quem peccatorum uel impium audiens, pro eo, ut saluaretur, cum lacrymis diebus ac noctibus Dominum non postulabat? Et in omni tempore institutionis sue non preteriuit eum fine lacrymis dies. Labia sua non soluebat facile in risum. Non appropinquauit oleum corpusculo eius; facies, uel etiam pedes, a die conuersionis sue nunquam diluti sunt. Sic namque se exhibebat, tanquam quotidie moriturum.

CAP. XuIII.---O uere, fratres, gloriosum miraculum, in tanta abstinentia, iugibusque uigiliis, fletibus mixtis, chameuniis  quoque et contritione  corporis nunquam omnino lassatus est, nunquam infirmatus segnitia obtorpuit, nunquam tedio fatigatus est: sed ueluti esuriens quisquam aut sitiens, sic ille auiditate quadam sustinens omnia, nunquam sui propositi potuit mens eius dulcedine satiari. Erat autem aspectus eius quasi flos quidam immarcescibilis, atque in facie eius puritas animi noscebatur. Sed et totum corpusculum eius, quasi nichil egisset, ualidum ac robustum apparuit, utpote qui diuina gratia in omnibus frueretur, et iucunditate 150 spiritalis letitie potiretur. In hora namque dormitionis sue ita splendidissimus uultu apparebat, quasi qui nequaquam uite sue tempus in abstinentia peregisset. Sed et aliud in eo per dispensationem miraculum gestum est. In omnibus siquidem  quinquaginta annis abstinentie sue, uestem cilicinam, qua indutus fuerat, non mutauit.


Reliqua de uita Abrahe et eius nepte uide infra, inter uitas feminarum





IANUARII I. uITA SANCTI BASILII  , CAESAREAE CAPPADOCIAE ARCHIEPISCOPI. AUCTORE AMPHILOCHIO  , ICONII EPISCOPI, INTERPRETE URSO  S. R. E. SUBDIACONO.





PRAEFATIO INTERPRETIS.

Beati Basilii, Cesaree Cappadocie presulis, uitam me in Latinam uertisse dictionem, secundum postulationem tuam, cognosce. Neque enim inobediens esse tibi debeo, qui omnibus fratribus meis et proximis debitor sum. Sed utinam tam bene quam prompte, tam utiliter, quam feliciter, quod postulasti, fuerim exsecutus; presertim cum necessario super hoc fueris exhortatus, et ut tantus uir apud Latinos, quemadmodum apud Grecos, celebris habeatur, iure sategeris. Denique licet eius quedam salutifera scripta sermo Latinus habeat, uita tamen illius quam sit quam admirabilis hactenus ignoratur. Et certe satis incogruum est quod docuerit sciri, et quid fuerit operatus nesciri: cum sanctus uir, utpote imitator illius de quo Lucas scribit, quia cepit iehsu facere et docere , non solum uerba Dei docebat homines, sed, ut magnus uocaretur in regno celorum, antea faciebat. Fruere igitur salubrius doctrinis eius; et ne forte dicas illum docuisse et non fecisse, iam nunc scies quia fecit quod docuit, et de cetero habebis quod imiteris.

152 Licet ante hoc opus ego non presumpserim aggredi, putans, ut ipse nosti, ab alio iam translatam,  in quo merito ipse me reprehendi. Nunquidnam quia Scripturam sacram quidam interpretati sunt, idcirco posteriores interpretes hanc minus interpretati sunt? Si hoc esset, eamdem sacram Scripturam Latinitas ex ipso Hebraico fonte per beatum Hieronymum Ecclesie Romane presbyterum  , et diuine Bibliothece cultorem, hactenus non hausisset.

uerum diligenter inquirens, nichil scriptum de uita huius sancti apud Latinos inueni, nisi duo miraculorum eius  , id est, de puero Christi negatore liberato, et muliere a peccatis erepta; que tamen adeo deprauata reperi, ut rursus ea interpretari quam emendare maluissem.

Sane notandum est, quia cum quidam legunt in his Actibus que sanctus Amphilochius scripsit, discrepasse autumant ab his que sanctus Gregorius Nazianzenus in epitaphio  huius magni uiri commemorat, cum alter forte tacuerit quod alter non tacuit, idipsum nobis inter Euangelistas reperientibus. Presertim cum et idem Amphilochius, qui super tanti uiri uita scripserint, hec expositurus apte designet



Prologus auctoris.


Charissimi, non inconueniens erat, sed iustum, deuotos filios super obitu patrio contristari, et ei dona lacrymarum offerre, quod hactenus compatienter egimus. At uero postquam luctus turbinem, secundum quod scriptum est, deposuimus, ad gratificam supplicationem omnium Domino Christo Deo nostro rependendam commoti sumus; opere pretium duxi, tam memorabilem uitam, quam uera miracula pastoris et magistri nostri Basilii, ne diutino transcursu temporis obliuioni profunde tradantur, scripture fore mandanda.

Tribus enim sacratissimis et egregiis uiris, Gregorio uidelicet, qui in theologia claruit  , et Gregorio memorabili Nysseorum  ciuitatis episcopo, sed et beato Ephrem  , aliis atque aliter sermonibus epitaphicis tantum uirum fulgidum exhibentibus, uisum est et mihi tanquam abortiuo, ut cum Apostolo dicam, cum pre manibus accepissem narrationes que ab utrisque admirandis uiris edite sunt, ea que his deesse uidebantur suppleui, more scilicet deuoti filii debitum patri representantis, de sursum quedam, ut estimari potest, assequentis, et certam scientiam percipientis. Nouit enim, nouit nubes abscondere solem, et morosus bonarum narrationum transcursus facile introducit obliuionem.

Magnus igitur exstitit pastor noster, et famosus mundo Basilius celestium uirtutum consermocinator, angelorum ordinum comminister, predicabilis Ecclesie doctor, incorrupta dogmatum orthodoxorum columna; qui naturam existentium enucleatius explanauit, qui pessimum Trinitatis apostatam Iulianum  deposuit, qui ualentis os  blasphemum obstruxit, qui Arianorum expresse nequissimum errorem deuastauit, qui Christianorum liquido stabiliuit rectam opinionem. Pastor acceptabilis Ecclesie populi, regalis sacordotii consors, circumamictus ueritate Christi, ouium aries, diuine fidei magister inclytus; qui et uiuens et post obitum magnis coruscauit miraculis, qui Deo odibilis Iuliani, ut dictum est, extollentis in altum cornu, et loquentis aduersus Deum iniquitatem, corruptionem oratione sua parauit. Interea ualens accipiens indigne Imperialem purpuram, et Arianorum nequam sensui patrocinium prestans, uenit ad illustrem, que apud nos est, Cesaris urbem. uerum qualiter, uel qua causa, non est presentis temporis enarratio. Sed ad propositum redeamus; uirtutes illius, quas a uulua usque ad finem habuit, narraturi.



uITA.


 CAPUT PRIMUM.---Basilius solus super terram equalitatem ostendit, uitam uidelicet operibus decoratam, et sermonibus diuine sapientie illustratam, omnia Christo dans, animam et corpus, uerborum palmas  , propter quod et gentilem errorem ut araneorum telas dirupit. Hic septem annorum factus, ad litteras traditur a parentibus: uacans autem in mathematicis quinquennio, fructificabat plurimum in philosophica disciplina, nature mansuetudine. Rursus relicta 153 patria, Cappadox enim erat genere, peruenit ad matrem sermonum, id est, Athenas  , et castitate seu multa continentia et temperantia decenter ornatus, adheret preceptori Grecorum sapientie, Eubulo  nomine, et ita sese disciplinis tradidit, ut eum tam preceptores quam condiscipuli imitarentur. Erant enim huius cooperatores, magnus Gregorius Nazianzenus episcopus, qui throni Apostolici gubernacula per duodecim  moderatus  est annos, Iulianus, qui ad breue tempus Christianus fuit, atque Libanius  . Hic autem pre omnibus admirabilis uir posuit in corde suo non participari pani uel uino, donec ex superna prouisione sapientie penetraret arcana. Moratus autem in eruditionibus quindecim annos, et omnem gentilem philosophiam transcurrens, in fine astronomiam quoque ac geometriam, et optima queque legens, cum nullo modo ualuisset per ea inuenire omnium conditorem, quadam nocte uigilante illo, diuinus quidam splendor infit ut transcurreret nostre religionis scripturam.

Surgens ergo properauit Aegyptum  , et accedens ad quemdam Archimandritarum, nomine Porphyrium  , petiuit dari sibi sacros libros ad perceptionem diuinorum dogmatum. Et hoc percepto mansit illic, dans operam meditationi diuinorum eloquiorum, aqua et oleribus educatus. Anno uero  integro ibidem moratus, et ueritatis rationem fide considerans, perseuerauit scrutatus uerbum ueritatis, et petiuit se dimitti Ierosolymam causa orationis  iturum, et illic miracula inspecturum, qui exoratus dimisit eum.

[a 1Kb] CAP. II.---Rediens autem illo, ubi Grecorum institutus est philosophia, cepit persuadere multis philosophis et multitudini gentilium ostendere Christum, demonstrans illis uiam salutis. Requirebat uero et preceptorem suum Eubulum  in uicissitudinem studiorum, quibus ab ipso fuerat institutus, ad trahendum eum et inclinandum immaculate fidei, utpote ipse bene currens ad eam. Omnesque docebat, qui philosophia imbuti erant, illum sequi quasi magistrum. Requirens autem eum  in omnibus scholis, inuenit in proastio  1Kb] cum philosophis. Nihil erat enim apud eos studii quam dicendi quid ac audiendi nouum. Disputante autem illo, reprehendit eum astans Basilius. Et quidam eorum qui cum ipsis erant dixit: Reprehendit te quis, o philosophe? Qui ait: Aut Deus, aut Basilius. Recognoscens ergo eum, et hos qui secum erant dimittens, aderat cum Basilio, et tribus diebus ieiuni perseuerantes, questiones inuicem proponebant. Interrogauit itaque Eubulus Basilium: Que est definitio philosophie, Basili? Qui ait: Prima definitio philosophie, meditatio mortis. Ille uero admirans, ait: Quis est mundus? Ait: Qui est super mundum. Et dulces quidem sunt mundi sermones, ipse uero mundus uehementer amarus, si quis hunc uitiose retineat.  Et alia est uoluptas corporis, et alia incorporalis nature. Et pariter hec cuiquam inesse impossibile constat. Nemo enim potest duobus dominis seruire . uerum, quantum uirtus suppeditat, frangimus esurientibus panem scientie, et eos qui per malitiam quorumdam sine tecto sunt, per uirtutem ducimus sub tectum. Si uero eum nudum uidemus, amictu circumdamus, et domesticos seminis non despicimus. Cumque dixisset hec, imaginans ei parabolice Saluatoris nostri misericordiam, quam circa nos per penitentiam operatur, tres tabulas  sensim proponit in proforibus mentis, unam quidem in superioribus portarum uirtutes ferentem, prudentiam uidelicet, fortitudinem, temperantiam, et iustitiam. In sinistra uero parte seductionem. Porro hinc  et inde intemperantiam, profanationem, linguositatem, suasionem, et huiuscemodi examen malorum. Penitentiam autem decenter astantem intrepidam, hilarem, lenem, et contrariis quidem aduersantem, populo uero bona omnia imprecantem. Preterea iuxta hanc, abstinentiam, sagacitatem, clementiam, pudicitiam, pudorem, humanitatem, et multorum bonorum plebem. Sensus uero huius historie uidentibus quidem est monitio, audientibus autem zeli potioris occasio. Hec et ipse ego uidens delectatus sum, et in hoc ductus sum, o Eubule. Sunt quippe in nobis non imagines neque enigmata, sed ipsa liquido ueritas ad salutem adducens. Resurgemus  enim omnes, hi in uitam eternam, hi in opprobrium et confusionem perpetuam: et astabimus ante tribunal Christi , quemadmodum docent nos magniloqui prophete, Isaias, Ieremias, Ezechiel, Daniel, et Dauid rex, et egregius Paulus. Et post hos ipse Dominus penitentie dator, et huius recompensator, qui ouem perditam requisiuit , qui recedentem a paternis sinibus cum multis diuitiis puerum, et his luxuriose consumptis postea redeuntem, fame tabefactum, germane amplexus est, et adornans fulgida stola et annulo ac uestibus pretiosis, suadet nichil puero peccanti, non seuire, sed ueluti fratri ueniam dare ; sic absque inuidia Dominus excellens bonitatem equalem his, qui circa 154 undecimam horam uenerunt, mercedem  dat . Ipse et nobis penitentibus, et resipiscentibus, ex aqua et Spiritu sancto regenerationem donabit, quia nec oculus uidit, nec auris audiuit, nec in cor hominis ascendit que preparauit Dominus diligentibus se . Horum ergo sensu intellecto, Eubulus ait: O Basili, celestis Trinitatis assertor, per te credo in unum Deum Patrem omnipotentem, et cetera; exspectans resurrectionem mortuorum, et uitam uenturi seculi, amen. Opere autem ostendam tibi fidem que in me est: quoniam, omnibus que mihi adsunt in manibus tuis datis, residuo uite mee tempore, si placitum in conspectu Dei fuerit, tecum ero, suscepta ex sancta aqua seu Spiritu regeneratione. Ait autem Basilius: Benedictus Dominus Deus noster, ex hoc nunc et usque in seculum,  o Eubule, qui illustrauit lumen uerum in mente tua, et transtulit te a multorum errore deorum in agnitionem misericordie sue. Porro si, ut fassus es, mecum pariter esse uis, ostendam tibi quo saluti nostre modo prouideamus, a uinculis istius seculi liberandi. uenundemus omnia que nobis insunt, et tribuamus egenis, sicque demum ad sanctam ciuitatem pergamus, inspectores per nos efficiendi patratorum ibidem miraculorum, et acquiramus fiduciam apud Deum. Taliter itaque ambo rebus suis pie distributis, sola ex his indumenta, que sancto baptismati preparari solent, ementes, Ierosolymam tendunt, conuertentes ad Dominum gentilium multitudinem copiosam.

CAP. III.---Peruenientes uero ad Antiochi urbem,  diuerterunt ad receptaculum quoddam. Filius autem hospitis, nomine Philoxenus, sedebat pre foribus in meditatione multa: erat autem hic discipulus Libanii sophiste, a quo susceperat uersus Homericos ad transferendum eos in rhetoricos. Et cum in multa tribulatione consisteret, laborando deficiebat; quem aspiciens Basilius dixit ad eum: Quare ita tristis es, adolescens? Ait: Que mihi utilitas erit, si dixero tibi? Perseuerante autem Basilio, et ei prodesse pollicente, dixit ei tam sophistam, quam etiam uersus, et quia propter hoc laboro. Qui susceptis uersibus cepit dicere horum translationem. At uero adolescens stupefactus pariter et gauisus, in scriptis exponi  eam rogauit. Qui scripsit horum solutionem in tribus editionibus: puer autem suscepit eos gaudens, et diluculo pergit ad Libanium, et dat ei uersuum enucleationem. Accipiens autem Libanius, et consternatus super translatione, dixit: Per diuinam Prouidentiam nullus presentium sapientum tale quid potest interpretari. Unde ergo est horum innouator? ait puer: Peregrinus quidam ueniens ad hospitium meum, paratissime disseruit mihi horum dissolutionem. Nihil ergo negligens Libanius, cursim ad hospitium uenit, et uidens Basilium una cum Eubulo, et recognoscens eos, obstupefactus est pro insperato utriusque aduentu. Rogauit autem eos diuertere in domum suam; et hoc consecutus, rogauit etiam ut suauem seu conditam sumerent escam. Qui pane et  aqua, secundum consequentiam que ab ipsis tenebatur, mensurate perceptis, gratias egerunt Deo, et omnium datori bonorum. Paratissime itaque Libanius cepit cum iis querere, ac protendere uerbositates rhetoricas. Illi autem proposuerunt ei de fide sermonem. At uero Libanius sentiens que dicebantur: Nondum est, inquit, tempus huius operationis; cum autem iusserit superna Prouidentia, non est qui resistat. Sed quia in maximis mihi profuisti, o Basili, disputare quoque ad nouitios meos ne dedigneris. Qui celeriter congregatis iuuenibus, docebat eos munditiam anime et impassibilitatem corporis, gressum mitem, uocem temperatam, sermonem ordinatum, cibum et potum imperturbabilem, coram senioribus silentium, ante sapientiores auditionem, circa  prelatos subiectionem, circa equales seu minores caritatem non fictam, pauca effari, plura uero intelligere; non exasperari sermone, non superabundare loquelis, non esse promptos ad risum, pudore ornari, cum mulieribus impudicis non colloqui, deorsum uisum habere, sursum animam; fugere contradictiones, non didascalicam sequi dignitatem, nichil estimare a quibuscunque collatos honores. Quod si quisquam uestrum aliis etiam prodesse potest, a Deo mercedem exspectet, et eternorum bonorum uicissitudinem a Christo Iesu Domino nostro. His dictis, Basilius ad discipulos Libanii, et miris ab omnibus laudibus cumulatus, una cum Eubulo carpebat iter.

CAP. Iu.---Cumque Ierosolymam peruenissent, et omnem locum sacrosanctum fide et amore perlustrassent,  et in eis Deum, qui super omnia est, adorassent, manifesti facti sunt episcopo ciuitatis, nomine Maximino  . Et huic procidentes, postulauerunt adipisci diuinam regenerationem in Iordane  flumine. Quos intuens sanctus hic uir Dei, gratia plenus, adimpleuit petitionem ipsorum, et una cum fidelibus uiris uenit ad Iordanem. Cum autem Basilius accessisset ad ripam, proiecit se super humum, et cum lacrymis et clamore ualido petebat signum sue fidei reuelari. Et mox cum tremore consurgens 155 deponit uestimenta sua, et cum eis procul dubio ueterem hominem, sic demum descendens in aquam orabat, et accedens sacerdos baptizauit eum. Et ecce fulgur ignis prefulsit eis, et columba  ex  eo ueniens descendit in aquam, et turbata aqua conuolauit in celum; hi uero qui astabant tremefacti glorificauerunt Deum; baptizatus autem Basilius exiuit ab aqua. Admirans autem Maximinus Basilii dilectionem quam in Deum habebat, et oratione fusa super eum induit uestibus resurrectionis Christi. Baptizauit autem et Eubulum, et ungens etiam sancto chrismate  , tradidit uiuificam communionem, et rogauit Basilium Dei sacerdos post orationem sumere cibum, quod et fecit dicens: Domine Iesu Christe Deus noster, ita credo euangelice uoci tue, et spero in benignitate tua, ait, manducans et bibens, uincam resistentem nobis diabolum cooperatione Spiritus sancti tui. Stupefactus autem sacerdos Dei in fide illius, reuersus est cum eis in sanctam ciuitatem. Anniuersario  uero tempore illic demorantes, communi consilio uenerunt Antiochiam, et Basilius a Meletio  eiusdem urbis episcopo ad diaconii ordinem promotus, et Prouerbiorum  sermonem interpretatus, multa est admiratione prouectus.

CAP. u.---Post non multo tempore transacto, properauit una cum Eubulo ad Cappadocensium regionem; et cum iam iamque ingressuri essent Cesariensium ciuitatem, in uisione noctis reuelatus est tunc episcopo ipsius urbis, Eusebio  nomine, horum aduentus, et quod Basilius eius esset futurus successor. Qui expergefactus uocauit principem ecclesiastice administrationis, et quosdam uenerabilium clericorum, et misit eos ad orientalem portam urbis, dicens eis, uisionem; cumque irent ad portam,  obuii fuerunt eis, cum ingrederentur. Quos uidentes et agnoscentes, rogauerunt ut ascenderent ad episcopum. Cumque intrarent, intuitus eos sanctissimus episcopus, et stupefactus in similitudine uisionis, Deo gratias egit. Interrogauit autem unde uenirent, et quo abirent, et que eorum essent uocabula, et discens, dixit diaconibus prebere que ad requiem eorum congruerent: qui adducentes eos ad insigne habitaculum  , omnia obtulerunt ad suauitatem eorum. Eadem autem hora aduocans sanctissimus uir lectissimos cleri et ciuitatis, enarrauit eis ea que a Deo fuerant sibi reuelata. Qui una uoce dixerunt: ueraciter et hoc digna est munda uita tua, ut diuinitus de celo reuelaretur is qui post te futurus est pontificalem thronum ornare. Unde  nichil hesitans fac quod tibi uidetur. Episcopus autem aduocato Basilio una cum Eubulo, cepit scrutari cum eis sacras Scripturas; et admirans pelagus sapientie que inerat illis, et habitis eis idoneis assistoribus, non post multum temporis obiit. Conuenientes ergo episcopi ad synodum  , cum operatione Spiritus sancti eligunt Basilium ad thronum episcopalem. Qui uidelicet consecratus gubernabat Ecclesiam Dei prouidentia.

CAP. uI.---Post aliquod uero tempus postulauit a Deo quo concederet sibi gratiam sapientie et intellectus, ut offerret per propria uerba sua incruentum Deo sacrificium, et ueniret in presentiam sancti Spiritus; et post sex dies, uelut in excessu mentis  aduentu Spiritus sancti factus, septimo die cepit ministrare Deo per singulos dies, et post aliquod tempus fide ac oratione multa, inchoauit propria manu scribere misse mysteria. Et quadam nocte astans ei Dominus in uisu cum apostolis propositionem panis faciens in sancto altari, erexit Basilium, dicens ei: Secundum petitionem tuam repleatur os tuum laude, ut per propria uerba tua incruentum offeras sacrificium. Qui non ferens oculis uisionem, surrexit tremefactus, et accedens ad sanctum altare cepit dicere ac scribere in charta, ita: »Reple os meum laude  , ut laudem gloriam tuam, Domine Deus, qui creasti nos, et adduxisti ad uitam hanc;« et reliquas sancte misse orationes. Et post finem orationum exaltauit panem  , prolixe orans  et dicens: Attende, Domine Iesu Christe, Deus noster, de sancto habitaculo tuo, et ueni ad sanctificandum nos, qui sursum cum Patre sedes, et hic nobiscum inuisibiliter ades, et dignare potenti manu tua tribuere nobis et per nos omni populo sancta sanctis.« Populus respondit: »Unus sanctus, unus Dominus iehsu Christus cum sancto Spiritu in gloria Dei Patris. Amen.« Et diuidens panem in tres portiones, unam quidem suscepit cum timore multo, aliam uero seruauit ad consepeliendum sibi  , tertiam autem positam  super columbam auream, suspendit super altare. Eubulus autem et cleri princeps simul pre foribus templi stantes, uidebant lumen intelligibile in templo, et homines clarissime candidatos, et uocem populi glorificantis Dominum, et Basilium  altari astantem; et consternati super uisione, ceciderunt in faciem, cum lacrymis glorificantes Dominum. Cum autem exisset Basilius, ceciderunt ad pedes. Qui interrogauit causam adorationis et aduentum eorum. Illi uero dixerunt gloriosissimum miraculum quod uiderunt in templo. Tunc Basilius extense gratias 156 agens Domino, enarrauit gloriosissima. Et aduocato aurifice, fecit columbam de auro mundissimo, et in ea posuit portionem, suspendens super sanctam mensam, instar sancte illius columbe que apparuit in Iordane Domino baptizato. Hoc autem facto, repromisit sermonem exhortationis se dicere ad populum; et collocata est infinita multitudo in ecclesia, inter quos erat uir magnus, Dei cultor Ephrem  , de quo postmodum enarrabimus,  qualiter ex apparitione diuina inspector factus fuerit memorandi Basilii.

CAP. uII.---Itaque cum diuinum celebraretur officium, Hebreus  quidam, ut Christianus, se populo miscuit, ordinem officii et donum communionis explorare uolens, et uidet infantulum membratim incidi in manibus Basilii; et communicantibus omnibus uenit et ipse, et data est ei in ueritate caro; deinde adest et calici, qui erat sanguine plenus, et ipsius particeps est effectus. Atque ex utroque conseruatas reliquias, pergens in domum suam, ostendit uxori sue, ad confirmationem eorum que dicebantur, enarrans que propriis uiderat oculis. Credens ergo quod reuera horrendum sit et gloriosum  Christianorum mysterium, in crastinum adit Basilium supplicans ei quo sine dilatione acciperet in Christo signaculum. Qui nichil negligens, solitas grates ei, qui omnes uult saluari, referens, baptizauit eum cum omni domo sua credentem in Dominum

CAP. uIII.---Helladius  autem sancte recordationis, qui inspector et minister fuit miraculorum que ab eo patrata sunt, quique post obitum eiusdem apostolice memorie Basilii sedem illius suscipere meruit, uir et miraculis clarus, atque omni uirtute ornatus, retulit mihi quia cum senator quidam fidelis, nomine Proterius  , pergeret ad sancta et percolenda loca, et ibidem filiam suam tondere  , et in unum uenerabilium monasteriorum mittere, et sacrificium Deo offerre uoluisset, diabolus, qui ab  initio homicida est, inuidens eius religioso proposito, commouit unum ex seruis eius, et hunc ad puelle succendit amorem. Hic itaque cum tanto uoto esset indignus, et non auderet propositum saltem contingere, alloquitur unum ex detestandis maleficis, repromittens illi ut si forte arte sua posset illam commouere, multam ei auri tribueret quantitatem. At uero ueneficus dixit ad eum: O homo, ego ad hoc impos existo; sed si uis, mitto te ad prouisorem meum diabolum, et ille faciet uoluntatem tuam, si tu duntaxat feceris uoluntatem eius. Qui dixit ad eum: Quecunque dixerit mihi, faciam. Ait ille: Abrenuntias, inquit, Christo in scriptis? Dicit ei: Etiam. Porro iniquitatis operarius dicit ei: Si ad hoc paratus es, cooperator tibi  efficiar. Ille autem ad ipsum: Paratus sum, tantum ut consequar desiderium. Et facta epistola, pessime operationis minister ad diabolum destinauit eam, habentem dictatum huiusmodi: »Quoniam domino et prouisori meo oportet me dare operam, quo a Christianorum religione discedant, et ad tuam societatem accedant, ut compleatur portio tua, misi tibi presentem, meas deferentem litterulas, cupidine puelle sauciatum. Et obsecro ut huius uoti compos existat, ut et in hoc glorier, et cum affluentiori alacritate colligam amatores tuos.« Et data ei epistola, dixit: uade tali hora noctis, et sta supra monumentum alicuius pagani, et erige chartam in era, et astabunt tibi qui te debent ducere ad diabolum. Qui hoc alacriter gesto, emisit miserrimam  illam uocem, inuocans diaboli adiutorium; et continuo astiterunt ei principes potestatis tenebrarum, spiritus nequitie , et suscepto qui fuerat deceptus, cum gaudio magno duxerunt eum ubi erat diabolus, quem et monstrauerunt ei super excelsum solium sedentem, et in gyro eius nequitie spiritus circumstantes; et susceptis uenefici litteris, dixit ad infelicem illum: Credis in me? Qui dixit: Credo. Dixit ei diabolus: Tergiuersatores estis uos Christiani, et quidem quando me opus habetis, uenitis ad me; cum autem consecuti fueritis effectum, abnegatis me et acceditis ad Christum uestrum, qui, cum sit bonus atque misericors, suscipit uos. Sed fac mihi in scriptis tam Christi tui et sancti baptismatis  uoluntariam abrenuntiationem, quam in me per secula spontaneam repromissionem, et quia mecum eris in die iudicii simul perfruiturus eternis suppliciis, que mihi sunt preparata. At ille exposuit proprie manus scriptum, quemadmodum fuerat expetitus. Rursusque ille corruptor animarum draco destinat demones fornicationi prepositos  , et exardescere faciunt puellam ad amorem pueri, que proiecit se in pauimentum, et cepit clamare ad patrem: Miserere mei, miserere, quia atrociter torqueor propter talem puerum nostrum. Compatere uisceribus tuis, ostende in me unigenitam tuam paternum affectum, et iunge me puero, quem elegi. Quod si hec agere nolueris, uidebis me amara morte post paululum mortuam,  et rationem dabis Deo pro me in die iudicii. 157 Pater autem cum lacrymis dicebat: Heu mihi peccatori! quid est quod contigit misere filie mee? quis thesaurum meum furatus est? quis filie mee iniuriam intulit? quis dulce oculorum meorum lumen exstinxit? ego te semper supercelesti sponso consiliatus sum desponsare Christo, et Angelorum contubernio sociam constituere, et in psalmis et hymnis et canticis spiritualibus canere Deo accelerabam, tu autem in lasciuiam petulantie insanisti. Dimitte me, sicut uolo, cum Deo contractum facere, ne deducas senectutem meam cum merore in infernum, neque confusione nobilitatem parentum tuorum operias. Que in nichilum reputans que a patre sibi dicebantur, perseuerabat clamans: Pater mi, aut fac desiderium  meum, aut prius pauxillum mortuam me uidebis. Pater itaque eius in magna dementatione constitutus, tam immensitate mestitie absorptus, quam amicorum consiliis acquiescens se admonentium ac dicentium expedire potius uoluntatem puelle fieri, quam sese manibus interficere, consensit, et precepit fieri desiderium puelle potius, quam eam exitiabili tradere morti. Et mox protulit puerum qui querebatur, simul et propriam genitam, et dans eis omnia bona sua, dixit: Salue nata uere misera; multum lamentaberis repenitens in nouissimis, quando nichil tibi proderit. Porro nefandi matrimonii coniugio facto, et diabolice operationis completo facinore, et pauco tempore pretereunte, notatus est puer a quibusdam, quod non ingrederetur ecclesiam, neque attrectaret immortalia  et uiuifica sacramenta, et dicunt miserande uxori eius: Noueris quia maritus tuus, quem elegisti, non est Christianus, sed extraneus est a fide, et penitus est alienus. Que tenebris et dira plaga referta, proiecit se in pauimentum, et cepit ungulis semetipsam discerpere, et percutere pectus atque clamare: Nemo umquam qui parentibus inobediens fuit, saluus factus est. Quis annuntiabit patri meo confusionem meam? Heu mihi infelici! in quod perditionis profundum descendi! quare nata sum? uel nata quare non statim indireptibilis [Gr. , abrepta] facta sum? Huiusmodi ergo eam complorantem seductus uir eius agnoscens, uenit ad eam, asseuerans non se ita rei ueritatem habere: que in refrigerium  suasoriis eius uerbis deueniens, dixit ad eum: Si uis mihi satisfacere, et infelicem animam meam certificare, cras ego et tu pergemus unanimiter ad ecclesiam, et coram me sume intemerata mysteria, et taliter mihi poteris satisfacere. Tunc coactus dixit ei sententiam capituli. Protinus ergo puella feminea infirmitate deposita, et consilio bono accepto, currit ad pastorem et discipulum Christi Basilium, aduersus tantam clamans impietatem: Misericordiam mihi misere presta, sancte Dei, miserere mei, discipule Domini, que contractum cum demonibus feci. Miserere mei, que proprio patri facta sum inobediens. Et cognita illi fecit rei geste negotia. Porro sanctus Dei, conuocato puero, sciscitabatur ab eo si hec huiusmodi essent. Qui ad sanctum cum lacrymis ait:  Etiam, sancte Dei. Nam etsi ego tacuero, opera mea clamabunt. Et enarrauit ei et ipse malignam diaboli operationem, qualiter ab exordio usque ad finem fuerit subsecutus. Tunc dicit ei: uis conuerti ad Dominum Deum nostrum? Qui dixit: Etiam uolo, sed non possum. Dicit ei: Cur? Respondit: In scriptis abrenuntiaui Christo, et fedus pepigi cum diabolo. Dicit ei sanctus: Non tibi sit cure: benignus est Deus noster, et suscipiet te penitentiam agentem. Benignus enim est super malitiis nostris. Et proiiciens se puella ad pedes eius, euangelice rogabat eum, dicens: Discipule Christi Dei nostri, si quid potes, adiuua nos. Dicit sanctus ad puerum: Credis posse saluari? At ille dixit: Credo, Domine; adiuua incredulitatem meam . Et confestim apprehensa  manu eius, et facto super eum Christi signo simul et oratione, retrusit illum in uno loco, intra quem sacri habebantur amictus  . Et data ei regula orauit et ipse pro illo per tres dies. Post quos uisitauit eum, et dixit: Quomodo te habes, fili? Dicit ei puer: In magna sum, domine, defectione. Sancte Dei, non suffero clamores, pauores, iacula, et lapidationes ipsorum. Tenentes enim proprie manus mee scripturam, obiurgantur in me, dicentes: Tu uenisti ad nos, non nos ad te. Et dicit ei sanctus: Noli timere, fili mi, tantummodo crede. Et data ei modica esca, et facto super eum Christi denuo signo et oratione, inclusit eum; et post paucos dies uisitauit illum, et dixit: Quomodo te habes, fili? Ait: Pater sancte, a longe clamores eorum audio simul et  minas; nam non uideo illos. Et rursus dato ei cibo, et effusa oratione clausit ostium, et discessit. Preterea quadragesimo die abiit ad eum, et dicit illi: Quomodo te habes, frater? Respondit et dicit ei: Bene, sancte Dei. uidi enim te hodie in somnis pugnantem pro me, et uincentem diabolum. Mox ergo secundum consuetudinem facta oratione eduxit illum, et duxit illum ad cubiculum suum. 158 Mane autem facto, conuocato tam uenerabili clero quam monasteriis et omni Christo amabili populo, dixit eis: Filii mei dilecti, uniuersi gratias agamus Domino; ecce enim futurum est ut ouem perditam pastor bonus super humeros suos imponat , et reducat Ecclesie; et nos oportet peruigilem ducere noctem, et  deprecari uoluntatem ipsius, ut non uincat corruptor animarum. Quo protinus acto, et promptissime populo congregato, per totam noctem una cum bono pastore deprecati sunt Deum, cum lacrymis pro ipso clamantes, Kyrie eleison. Et diluculo una cum omni multitudine populi assumit sanctus puerum, et tenens dexteram manum eius, duxit eum in sanctam Dei ecclesiam cum psalmis et hymnis. Et ecce diabolus, qui uite nostre semper inuidet, si hanc sine tristitia uiderit, cum tota perniciosa uirtute sua uenit, et puero inuisibiliter comprehenso, uoluit rapere illum de manu sancti; et cepit puer clamans dicere: Sancte Dei, auxiliare mihi, et adeo contra illum impudenti instantia uenit, ut ipsum egregium Basilium simul cum illo impelleret et subuerteret.  Conuersus ergo sanctus ad diabolum ait: Impudentissime, et animarum uiolator, pater tenebrarum et perditionis, non tibi sufficit tua perditio, quam tibimet ipsi et his qui sub te sunt acquisisti, sed adhuc non quiescis, et Dei mei plasma tentando? Diabolus uero dixit ad eum: Preiudicas mihi, Basili, ita ut multi ex nobis audirent uoces eius. At uero sanctus Dei ad illum: Increpat, inquit, tibi Dominus , diabole. At ille: Basili, preiudicium mihi facis. Non iui ego ad eum, sed ille uenit ad me, abrenuntiando Christum, mecumque est sponsione pactuatus, et ecce scriptum habeo et in die iudicii coram communi iudice deferam illud. Sanctus autem Domini dixit: Benedictus Dominus Deus meus, non deponet populus iste manus ab excelso celi, nisi  reddideris scriptum. Et conuersus dixit plebi: Tollite manus uestras in celum, uniuersi clamantes cum lacrymis, Kyrie eleison. Cumque staret populus hora multa extensas habentes manus in celum, ecce scriptum pueri in erem deportatum, et ab omnibus uisum uenit, et positum est in manus egregii patris nostri pastoris Basilii. Suscepto autem illo, gratias egit Deo, gauisusque uehementer una cum uniuersa plebe, dixit ad puerum: Recognoscis litterulas has, frater? At ille dixit ad eum: Etiam, sancte Dei, proprie manus mee scriptura est. Et dirupta scriptura introduxit eum in ecclesiam, et dignus habitus est sacris interesse missarum officiis, et participatione sacrorum mysteriorum, et muneribus Christi. Et facta susceptione magna recreauit uniuersum populum,  et ducto puero et instructo, atque data ei decenti regula, tradidit eum uxori eius, indesinenter glorificantem et laudantem Deum. Amen.

CAP. IX.---Enarrauit autem et hoc predictus nobilis uir Helladius, quoniam una dierum resplendente, sanctus pater et magnus Basilius profectus est de ciuitate nostra, nemini dicens quo esset iturus. Et ingressus coram nobis dixit: Filii mei, sequimini me, ut uideatis mecum gloriam Dei, et admiremur discipuli magistrum. Mox ergo ut proficisci cepit de ciuitate nostra communis pater noster, agnouit eum per uirtutem Spiritus sancti Anastasius  presbyter, et dicit nominatim quidem uxori sue, usu autem sorori  : Ego uadam ad culturam agri, domina  mi soror, sed surge et orna domum tuam, et circa horam nonam tolle thuribulum et cereos  , obuiam uade sancto Basilio archiepiscopo; uenit enim applicare in domo nostra. Illa autem tremefacta super tam gloriosum dictum, fecit ut edocta est; erat autem illa uirgo pudice uiuens quadraginta transiens anno cum coniuge suo conseruans secretum, sterilem se simulans hominibus. Obuians autem nobis cum debita modestia, congruentem salutationem tribuens primum quidem benedicitur a sancto Patre nostro; deinde dicit illi: Quomodo habes, domina Theognia  ? Illa uero, stupefacta de uocatione nominis, dicit ei: Bene, sancte Dei. Dicit illi sanctus Pater noster: Ubi est dominus Anastasius presbyter, frater tuus? Dicit ei: Maritus meus est, domine, et  iuit ad colendam terram. Qui dixit: In domo tua est, et ne fatigeris. uerecunda ergo mulier non solum de uerbo hoc, atque uocabulo nominis sui, uerum etiam quod dixerat ei deifer Pater noster, quoniam quidem mulier existeret nomine, soror uero usu, et stupefacta, tremoreque concussa, cecidit in terram, clamans et dicens: Sancte Dei, ora pro me peccatrice, quia magna et miranda intueor opera. Et facta super illam benedictione, coram omnibus dixit ei: Extende pannum inter brachia tua. Et cum extendisset, iussit effundi carbones de thuribulo in pannum, superponens incensum; et ante omnes ibat, et uenientibus nobis in domum presbyteri, obuiauit: et ipse deosculans honorabiles eius pedes, dedit illi in Domino salutationem, et dicit ei presbyter:  Unde mihi hoc ut ueniat sanctus Dei ad me? Et dicit ei Pater noster: Bene te inueni, discipule Christi; eamus et faciamus sanctam Dei missam. Erat enim ipse presbyter Dei ieiunans per 159 singulos dies, absque Sabbato et Dominica, non contingens aliquid nisi panem et aquam. Et pergentibus nobis ad ecclesiam, precepit presbytero, ut missas caneret. Ille autem ait ad eum: Sancte Dei, sicut doces, qui malus est a meliore benedicitur. Dicit ei sanctus pater noster: Cum omnibus studiis tuis habeto obedientiam. Consentiens autem presbyter astitit ad sanctam missam, et tempore exaltationis uiuifice corporis Domini nostri Iesu Christi uidit sanctus Dei, et quidam de dignis, sanctum Spiritum descendentem in specie ignis, circumdantem presbyterum, et sanctum altare.  Communicantes autem, et gratias agentes Domino, iuimus in domum presbyteri, et sumentes escam, dixit illi sanctus Dei: Refer mihi unde tibi thesaurus iste, et que est uita tua? Dixit ei presbyter: Ego, sancte Dei, peccator sum, subiacens publicis tributis. Habeo iuga boum duo, unum quidem ego duco  , alterum autem mercenarius meus, et unum quidem est in administratione peregrinorum, unum autem in administratione uectigalium, et est confamula mea hec, ministrans hospitibus et mihi. Dicit illi: uoca illam sororem, iuxta quod et est, et dic mihi actus tuos. Dicit ei presbyter: Non possideo bonum super terram, extraneus sum omnium uirtutum. Dicit ei communis Pater noster: Surge et eamus simul; et  ducit illum in unam cellulam domus eius, et dicit ei: Aperi ianuam. Et dicit ei: Sancte Dei, ne iubeas ingredi, quoniam necessaria est domus  . Dicit ei sanctus: Et ego ad hoc opus ueni. Nolente ergo presbytero aperire claue, sermone aperuit Pater noster egregius, et ingressus inuenit illic uirum ulcerosum, cui defluxerant plurima corporis sui membra, et nullus eum sciebat illic esse, nisi presbyter et huius soror. Dicit ei sanctus Pater: Quare uoluisti abscondere thesaurum istum? Dicit ei presbyter: Furiosus est, domine, et iniuriosus, et timui ne forte caderet in uerbo. Dicit ei pater: Bene certasti in illum, sed dimitte me nocte ista ministrare illi, ut et ego per te mercedem consequar. Et dimittentes sanctum cum ulceroso in cellulam, nec uocem habente  loquendi pre imbecillitate passionis, claudentes ostium discessimus. Medicus autem uulnerum, faciens super eum orationem, per totam noctem deprecans Deum, omnem languorem et omnem infirmitatem sanans, curauit eum. Dicit ergo nobiscum presbyter: Gloria tibi, Deus, qui facis mirabilia timentibus te, et orationes eorum exaudis. Ecce medicus egrotum fecit sanum. Et statim clamauit sanctus Dei ut aperiremus ianuam. Eduxit itaque ulcerosum totum sanum, non habentem cicatricem in corpore suo, loquentem clare, et glorificantem Deum. Hoc autem magno miraculo facto, reuersi sumus in ciuitatem nostram, cum gaudio laudantes et benedicentes Deum, cui est honor et gloria in secula seculorum. Amen.

CAP. X.---Mulier quedam  nobilis genere,  et diuitibus secularibus orta, et uanitatibus huius mundi composita, et in omnibus superexaltata, et uidua effecta, indecenter deuorauit pecuniam, luxuriose uiuens, stupro semetipsam subiiciens, nulla que Deo sunt placita agebat, sed porcorum similitudine in sterquilinio peruoluta. Nutu quidem Dei aliquando in semetipsam reuersa, immensurabilium eius facinorum illuminata mente, taciturno silentio recordabatur multitudinem peccatorum suorum, et dolenter plorabat dicens: ue mihi peccatrici, quomodo reddam rationem de multitudine peccatorum meorum: spirituale templum corrupi, habitantem in corpore animam coinquinaui. ue mihi, ue mihi, quid operabar? quid mihi contigit? dicam sicut meretricem illam, aut sicut publicanum illum peccasse?  [Alius interp. addit: Sed nemo sicut ego peccaui, maxime post sanctum baptisma. Quomodo ergo certa ero quia penitentem me suscipiet Deus?] Hec omnia intra se considerante, ille qui omnes uult saluos facere, et in censuram ueritatis reducere, et neminem uult perire, in eius memoriam reducere dignatus est, que a iuuentute sua perpetrarat peccata. Et sedens ea que ab adolescentia sua usque ad senectutem fecerat delicta, scripsit in charta. Nouissime uero scripsit magnum quod fecerat pessimumque peccatum, et plumbo bullauit  chartam illam. Preuidens uero tempus aptum, quando sanctus Basilius solitus erat orationis causa ad ecclesiam accedere, precurrens subito, iactauit chartam illam ante pedes  eius; et prosternens se ante faciem eius, dicebat: Miserere, miserere mihi peccatrici, sancte Dei, super omnibus peccatis. Stans uero beatissimus ille, sollicite inquirebat ab ea quidnam esset eius mugitus et ululatus. Illa dixit: Ecce, sancte Dei, omnia peccata et delicta mea scripsi in hac charta, et bullaui; tu autem, sancte Dei, bullam istam minime moueas, sed tantummodo de tuis sanctis orationibus omnia hec dele. Magnus quidem sanctus Basilius eleuans chartam illam, et attendens in celum dixit: Tibi, Domine, soli sunt opera istius manifesta, tu quidem mundi huius abstulisti peccata, et de sola ista anima facilius delere potes. Omnia quidem nostrorum facinora dinumerata sunt apud te; tu enim misericordia immensa es, et inuestigabilis. 160 Et hec dicens  introiuit in sanctam ecclesiam, tenens prefatam chartam in manibus; et prosternens se coram altari, et per totam noctem, et in crastinum per tota missarum solemnia deprecans Deum. Et accersita femina illa, porrigit ei chartam, et dixit ad eam: Audisti, mulier, quia nullus potest dimittere peccata nisi solus Deus? Illa dixit: Audiui, Pater, et ideo te promoui, Pater, ad intercedendum apud Deum misericordissimum pro me. Et hec dicens, soluit chartam, et reperit eam totam deletam. Remanserat enim magnum illud peccatum, quod fecerat, solum scriptum. uidens autem illa hoc peccatum minime deletum, percutiens se in pectore, angustiari cepit, ceciditque ante pedes eius, cum lacrymis clamans, et dicens: Miserere mihi, serue Dei excelsi, et sicut  de omnibus peccatis meis certamen habuisti, et exauditus es, et pro hoc solo intercedere uales, ut ipsum peccatum deleatur. Sanctus uero Basilius lacrymatus est pre misericordia, et dixit. Surge, mulier, et ego homo sum peccator, necesse habens indulgentiam. Qui deleuit, remisit tibi peccata que uoluit; potens est enim Deus et hoc unum peccatum auferre a te, ille qui abstulit peccata mundi: si amodo obseruaueris, et in uiis Domini ambulaueris, non tantum indulgentiam habebis, sed et gloria digna eris. uade autem in eremum, et illic inuenies sanctum hominem nominatum inter omnes sanctos Patres, nomine Ephrem. Illi porrige hanc chartam, et ipse intercedet, et obtinebit apud Dominum pro te. Tunc mulier commendauit se sancto Dei episcopo,  et cucurrit in eremum, et pertransiuit longitudinis iter. Peruenit ad magnum et mirabilem eremitam, nomine Ephrem, et pulsans ianuam clamabat dicens: Miserere mihi, miserere, sancte Dei. Ille uero preuidens in spiritu, pro qua petitione aduenerat, dicit ei: uade, mulier, quoniam ego peccator homo sum, necesse habeo et ego adiutorium. Illa autem iactauit chartam dicens: Sanctus Basilius archiepiscopus misit me ad te, ut depreceris Deum, ut peccatum quod in hac charta scriptum est, deleatur. Reliqua uero plura peccata sanctus Basilius orans deleuit, et tu, sancte Dei, de uno delicto ne pigriteris intercedere ad Deum, quia ad te missa sum. Tunc confessor ille dixit: Non, filia. Nunquid qui de  multitudine illorum facinorum potuit obtinere apud Deum, et de hoc uno non potest intercedere et obtinere? uade etenim, ne tardaueris, ut eum iungere debeas, priusquam anima eius de corpore proficiscatur. Tunc mulier illa commendauit se sancto confessori Ephrem, reuersa est in Cesaream. Cum autem ingressa esset urbem, obuiauit corpus deducentibus sancti Basilii, et uidens prostrauit se in terram, cepit clamare aduersus sanctum Dei, dicens: ue mihi peccatrici, ue mihi consumpte, ue mihi, sancte Dei, pro hoc direxisti me in eremum, ut de me sine fatigatione proficisceres; et ecce sine operibus reuersa sum, in uanum deuorans tante multitudinis pelagi uiam iteranti. uideat Dominus Deus, et iudicet inter me et te, quoniam potuisti intercedere et obtinere  apud Deum, nisi ad alium me dirigeres. Et hec dicens, iactauit prefatam chartam supra stratum, in quo ducebatur corpus sancti Basilii. Et minutius referebat rei euentus coram omni populo. Unus quidem ex clero uolens cognoscere quodnam esset peccatum illud, eleuans chartam illam et soluens, reperit eam totam deletam, et mundam, clamans uoce magna illi femine: O mulier, charta ista scripta non est; quid enim in tali labore et angustia consumeris, nesciens magnalia Dei in te facta, et inuestigabilem eius misericordiam. Multitudo quidem populi uidentes tale gloriosum miraculum et magnum, glorificabant Deum, qui potestatem talem habet, ut in terris remittat omnium peccata; et daret gratiam seruis suis, ut post discessum eorum sanent omnem languorem,  et omnem infirmitatem, remittendique omnium delictorum facinora potestatem concessit his qui rectam fidem Domino conseruant, certantes in bonis operibus, et glorificantes Deum et Dominum nostrum Iesum Christum.

CAP. XI.---Fratres  , narrationem uolo facere de Basilio, nobili scilicet, et Ephrem Syro. Et quedam quidem ex Patris nostri, quedam autem ex non mentientis ore sancti et mirabilis Ephrem audiui. Est uero ita:

Ephrem nobilis existens in eremo, quedam quidem illustratione sancti Spiritus uidens, quedam uero ex desiderio et interrogatione ediscens miranda nobis nostri Patris Basilii, sine intermissione rogabat reuelari sibi  , qualis esset Magnus Basilius.  In exstasi ergo factus, uidit columnam ignis, cuius caput pertingebat ad celum, et uox desursum dicens: Ephrem, Ephrem, quemadmodum uidisti columnam hanc ignis, talis est et magnus Basilius. Et statim tollens interpretem, eo quod nesciret loqui linguam Grecam, uenit in magnam ecclesiam magni nominis Cesaree, et peruenit in sanctam festiuitatem 161 Theophanie, et ingrediens occulte uidit procedentem in ecclesia magnum Basilium, et dixit sequentibus se: Quoniam in uanum laborauimus; puto enim, frater iste, in tali ordine existens, non est iuxta quod uidi. Erat enim circumdatus stola candida, et circa eum uenerandus clerus candidatus et obsequens ei. Et stans in loco absconso ecclesie aspexit  ordinem, dicens in semetipso: Nos qui portauimus pondus diei et estus, nichil proficimus; et hic in tali obsequio et honore humano, columna ignis exstitit! miror. Hec eo dicente, mittit sanctus archidiaconum suum, dicens: uade contra portam occidentalem, et in angulo ecclesie inuenies abbatem cum alio quodam, habentem cucullam, raribarbium, pusillum, et cetera uultus eius, et dices ei: Ingredere sacrarium  , inuitat te pater tuus archiepiscopus. Et discens per interpretem dictum, respondit dicens: Errasti, frater, nos hospites sumus. Et pergens archidiaconus renuntiauit hec magno Basilio sacros libros recitanti. uidet sanctus Ephrem linguam igneam loquentem per os eius, et dicit diacono: uade, et dices domino Ephrem, iube intrare in  sanctum tribunal  ; uocat te archiepiscopus ut ingrediaris in sanctum tribunal. Stupefactus ergo super his sanctus, glorificans Deum, et faciens metaneam  , respondens ei dixit: ueraciter magnus Basilius, ueraciter columna ignis Basilius, ueraciter Spiritus sanctus loquitur per os eius. Rogauit autem archidiaconum ut renuntiaret ei, quoniam magis post missas  in secretario salutabo eum. Ingrediens ergo post absolutionem misse in secretarium, uocauit sanctum Ephrem, et in Domino osculum  tradidit ei. Dicit illi: Bene uenisti, quia multiplicasti discipulos Christi in Ecclesia, et demones expulisti per Christum, in quo est labor tuus. Pater, uenisti uidere peccatorem hominem. Det tibi Deus mercedem secundum laborem tuum. Et respondens  ei honorabilis Ephrem, et dicens omnia que in corde suo uersabantur, una cum abbate qui cum illo erat communicauit in sanctas manus eius, et faciente eo caritatem dixit sanctus Ephrem: Pater honorande, unam peto gratiam abs te, et hanc concede dari mihi. Qui dixit ad eum: Iube, dic que uidentur tibi, multa enim tibi debeo; et maxime propter laborem tuum, et tui aduentus. Dicit ei Ephrem: Scio, Pater sancte, quia quecunque petis a Deo, concedet tibi; uolo ut depreceris Deum, ut loquar Grece  . Qui dixit ei: Super potentiam meam petiisti; sed quia fideliter petiisti, ueni Pater, et eremi preceptor, deprecemur Dominum, potens est enim facere uoluntatem tuam. Scriptum est enim: uoluntates timentium se faciet, et orationes eorum exaudiet, et  saluos faciet eos . Et facientibus orationes per plurimas horas, surgens dixit magnus Basilius: Quare, domine Ephrem, non accipis consecrationem presbyterii, quoniam congruit tibi? Dicit ei per interpretem: Quoniam peccator sum. Respondit illi: Utinam peccata tua ego haberem! Et dicit ei: Mittamus genuflexionem, et iacentibus super pauimentum, posuit manum super sanctum Ephrem magnus sacerdos, et dixit orationem diaconii, et dicit illi: Iube, subleua nos. Repleta ergo lingua eius, dicit sanctus Ephrem Greca lingua, Salua, miserere, suscipe, et conserua nos Deus in tua gratia; et consummatum est quod scriptum est: Tunc saliet sicut ceruus claudus, et aperta erit lingua  babbatientium . Et loquente eo Grece, ipsa hora glorificauerunt Dominum, qui omnia potest, et exaudit orationes timentium se. Et spiritaliter letantes per tres dies, et consecrans illum interpretem  diaconum, et ipsum presbyterum  , dimisit illos in pace, glorificantes Deum pro omnibus que audierunt , secundum quod dictum fuerat ad illos.





FEBRUARII I. uITA SANCTI EPHRAEM  SYRI, DIACONI EDESSAE  , AUCTORE GRAECO INCERTO  , INTERPRETE GERARDO uOSSIO  .

 CAPUT PRIMUM.---Sanctus hic Pater noster Ephrem, ex Oriente oriundus, Syrus genere, piis parentibus natus in Edessa  . uixit temporibus Constantini Magni regis, et aliorum qui post ipsum regnarunt. Abstinens a puero ab omni re mala. Cuius parentes eo adhuc puero, per somnium uidelicet uisionem conspexerunt, quod ex ore ipsius Ephrem uitis adscenderet  ualde frugifera, que excrescebat, et replebat omnem sub celo regionem: ueniebantque cuncta uolatilia celi, et comedebant de fructu uitis, et preter que comedebant, adhuc superabat fructus. Hic ab etate iuuenili eremum incoluit, compunctionis sibi abyssum uindicans, per quam et diuinam Spiritus sancti gratiam suscepit.

CAP. II.---De quo, quidam diuino afflatus spiritu,  per somnium uidit uirum terribilem, tenentem charte uolumen, et interrogabat: Quis, putas, accipere et custodire illud poterit? factaque est uox ad eum: Nullus alius, nisi Ephrem seruus meus. Quo quidem astante, et os aperiente, illudque deuorante, illico fons sermonum a Deo proficiscentium scaturiit, compunctione et penitentia plenus, timorem commemorans iudicii, et secundi cum maiestate aduentus uniuersorum Regis et Domini Iesu Christi, ueri Dei nostri, ut reddat unicuique secundum opera sua . Preterea etiam diuinorum dogmatum rectitudinem ac ueritatem libris mandauit.

CAP. III.---Alius autem quidam sanctorum senum, rursus in uisione uidit angelorum agmina  ex celis diuino iussu descendentia, et in manibus caput, id  est uolumen intus et extra conscriptum tenentia. Et dicebant inter se: Cui debet liber iste committi? Et alius quidem hunc, et alii alios nominabant. Alii autem responderunt dicentes: uere sancti et iusti sunt isti: uerumtamen nemini hoc uolumen credi poterit, nisi Ephrem miti et humili corde. uiditque senex quod sancto Ephrem tradidissent 168 caput. Et surgens mane, audiuit ex ore ipsius aptissimos pro aliorum instructione sermones, omnis compunctionis et timoris diuini, uelut ex fonte aliquo scaturiente, profluentes. Et agnouit senex, a Spiritu sancto illa suggeri, que ex illius ore manabant.

CAP. Iu.---Captus est autem desiderio sanctus hic Pater noster Ephrem uisende Edessenorum urbis  , orauitque Deum dicens: Domine Iesu Christe,  dignare me uidere ciuitatem illam, et cum ingrediar, obuiam mihi habere merear hominem eiusmodi, qui mecum a Scriptura sermonem exordiatur. Et ingredienti  iam ei in locum, et pertranseunti portam ciuitatis, occurrit mulier  , que in ciuitate erat meretrix: quam aspiciens seruus Dei Ephrem, indoluit, sic secum loquens: Domine Iesu Christe, despexisti preces serui tui Ephrem; quo pacto enim hec de Scriptura mecum disserat? Substitit autem meretrix, intuens illum. Ad quam sanctus: Dic mihi, puella, quid subsistis, et ita intentis in me intueris oculis? Cui respondens meretrix, ait ad eum: Intueor te, quia ego mulier ex te uiro sumpta sum. Tu autem ne me intuearis, sed terram ex qua tu uir sumptus es. Que cum audiret seruus Dei Ephrem, suspexit, et glorificauit Deum, qui talem ei sapientiam dederat, ut eiusmodi ab ipsa responsum acciperet. Et cognouit suam a Deo nequaquam fuisse spretam  orationem. ueniensque in urbem, diuersatus est ibi.

CAP. u.---Casu autem iuxta eius hospitium alia meretrix  habitabat: que, cum ille per complures dies in urbe commoraretur, dixit ad eum: Benedic, domine abbas. Et fixis oculis fenestram intuens, uidit illam prospicientem, aitque ad eam; Deus benedicat tibi. Ad quem illa: Quid tuo deest septo atque domicilio? Cui sanctus: Tres lapides et argilla modica, ut fenestra obstruatur, per quam prospicis. Cui ipsa respondit, dicens: Cum primum te alloquor, reiicis me, ego dormire tecum cupio, et tu uel a collocutione me excludis? Respondens autem illi seruus Dei Ephrem, ait: Si mecum dormire uelis, ueni quo dixero tibi, ut ibi simul dormiamus. Ad quem meretrix: Dic mihi, inquit, locum, et ueniam. Et sanctus  ad illam: Si condormire mihi cupias, non poteris alio in loco, nisi in urbe media. Respondens autem illa, dixit ad illum: Et non erubescimus conspectum hominum? Et respondens magnus Ephrem, dixit ei: Si homines erubescimus, multo magis Deum erubescere simul et timere oportebit, qui nouit etiam occulta hominum, quoniam ipse est, qui ueniet iudicaturus mundum, et redditurus unicuique secundum opera sua . Hec audiens meretrix, compuncta est ex uerbis illius; et accedens procidit ante pedes eius, plorans, dicensque: Serue Dei, deduc me in uiam salutis, ut a multis meis malis operibusque improbis liberer. Sanctus autem senex multis eam admonens ex sacra Scriptura, confirmansque illius penitentiam, misit ipsam in monasterium, et  saluauit eius animam ex ceno flagitiorum.

CAP. uI.---Et discedens a ciuitate illa, uenit Cesaream Cappadocie, ubi ingressus templum, reperit  sanctum Basilium archiepiscopum concionantem ad populum, et cepit magna uoce beatissimus Ephrem predicare eum. Dicebant autem quidam de turba: Quis est iste peregrinus, qui sic laudat episcopum; quippe adulatur ipsi potius, ut aliquid ei largiatur. Peracta autem iam concione, ait Basilius: Accersite ad me hominem, qui insistebat laudando me. Et accersito eo, dicit ipsi: Quid ita instanter uociferabaris laudando me, domine Ephrem? Respondens autem sanctus senex, dixit: Ideo perseuerabam clamando, et laudando te, quia aspiciebam immaculatam columbam  stantem in humero tuo dextero, et in aures tibi suggerentem que populo concionabaris. Magnus autem Basilius Spiritu sancto plenus, ipsum agnouit, et dixit ad eum: Tu ne Ephrem es  Syrus? uere quemadmodum intellexi, sic et in te comperi, quietis amator. Scriptum habetur in propheta Dauid: Ephrem fortitudo capitis mei . Nam mansuetudo tua atque clementia, et simplicitas clara est, uelut lumen apparens omnibus.

CAP. uII.---Alibi rursus transeunte sancto Ephrem, fraudulenter accessit ad ipsum meretrix  , que assentatorie eum ad turpem pertrahere nitebatur commistionem; sin minus, saltem ut ad indignationem ipsum commoueret, quod nemo unquam illum uidisset iratum. Qui dixit ad illam: Sequere me. Cum autem iam appropinquaret ad locum a magna ciuitatis turba frequentatum, dixit ad eam: Isto in loco ueni, faciamus uti cupis . At illa uidens turbam, dicit ad eum: Quomodo poterimus  istud hic agere, in tanta hominum presentia? nonne nos pudet? Et ait ad illam: Si homines erubescis, quanto magis erubescere oportet Deum, abscondita tenebrarum redarguentem . At illa confusa, re infecta abiit, nichil perficere cum illo ualens, et ne ad iram quidem eum concitare.

CAP. uIII.---169 Atque ista sunt certamina Magni Ephrem. uir enim erat clemens ac patiens, mansuetus, purus ac simplex, in cognitione diuina uelut omni fuco carens, secundum quod scriptum est , demissus atque modestus, humilis et compunctione plenus, supra fidem; ut etiam ipso tacente, uel ex solo aspectu  intuentes ipsum docere uideretur. Totus precibus ad Deum fundendis intentus erat. Hic igitur sanctus pater noster, post uitam  bene beateque peractam, et cum se exemplum diuine uirtutis exhibuisset, plurimosque sancte doctrine sermones exposuisset, prescius sui obitus, composuit testamentum ad discipulos, et quoscunque monachos, de futuris eos commonefaciens, et sic modicum egrotans, quieuit in Domino, a monachis eremi sepulture traditus. Precibus igitur et intercessione sancti Ephrem, dignetur et nos peccatores Christus Deus noster facere imitatores diuine uite ipsius, per quam consequi possimus misericordiam, et remissionem peccatorum nostrorum, in que collapsi sumus. Quoniam ipsi Christo et Deo nostro conuenit omnis honor et adoratio, cum Patre, et sancto ac uiuifico Spiritu, in secula seculorum. Amen.





IANUARII u. uITA SANCTI SIMEONIS STYLITAE AUCTORE ANTONIO EIUS DISCIPULO
  

 CAPUT PRIMUM. 170 Sanctus Simeon ex utero matris sue electus est a Domino, et meditabatur parere et placere illi: erat autem isti pater Susocion  nomine, et nutriebatur a parentibus suis. Qui cum factus fuisset annorum tredecim, pascebat oues patris sui; et uidens ecclesiam  , relictis pecoribus, ingressus est, audiuitque Apostolum ibi legi. Interrogansque unum seniorem, ait: Domine, quid est istud quod legitur? senex respondet ei: Pro substantia anime ut discat homo timere Deum ex toto corde, et ex tota mente sua . Dixit beatus Simeon: Quid est timere Deum? Dixit ei senior: Quare me flagitas, fili? Et ille: Quasi Deum, inquit, interrogo te. Ista enim que a te audio, discere uolo, quia ignarus sum et stultus. Respondit ei senior: Si quis ieiunauerit  iugiter, et obsecrationes fecerit per momenta, et humiliauerit seipsum omni homini, et non dilexerit aurum, neque parentes, neque uestimenta, neque possessiones, et honorat patrem et matrem, et sacerdotes Dei prosequitur, hic hereditabit regnum eternum; et qui econtrario ista non custodit, hic hereditabit tenebras exteriores, quas parauit Deus diabolo et angelis eius . Ista omnia, fili, in monasterio exaggerantur. Audiens hec beatus Simeon, cecidit ad pedes eius, dicens: Tu es pater meus et mater mea, et doctor operum bonorum, et dux ad regna celorum. Tu enim acquisisti animam meam, que iam mergebatur in perditionem. Dominus reddat tibi uicissitudinem pro anima mea. Ista sunt enim que edificant. Ego autem iam nunc uadam, sicut  docuisti, in monasterium, ubi Deus uoluerit: et fiat uoluntas eius in me. Dixit illi senior: Fili, priusquam ingrediaris monasterium, audi que dico. Tribulationem habiturus es; necesse est enim te seruire et uigilare in nuditate, et indesinenter sustinere mala: et iterum confortandus es, uas pretiosum Deo.

CAP. II.---Et statim exiens beatus Simon de ecclesia, ibat in monasterium sancti Timothei  magnifici uiri  ; et procidens ante fores monasterii, iacebat per dies quinque non manducans neque bibens.  Et die quinta egrediens abbas Timotheus, interrogauit eum, dicens: unde es, fili? aut quos parentes habes qui sic afflictus es? aut quod est nomen tuum, ne forte aliquid mali gesseris, aut forsitan seruus sis, et dominum tuum fugias? Tunc beatus Simeon cum lacrymis dixit: Nequaquam, domine, sed opto ut sim seruus Dei, si ipse uoluerit, quia uolo seruare animam meam perditam. Iube ergo me introire in monasterium, et omnibus deseruire; noli me foris diutius dimittere. Tunc apprehensa manu eius, introduxit eum abbas in monasterium, dicens fratribus: Filioli mei, ecce trado uobis istum fratrem, docete eum canones monasterii. Fecit autem in monasterio quasi menses quatuor, seruiens omnibus sine querela, in quibus Psalterium ex integro memorie  commendauit, quotidie percipiens cibum diuinum. Cibum uero quem simul cum fratribus accipiebat, tacite pauperibus erogabat, non sollicitus de crastino. Fratres ergo ad uesperam, ille uero septimo die cibum sumebat.

CAP. III.---Una autem dierum ingressus ad puteum aquam haurire, sumpsit funem de situla, unde fratres aquam hauriebant, et inuoluit eum toti corpori suo nudo a renibus usque ad collum; et ingressus, dicit fratribus: Exiui haurire aquam, et non inueni funem in situla. Et illi dixerunt: Tace, frater, ne forte agnoscat abbas, quousque tempus pretereat. Putrefactum est autem corpus eius de obligatione et asperitate funis, quia 171 secabat eum usque ad ossa; ingressus est enim in carnem ita, ut uix appareret.  Quadam autem die exeuntes aliqui de fratribus, inuenerunt eum cibum suum dantem pauperibus; et regressi, dixerunt abbati: unde nobis adduxisti hominem istum? Non possumus abstinere sicut ille; de Dominica enim in Dominicam ieiunat, cibos quos accipit pauperibus erogat: sed et fetor grauissimus egreditur de corpore eius, ita ut nullus iuxta eum stare possit; et cum ambulat, uermes de corpore eius cadunt, lectusque eius plenus est uermibus. Tunc exiens abbas inuenit sicut illi dixerunt;  cui ait: Fili, quid est quod dicunt fratres de te? Non tibi sufficit ieiunare sicut nos? An non audiuisti Euangelium, de doctoribus dicens , quia non est discipulus super magistrum: erit autem omnis perfectus, si sit sicut doctor eius? dic mihi, fili, fetor iste unde procedit? Stans beatus Simeon, nichil respondit. Et iratus abbas, iussit eum spoliari, et inuenerunt funem circa corpus eius, ita ut nichil pareret de eo nisi summitas tantum. Exclamans autem abbas uoce magna, dixit: unde nobis aduenit iste homo, destruere uolens regulam monasterii? Rogo ergo te, discede hinc, et perge quo uis: cum multo tamen dolore et labore tulerunt a corpore eius funem, de quo erat inuolutus, una cum carne eius putrida. Facientes autem illi studium per multos dies, sanauerunt eum.

CAP. Iu.---Sanatus autem post hec, exiuit de monasterio, nullo sciente; et ingressus, est puteum desertum, ubi non erat aqua, non longe a monasterio, ubi immundi spiritus inhabitabant. Et ipsa nocte reuelatum est abbati quod multitudo populorum circumdarent monasterium suum cum fustibus et gladiis, dicentes: Da nobis seruum Dei Simeonem, Timothee. Sin autem, incendemus te cum monasterio tuo, quoniam exasperasti hominem iustum. Qui euigilans, ait fratribus: Filioli mei, uisionem uidi, et multum turbatus sum in ea. Et in alia nocte uidit multitudinem uirorum fortium astantium et dicentium ei: Da nobis seruum Dei Simeonem; dilectus est enim Deo et angelis; quare illum uexasti? maior te est apud  Deum; omnes enim angeli contristantur propter illum. Ipsum autem preponere habet Deus in mundo, ita ut per illum multa signa fiant, qualia nemo fecit. Tunc exsurgens abbas, cum magno timore dixit fratribus: Requirite mihi hominem illum, et adducite in hunc locum, ne forte omnes moriamur propter illum. uere enim sanctus Dei est; mirabilia enim magna uidi et audiui de illo. Tunc omnes monachi exierunt eum querere, et omnia perlustrantes et non inuenientes, renuntiauerunt abbati dicentes: Nullum locum reliquimus, ubi eum non quesissemus, nisi tantum in deserto puteo. Respondit abbas: Rogo uos, fratres, ite ad perquirendum eum, sed et ego uadam uobiscum. uere sanctus et seruus Dei est. Et sumens secum quinque ex illis, uenit ad puteum.  Et faciens orationem, descendit cum fratribus in puteum. uidensque illum beatus Simeon, cepit rogare, dicens: Rogo uos, serui Dei, dimittite me una hora, ut reddam spiritum meum; adhuc enim modicum, deficiens est. ualde autem fatigatur anima mea, quoniam exasperaui Dominum. Dixitque ad illum abbas: ueni, serue Dei, ut deducamus te in monasterium; cognoui enim de te quia seruus Dei es. Illo uero nolente, adducunt eum ui ad monasterium, et omnes prosternunt se ad pedes eius, flentes et dicentes: Peccauimus in te, famule Dei, indulge nobis. Beatus autem Simeon gemebat, dicens: Quare grauatis infelicem et peccatorem? uos autem estis serui Dei et Patres. Stetit autem ibi quasi annum unum.

 CAP. u.---Post hec egressus occulte, pergit non longe a monasterio, ibique multo tempore fuit, edificauitque sibi clausuram ex lapide sicco  , ibique fuit annos tres, et ueniebant ad eum multi ad orationem. Deinde fecit columnellam cubitorum quatuor, stetitque in ea annos quatuor. Crescebat autem de eo fama sancta per orbem terre, et faciunt ei columnam habentem cubitos duodecim, et stetit in ea annos duodecim. Rursumque fecerunt columnam cubitorum uiginti, stetitque in ea annos duodecim. Tunc congregati sunt omnes habitatores loci illius, et edificauerunt iuxta ipsam columnam basilicas duas, et columnam cubitorum triginta, et super ipsam stetit anuos quatuor, et cepit uirtutes facere. Multi languidi ueniebant ad eum, et demonia habentes, et curabat  eos: ceci uisum recipiebant, debilium manus restituebantur, surdi auditum recipiebant, leprosi mundabantur. Multas hic gentes inclinauit ad fidem Christianam, id est, Sarracenos, Persas, Armacenos  et Laotos  , similiter et Allophylos. Audientesque de eo et de uirtutibus eius, conueniebant et adorabant eum.

CAP. uI.---Tunc inuidus diabolus transformauit se in speciem angeli, fulgens in splendore cum equis igneis. Et currus igneus apparuit iuxta columnam, ubi stabat beatus Simeon, 172 illuxitque cum fulgore et splendore quasi specie Angeli fulgens. Et dixit diabolus blandis sermonibus: Simeon, audi uerba mea, que tibi Dominus mandauit. Misit me angelum suum cum curru igneo et equis igneis, ut  rapiam te, quomodo rapui Eliam [Iu Reg.II]. Tempus tuum iam est. Et tu similiter ascende iam mecum in currum, quia Dominus celi et terre transmisit hunc. Ascendamus pariter in celos, ut uideant te angeli et archangeli cum Maria matre Domini, cum apostolis et Martyribus, confessoribus et prophetis, quia gaudent uidere te, ut ores Dominum qui te fecit ad imaginem suam. Etiam locutus sum tibi, ne tardes ascendere. Simeon completa oratione, dixit: Domine, uis rapere me peccatorem in celum? Et eleuans dexterum pedem ut ascenderet in currum, leuauit dexteram manum, et fecit signaculum Christi. Cum signum crucis fecisset, continuo diabolus nusquam comparuit, cum argumento suo euanuit sicut puluis ante faciem uenti. Tunc intellexit  Simeon artem esse diaboli.

CAP. uII.---Reuersus ergo in se, dixit pedi suo: Non reuerteris retrorsum hinc, sed stabis hic usque ad obitum meum, donec accersiat Dominus me peccatorem. Interea diabolus in frigore apposuit uulnus super femur eius, et putrefactum est ita ut multitudo uermium scatescens de eo, descenderet de corpore eius, decurrebatque de pedibus eius in columnam, et de columna in terram. Anno autem integro stetit in columna super unum pedem. Quidam autem iuuenis astitit ei, Antonius nomine, qui uidit et scripsit hec. Iuxta preceptum illius colligebat uermes, qui cadebant ad terram, porrigebatque illi sursum. At ille ponebat eos sibi in ipso uulnere, ad similitudinem  iusti Iob, dicens: Manducate quod uobis Dominus dedit.

CAP. uIII.---Audiens autem Basilicus rex Saracenorum  famam eius, uenit ad eum. uidens autem illum stantem sursum et orantem, subito cecidit uermis de corpore eius. At ille currens apprehendit eum in fide, et posuit super oculos suos  . Et uidens Simeon, ait: Quare hoc fecisti, uir illustris, et me grauasti; uermis est enim de corpore meo putrido. Et cum hec audisset rex Basilicus, aperiens manum suam, inuenit margaritam pretiosissimam. Et dixit ad beatum Simeonem: Non est uermis putridus, sed margarita pretiosissima; cui ille respondit: Homo, secundum fidem tuam data est tibi, et benedicitur in manibus tuis omnibus diebus  uite tue. Et ita ingressus est homo ille plenus fide.

CAP. IX.---Post multum uero temporis, audiens mater  eius famam de eo, uenit uidere eum; sed prohibita est uidere eum, quia locum illum mulier non ingrediebatur  . Cum autem audisset beatus Simeon uocem matris sue, dixit ei: Sustine, mater, modicum tempus, et simul nos uidebimus, si Deus uoluerit. At illa hec audiens, flere cepit, et rogare ut eum uideret, et solutis crinibus, increpabat eum, dicens: Fili, quare hoc fecisti? pro utero quo te portaui, satiasti me luctu; pro lactatione qua te lactaui, dedisti mihi lacrymas; pro osculo quo te osculata sum, dedisti mihi amaras cordis angustias; pro dolore et labore quem passa sum,  imposuisti mihi seuissimas plagas. Et tantum locuta est, ut nos omnes faceret flere. Audiens beatus Simeon uocem genitricis sue, posuit faciem suam in manus suas, et plorauit amare, mandauitque illi, dicens: Domina mater, quiesce modicum tempus, et uidebimus nos in eterna requie. At illa cepit dicere: Per Christum qui te plasmauit, si est possibilitas uidendi te, in tanto tempore alienum a me, permitte me uidere te, aut si non, uel uocem tuam audiam, et statim moriar, quia pater tuus in tristitia propter te mortuus est. Et nunc ne in meipsa amaritudine perdas, fili. Hec dicens, pre tristitia et planctu in somnum conuersa est: habebat autem tres dies et tres noctes, non cessans deprecari eum. Tunc beatus Simeon orauit ad Dominum pro illa, et  statim reddidit spiritum. Colligentes uero corpusculum eius, adduxerunt in conspectu eius. Et ille flens, ait: Dominus suscipiat te in gaudio, quia tribulata es propter me, et portasti me in utero mensibus nouem, atque lactasti simul etiam et nutristi cum labore. Hec eo dicente, matris uultus sudabat, et corpus eius commotum est, nobis omnibus isnpicientibus. Ille autem eleuans oculos ad celum, dixit: Domine Deus uirtutum, qui sedes super Cherubim, et scrutaris fundamenta abyssi, qui cognouisti Adam antequam esset, qui promisisti regni celorum diuitias diligentibus te, qui locutus es Moysi in rubo ignis , qui benedixisti Abraham patrem nostrum , qui introducis in paradisum animas iustorum, et animas  impiorum mergis in perditionem, qui duos leones humiliasti, et fortia Chaldeorum incendia mitigasti seruis tuis , qui Eliam coruis deferentibus escam pauisti , suscipe animam eius in pace, et colloca eam in locum patrum sanctorum, quia tibi est potestas in secula seculorum.

CAP. X.---Post hos uero dies rursum fecerunt ei columnam habentem cubitos quadraginta, et 173 stetit super ipsam annos sedecim usque ad obitum suum. In quo tempore draco grandis nimis habitabat iuxta eum in partibus Aquilonis, unde nec herba ibidem nascebatur, cui etiam intrauit lignum in oculo dextero. Et ecce quadam die ueniebat cecus ille draco, et trahens se applicuit ad habitaculum in quo uir Dei morabatur, totus in gyrum se complicans,  quasi ueniam poscens, humiliatoque capite iacebat. Quem beato Simeone intuente, statim exiuit de oculo eius lignum habens cubitum unum. uidentes autem omnes, glorificauerunt Deum, tamen ab eo fugerunt propter metum. Sed bestia ipsa inuoluit se, et mansit in uno loco immobilis, quandiu omnis populus pertransiret. Deinde surgens, adorauit ostium monasterii fere per duas horas, et sic reuersa est in cubile suum, et neminem lesit.

CAP. XI.---Mulier quedam sitiens nocte, uenit ad hydriam aquam bibere, in qua erat paruulus serpens; et bibens, deglutiuit illum, et creuit in utero eius. Sed multi medici, et incantatores, et magi, adhibentes studium, nichil profecerunt. Post aliquod uero tempus adducitur ad sanctum Simeonem; at ille iussit  eam poni in terram, et de aqua monasterii in os eius mitti. Tunc exclamauit fortiter, et statim exiuit de ore eius serpens, cuius longitudo erat cubitorum trium. Eadem hora crepuit serpens, qui etiam ad multorum testimonium suspensus est ibi septem diebus. Et sana facta est mulier ex illa hora.

CAP. XII.---uirtutes eius quamuis alicuius facundia enumerare uix ualeat, tamen prout sunt uires, omnino silentio eas tegi minime patiar. Factum est autem ut aqua in loco non inueniretur, et totus populus periclitabatur, et omnia animalia pre aque penuria. uidens uero sanctus Simeon contritionem eorum, stetit ad orationem. Circa decimam autem diei horam subito dirupta est terra, et factum est chaos magnum ab Orientali parte ipsius monasterii; et inuenta  est quasi spelunca, inestimabiliter multam habens aquam. Tunc iussit fodi septem cubitis, et ex eo tempore superabundauit aqua in illo loco usque in presentem diem.

Quo in tempore expetentes quidam de longe orationem ipsius et opera, meridiana hora diuerterunt paululum ad umbraculum arboris propter estum ad repausandum. Cumque sederent, ecce subito pregnans cerua preteribat secus illos, et dixerunt ad illam: Per orationem sancti Simeonis te coniuramus: modicum sta, ut te comprehendamus. Que stetit eadem hora. Apprehendentesque eam, occiderunt, et comederunt partem aliquam ex ea. Statimque obmutuerunt, et sic ueniebant, sicut et cerua illa. Currentes  autem, uenerunt ad sanctum Simeonem, portantes corium eius, et fecerunt ibi duos annos, et uix aliquando sanitatem recipere potuerunt. Iniquum est enim peccatum eorum recitare. Corium autem cerue suspenderunt ibi ad testimonium multorum.

CAP. XIII.---Sed et pardus immanis erat in locis illis, qui et homines et animalia interficiebat, et in gyro omnia uastabat. uenientes autem homines loci illius ad sanctum Simeonem, nuntiauerunt ei quod tanta ac talia mala pardus operaretur. Tunc sanctus Simeon iussit de terra uel de aqua monasterii aspergi in illa loca. Et factum est. Exquirentes uero postmodum, inuenerunt ipsum pardum iacentem mortuum, et omnes glorificauerunt Deum Simeonis.

CAP. XIu.---Quemcunque tamen sanabat, precipiebat  illi, dicens: uade in domum tuam, et honorifica Deum qui te sanauit, et ne audeas dicere quod te Simeon curauerit, ne tibi subito deterius contingat: et ne presumas iurare per nomen Domini, quia graue peccatum est: sed in me humili et peccatore iura siue iuste siue iniuste  . Quam ob causam omnes Orientales et barbare gentes, que sunt in illis regionibus, per eum iurant.

CAP. Xu.---Latro quidam de Antiochia, qui nominabatur Ionathas  , multa mala faciens, cum a multis persequeretur, nec posset se iam ab illis abscondere, quasi leo a facie multorum persequentium fugiens, subito ingressus est monasterium; et amplexus columnam sancti Simeonis, cepit amarissime flere. At ille dixit ei: Quis es? aut unde uenisti homo,  aut cur hic introisti? At ille: Ego sum Ionathas latro, qui omnia mala feci, ueni hic penitere. Ait itaque sanctus Simeon: Talium est regnum celorum . Sed ne uelis me tentare, ne iterum inueniaris in sceleribus ipsis que reliquisti. Hec illo loquente, ecce officiales  ueniebant ab Antiochia, dicentes: Trade nobis inimicum et maleficum Ionathan, ne subito commoueatur ciuitas in seditionem. Bestie enim parate sunt ad deuorandum eum. Respondit eis beatus Simeon: Filioli mei, ego non adduxi eum huc: quoniam qui adduxit eum, maior nobis est, et istis talibus subuenit, etenim talium est regnum celorum. Et si potestis intrare, rapite eum hinc. Ego autem non possum, quia timeo eum qui illum misit ad me. Audientes autem hec uiri illi,  regressi sunt cum timore 174 magno, et renuntiauerunt omnia Antioche; sed Ionathas latro per septem dies amplexans et tenens columnam, dicit ad beatum Simeonem: Domine, si iubes, ambulare uolo. Respondit illi iustus: Iterum in ipsa mala festinas? Dixit illi Ionathas: Non, domine, sed tempus meum impletum est. Et sic loquens cum eo, reddidit spiritum. Et uolentibus eum sepelire iuxta monasterium, ecce alii officiales ueniebant ab Antiochia propter illum, et ceperunt clamare et dicere: Da nobis inimicum nostrum, omnis enim ciuitas turbata est propter illum. Respondit ei beatus Simeon: Qui illum adduxit, uenit cum multitudine celestis militie, qui potens est in tartarum mittere ciuitatem uestram cum habitantibus  in ea, qui etiam hunc reconciliauit sibi: et ego timui ne subito occideret me; ne ergo amplius fatigetis me humilem et pauperem. Et ita cum timore regressi sunt, nuntiantes omnia que uiderant et audierant.

CAP. XuI.---Post paucos uero annos, factum est una die, hoc est, sexta Sabbati, et inclinauit se ad orationem, sustinens tres dies, id est, sexta, Sabbato, et Dominico. Tunc ego pauefactus ascendi ad ipsum, et steti in conspectu eius, dixique ad eum: Surge, domine, benedic nos, quoniam populus tres dies et tres noctes habet, exspectans benedictionem a te; et non respondit mihi. Et rursus aio ad eum: Quare me contristas, domine, aut quid offendi? Supplico, mitte mihi manum, aut forsitan iam a nobis migrasti?  Et sentiens quod non loquebatur mihi, cogitaui ut nulli dicerem, quia timebam illum tangere. Et stans quasi hora media, inclinaui me, et posui aurem meam ad auscultandum, et non erat flatus, nisi tantum quasi odor multorum aromatum ascendebat de corpore eius, et sic intellexi quia requieuit in Domino. Et hebefactus, planxi amarissime; et inclinans me, osculatus sum oculos eius  , et barbam complexus crinesque capitis eius. Et increpans dixi: Cui me, domine, derelinquis? uel ubi requiram tuam angelicam doctrinam? Quale responsum reddam pro te? aut cuius anima respiciat columnam sine te, et non lugeat? Quale responsum reddam infirmis, quando ueniunt et requirunt te hic, et non inueniunt? Quid dicam, aut quid loquar ego humilis? Hodie uideo te,  crastina uero considero ad dexteram siue ad sinistram, et non inuenio te. Aut quo amictu operiam columnam tuam? Heu me, quondo ueniunt aliqui de longe querentes te, et non inueniunt! Et pre multa tristitia obdormiui. Statimque apparuit mihi, dicens: Non derelinquam columnam hanc, nec locum et montem hunc benedictum, in quo illuminatus sum; sed descendens, satisfac populo, et annuntia de me Antiochie secrete, ne tumultus fiat in populo. Ego enim requieui, sicut Dominus uoluit; tu autem ne cesses ministrare in hoc loco, et reddet tibi Dominus mercedem in celis. Exsurgens autem a somno, pauefactus dixi: Domine, memento mei in requie sancta tua. Et subleuans uestimenta eius, procidi ad pedes eius, et osculatus sum uestigia illius; et tenens maius  eius, posui super oculos meos, dicens: Benedic, obsecro, mi domine. Et iterum fleui et dixi: Quales reliquias tollam a te in memoriam? Et hec dicens, motum est corpus illius. Ego autem timui tangere eum.

CAP. XuII.---Et ut nemo sciret, descendi celeriter, et fidelem fratrem misi Antiochiam ad episcopum  . Qui statim ueniens cum tribus episcopis, et cum illis Ardaborius magister militum  cum suis, tendentes cortinas circa columnam eius, defixerunt uestimenta sua. Erant autem conficta ab auro. Et deponentibus eum iuxta altare ante columnam, colligentibusque se, aues uolabant super columnam, clamantes et quasi lugentes, ita ut omnes uiderent.  Planctus etiam populi et iumentorum resonabat per milliaria septem. Sed et montes, et campi et arbores contristati sunt circa loca illa; ubique enim nebula tenebrosa facta est per circuitum. Ego autem considerabam Angelum  uenientem ad uisitandum eum. Circa horam septimam seniores septem loquebantur cum angelo, uultus cuius erat sicut fulgur, et uestimenta sicut nix. Et uocem eius in timore et tremore tandiu consideraui, quandiu audire potui: quid tamen fuisset, ignoro.

CAP. XuIII.---Cum autem iaceret sanctus Simeon in feretro, uolens papa Antiochie de barba illius pro benedictione aliquid contingere, extendit manum, statimque arefacta est: multeque obsecrationes et orationes fiebant ad Deum pro eo, et sic restituta est  manus eius.

CAP. XIX.---Supponentes autem corpus feretro, cum psalmis et hymnis  duxerunt Antiochiam. Omnis autem populus, qui erat per circuitum regionis illius, plangebat, quod patrocinium tantarum reliquiarum tolleretur ab eis, et quod episcopus Antiochie iurasset, ut nemo tangeret corpus illius.

CAP. XX.---uenientes uero in quintum milliarium ab Antiochia, in uicum qui uocatur Mere  , nullus potuit mouere eum. Tunc quidam 175 homo, annis quadraginta surdus et mutus, subito cecidit ante feretrum, et cepit clamare et dicere: Bene uenisti,  serue Dei, tuus enim aduentus me saluabit; et si meruero uiuere, ego tibi seruiam omnibus diebus uite mee. Et eleuans se, apprehendit unum de burdonibus qui portabant feretrum  , statimque mouit se de loco isto. Et ita sanus factus est homo ex illa hora. Peccatum autem hominis illius tale erat: Hic amabat uxorem alienam, et uolens eam adulterare, non potuit; et mortua est, et posita in monumento. At ille iuit, et uiolauit sepulcrum eius; statimque obmutuit, et surdus factus est, et obligatus est in illo loco annis quadraginta.

CAP. XXI.---Tunc exeuntes omnes de ciuitate Antiochie, suscipiunt super argentum et aurum corpus sancti Simeonis, cum psalmis et hymnis, et cum multis lampadibus  portauerunt in ecclesiam maiorem,  et inde in aliam ecclesiam, que uocatur Penitentia. Multe etiam uirtutes fiunt ad sepulcrum eius, magis quam in uita sua; et homo qui sanus factus est, ibi seruiuit usque in diem mortis sue. Multi autem obtulerunt thesauros episcopo Antiochie pro fide, poscentes reliquias de corpore eius; sed propter iusiurandum minime prestitit.

Ego humilis et peccator Antonius, inquantum potui, lectionem hanc breuiter exposui. Beatus autem qui habet illam scriptam in libro, et legit in ecclesia et in domo Dei; et cum memoriam eius fecerit, mercedem ab Altissimo recipiet: cui est honor, potestas, et uirtus in secula seculorum. Amen.





IANUARII XXXIII. uITA SANCTI IOANNIS  , ELEEMOSYNARII, AUCTORE LEONTIO  NEAPOLEOS CYPRORUM EPISCOPO, INTERPRETE ANASTASIO  S. R. E. BIBLIOTHECARIO.





PRAEFATIO ANASTASII INTERPRETIS AD DOMINUM  NICOLAUM PAPAM.

178 Cogitante me, ac diu tacite solliciteque mecum considerante, quid in domo Dei commodius ac dignius operari possem, ne ea uidelicet presumerem que mihi ex ministerio credita non sunt, nec rursus illa arriperem que ingenioli mei uires excedunt, secundum illud Salomonis: Mel inuenisti, comede quod sufficit tibi,  ne forte satiatus euomas illud . Et alibi: Altiora te ne quesieris, et fortiora te ne scrutatus fueris ; ecce subito quidam strenui ac studiosi uiri me cohortari uoluerunt, ut in Latinum sermonem uerterem Leontium de uite residuis  Ioannis Alexandrini antistitis, quem Greci propter multiplicem compassionem, quam erga omnes possidebat, merito et absolute Eleemona, id est, misericordem appellant, quatenus tantus uir non tantum sermone Greco, uerum etiam Latino eloquio pollentibus utilitati esset et commodo.

Quapropter quia me dignum ad tantum opus atque idoneum minime perspexi, leuaui oculos meos in montes, unde ueniret auxilium mihi ; sicque solatia patrum et orationes adhibens, tam proficuum uirum non passus sum celare Latinis. Sed licet membranas inciderim, scedulas preparauerim, non tamen hunc in Codicem conficere ausus sum, antequam a dominatione uestra, o millies beate, licentiam adipisci promerui. Neque enim fas est ut absque uicario Dei  , absque clauigero celi, absque curru et auriga spiritualis Isrelis, absque uniuersitatis pontifice, absque unico papa, absque singulari pastore, absque speciali Patre, absque te omnium arbitro aliquid consummetur aut diuulgetur. Tu enim tenes claues Dauid , tu ac cepisti claues scientie. In arca quippe pectoris tui tabule testamenti et mana celestis saporis requiescunt. Tu enim quod ligas, nemo soluit; quod soluis, nemo ligat; qui aperis, et nemo; claudit claudis, et nemo aperit . uicem namque in terris possides Dei.

179 Cum autem hunc beatum in Latinum uerterem eloquium, nec Grecorum idiomata, nec eorum ordinem uerborum sequi potui uel debui. Non enim uerbum e uerbo, sed sensum e sensu excerpsi. Sed nec Latinas regulas usquequaque seruare curaui, dum tantum intentio mea illo tenderet, ex quo utilitas nasceretur legentibus. Qua de re, coangelice domne, non personam tantillitatis mee intuens, non astutiam inuestigans, non uerborum phaleras requirens, sed potius pio cordis oculo profectum legentium prenoscens, ut tantus uir tanquam exemplar et speculum sit omnibus, uestra apostolica auctoritate translationem hanc, si uestro arbitrio placet, firmate; si displicet, emendate; dummodo Latinitas se tanto non doleat esse sale priuatam, quo Grecia se gaudet optime conditam.

Suscipe ergo sanctum a peccatore interpretatum; et noli attendere per quem translatus sit, sed quis translatus sit. Neque enim propter fistulam plumbeam  aquam limpidissimam despicis, neque propter spinas que producunt, rosam que producitur spernis. Custos denique et amator tuus, quando uoluit, Pharaoni  et Nabuchodonosor  iniquis regibus somnia, quibus futura prenoscerentur, ostendit; et Caipham impium quod expediebat protulit ; quinimo et quando uoluit, asine loqui articulata uoce permisit .


Salue, Presul amate Deo, per secula salue,
   Totius atque orbis papa beate uale.



Proemium auctoris.


Intentio quidem una est nostra quoque et eorum qui ante nos fuerunt studiosorum, et sanctorum uirorum, super presenti memorabilis uiri uite narratione; id est, ut ex hoc omnibus quidem imitatio pia et utilitas fiat, gloria autem et magnificentia sancte et adorande Trinitati referatur; et in hoc, sicut et in omnibus, que semper in generationem et generationem propria luminaria ostendit, ad illuminandos qui in tenebris et in umbra mortis sedent  et peccati. Quoniam uero amici Christi non ualde miramur, qui ante generationem nostram fuerunt uiri, qui Deo placita conuersatione uixerunt; sed de diabolica operatione illos sermones semper dicimus ad alterutrum, quia sub uiris qui ante nos fuerunt, non erat ita iniquitas hominum multiplicata sicut modo, ut predixit diuina Scriptura, eo quod abundauit iniquitas, refrigescit caritas multorum ; ideo non ualemus ad eorum consurgere meritum: huius rei gratia ad presentem sancte huius uite narrationem ex parte uenimus ad ostendendum etiam diebus nostris uolentes, et propositum suum cogentes, excellentiores nobis demonstrari, et angustam et arctam uiam posse incedere  et obstruere os loquentium iniqua , et anime nocuos intellectus.

Iam quidem et alii ante nos optima atque excellentissima de hoc admirabili uiro et summo sacerdote Ioanne philosophati sunt, potentes existentes in opere et in sermone. Dico enim Ioannem et Sophronium  Dei cultores, et amatores uirtutum, et pietatis propugnatores; attamen quamuis tales essent, de dignitate et merito studii uiri istius et ipsi omiserunt, et idipsum perpessi sunt, quod nonnulli studiosi agricole, uineam uberem et fructuosam uindemiantes; nam relinquunt utique ex fructu benedictionem, etiam nolentes, retro se sequentibus egenis eligentibus uineam, ex quibus sumus et nos minimi. Nam et omnes sancti isti, quamuis omni fortitudine sua fructiferam hanc oliuam, que in domo Dei, ut ait Psalmista , plantata est, propter multiplices reuera oliuas, que in ea sunt, zelo Dei uindemiare studuerint, attamen latuit eos multus oliue fructus, Domino dispensante. Nostram ergo uilem et frigidam alacritatem suscipite, ut duo uidue minuta ; non enim illis detrahentes, neque qui possimus eorum a Deo donatam sapientiam imitari, iusti gesta scripture tradere festinauimus; sed primo quidem ut quod intelligimus non iustum esse, ea que possunt utilitatem audientibus facere, silentio occultare; ne et nos incidamus in iudicium serui illius  , qui talentum in terra 180 abscondit. Secundo autem, ut in hac narratione nostra correctiores et delectabiles historie conscribantur, que scripte non sunt ab optimis uiris, in laudibus sanctissimi reuera atque beatissimi Ioannis. Deinde uero, quia sapientes et potentes in sermone, amatores historie erant, sapienter et sublimiter materiam depinxerunt: quod maxime et peramplius erexit nos ad presentem sollicitudinem, ut eo qui inest nobis, pedestri, deformi, humilique charactere enarraremus, ut posset et idiota et sine litteris de his que dicuntur proficere.



uITA.


 CAPUT PRIMUM.---Cum peruenissem Alexandriam ego indignus ad amplectandos sanctos et uictores martyres Cyrum et Ioannem  , et eorum iucundis epulis et refectione frueremur, conuenientibus et colloquentibus ibidem quibusdam uiris uenerabilibus atque philochristis  , et disputaremus de Scripturis et de anime institutione, uenit ad nos quidam peregrinus petens eleemosynam. Dicebat enim se nuper de captiuitate Persarum ereptum. Accidit igitur ut nullus de considentibus inueniretur habens pretium aut nummum. Unus ergo de considentibus habebat illic astantem mercenarium, callide datorem, accipientem tres tantum nummos per singulos annos, et habentem uxorem et duos filios. Cumque recessisset qui petebat, prosecutus est eum ingeniose, et  abstulit a se quam ferebat cruciculam argenteam  , et dat ei, dicens se non habere aliud aliquid usque ad siliquam unam  in uita sua. Ego igitur de hoc quod acciderat, imo quod gestum uideram, per gratiam Dei considerans quod fecerat, et compunctus, enarraui statim prope sedenti, Menne nomine, uiro industrio et timenti Deum, qui et erat ordinans dispensationem sanctissime ecclesie sub nobili et beatissimo Ioanne patriarcha. Qui cum me intuitus esset admirantem et laudantem eum qui eleemosynam fecerat, dixit mihi: Ne mireris, eo quod ex traditione et doctrina huiusmodi actionis operator exstitit. Et dicente me ad eum, Quomodo? propter caritatem prodesto mihi. Ipse respondens ait: Sanctissimo ter beato patriarche nostro ministrans permansit  Ioanni, et tanquam filius proprius patris industriam suscepit, dicente sancto ad eum: Humilis Zacaria, esto misericors; et uerbum habes ex Deo per infelicitatem meam, quia neque in uita mea neque post mortem deerit a te Deus: quod seruat usque hodie. Multas enim benedictiones mittit ei Deus, sed non dimittit quidquam, quod non statim det pauperibus, propemodum constringens et in nichilum redigens domum suam. Multoties autem in exsultatione inuenerunt eum quidam, dicentem Deo: Sic sic, aut tu mittendo, aut ego dispergendo; uidebimus uero quis uincat. Liquet enim quoniam tu diues, Domine, et uite nostre ministrator es. Porro est quando iuxta euentum non habet ad horam aliquid quod det a se petenti; et tristatus dicit ad tabernarium aut ad  negotiatorem: Da mihi unum tremissem  , et seruiam tibi uno mense uel duobus, ut uis et ubi uis, quoniam esuriunt ualde qui in domo mea sunt. Et sumens dat egeno, rogans un nemini dicat. Cum ergo sensisset me idem Dei cultor Mennas  , tanquam  Euangelium audientem se, dicit mihi cum compunctione: In hoc miraris, Domine? Iam si inuenisses sanctum patriarcham, quid? Aio ei: Quid amplius uiderem? Tunc dixit mihi: Crede per indulgentiam Dei. Ipse me fecit presbyterum, et uicedominum  sanctissime ecclesie, et uidi in eo opera, uniuersam pene naturam excedentia. Et si dignatus fueris in seruilia tua hodie ueniendo, sanctificare nos, enarrabo tibi gesta, que ipse inspector eorum factus aspexi. Cumque hoc dixisset, tenui manum et erexi eum; apprehendensque, duxit me in a Deo seruatam domum suam. Itaque cum uoluisset nobis mensam dignatus apponere, dixi ad eum: Non iustum est, o Domine, anime cibum relinquentes, corpus ante animam reficere, sed magis cibum qui non perit, sumamus, et  postmodum corpori necessitatem prestemus. Cum ergo cepisset uitam sancti sine mendacio recitare, Primum, inquit, et precipuum bonum eius fuit, quoniam omnimodis non iurauit. Petii igitur chartam et atramentarium, et que dicebantur, per ordinem annotabam.

CAP. II.---Promotus ergo, et in throno residens in amica Christi magna ciuitate Alexandria, decreto diuino ueraciter, et non ex hominibus, neque per homines, hoc primum forte factum et premium omnibus demonstrauit. Mittens enim mox dispensatores, et eum qui dicebatur super pacem  , dicit coram omnibus ad eos in honorabili secreto 207  : Non iustum est, fratres, nos ante alterius cuiusquam curam habere quam Christi. Omni uero multitudine que  conuenerat, audito uerbo compuncta ac sustinente, dicit iterum ille beatus: Euntes ergo per totam ciuitatem, conscribite 181 mihi usque ad unum omnes dominos meos. Illis autem non intelligentibus, qui hi essent, sed rogantibus dicere, et mirantibus quinam patriarche domini existerent, respondit rursus angelicum illud os, et ait: Quod uos egenos et mendicos uocatis, illos ego dominos et auxiliatores predico. Ipsi enim nobis uere et auxiliari, et celorum regnum donare poterunt. Et cum hoc multa uelocitate uidisset factum Christi imitator, precepit eis per singulos dies stipendia tribui, et per proprium dispensatorem prebens eis sufficientem necessitatem: plus autem erant quam septem millia quingenti. Tunc quasi pastor uerus et non mercenarius, cum  sacro suo ouili et cum conuenientibus sanctis uiris episcopis ad ecclesiam sanctam pergens, consecratus est diuino iudicio  .

CAP. III.---Iustum uero est et hoc gestorum eius non postponere bonum. In crastinum enim iterum  mittens per totam ciuitatem eosdem Dei amicos, economos et cancellarios  , et reliquos quibus erat dispositio ciuitatis credita, non permisit mensuram qualemcunque, uel pondus paruum uel magnum in tota ciuitate; sed omnia in una Campana statera  , modio et artabe  , uendere et emere contestabatur, scribens in subscriptione sua conditionem per omnem regionem, habentem formam hanc: »Ioannes humilis et exiguus seruus seruorum Domini nostri Iesu Christi, omnibus sub paupertate nostra degentibus, quique ab eodem Domino et Deo nostro regimini, hec: Egregio beato Paulo, per eum qui in eo loquebatur, Christum iubente, et omnibus legem ponente, Obedite prepositis uestris et subiacete eis; ipsi enim peruigilant, quasi rationem pro  animabus uestris reddituri : credit tantillitas mea, uerbo diuino obedientes uos, suscipere petitiones nostras ut ex Deo, et non ex homine; unde hoc sciens, moneo caritatem uestram, ut nequaquam in quopiam uestrum appareat huiuscemodi preuaricatio. Denique, ut ait diuina Scriptura, Stateram magnam et paruam odio habet Deus . Si uero quis apparuerit post presentem subscriptionis nostre conditionem, istiusmodi crimen incidens, uniuersas facultates suas indigentibus, non uolens, sine mercede, apponet.« Ergo, ut dignum memoria, et hoc ipsum publicum preceptum hic ponere festinauimus.

CAP. Iu.---Relatum est autem aliquando huic diuinitus sapientiam consecuto, quod per xenia ecclesie  rectores empti personas acciperent circa dispositiones captiuorum. Quos nichil negligens, conuocauit; et neminem penitus exasperans, superauxit mercedes que eis prius dabantur, ponens uerbum, quatenus munera a quolibet omnimodis non acciperent: Quoniam, inquit, ignis consumet domos munera accipientium. Ex tunc igitur per gratiam Dei abundauerunt domus eorum, ita ut quidam ex eis addite sibi mercedis quantitatem dimitterent.

CAP. u.---Discens uero aliquando iterum ille ter diues, quod quidam iniuriam paterentur ab aduersariis suis, et uolentes adire eum, timore cancellariorum et ecclesie defensorum  atque ei astantium prohiberentur, considerauit tale quid Deo acceptum negotium; et quarta et sexta feria publice ponens  sellam et duo scamna, sedebat ante ecclesiam, colloquens quibusdam strenuis uiris, aut sancta Euangelia pre manibus tenens, nullum tanti obsequii appropinquare sibi permittens, excepto uno defensore ecclesie, licentiam et confidentiam dare festinans se adire uolentibus; quibus et confestim quod dignum erat, per ecclesie defensores faciebat; et precipiebat ut nemo eorum gustaret, quoadusque ordinarent capitulum. Et audientibus dicebat: Si nos homines existentes, permissionem semper pro petitionibus nostris habemus ingrediendi domum Dei, et petitiones nostras notas facere ei, uidelicet intractabili ac omni creature supereminenti, atque operam damus quo preces nostre impleantur, nec non et rogamus  eum, ne tardet, sed illud Prophete dictum protinus exclamamus: Cito anticipet nos misericordia tua, Domine ; quomodo, putas, nos conseruorum nostrorum petitiones cum omni festinatione debemus peragere, memores Domini dicentis: In qua mensura mensi fueritis, remetietur uobis . Et Prophete iterum perhibentis: Quemadmodum perfecisti, erit tibi? Una ergo dierum simili modo hic mirabilis procedens, et in solito loco presidens usque ad horam quintam, et nemine accedente, mestus et collacrymans recessit; nullo autem audente eum interrogare causam meroris, sanctus Sophronius ait ad eum secreto : Que causa est, Dei curator, retinentis animum tuum sanctum tristitie? omnes quippe nos repente conturbauit. Qui dixit  ei mansueta uoce: Hodie  humilis Ioannes qualemcunque mercedem a quopiam non habuit, neque Christo pro innumeris peccatis eius aliquid obtulit, sicut nec aliquando. Cui sanctus Sophronius diuinitus inspiratus, respondit : Hodie quidem gaudere et letari 182 oportet, beatissime; ueraciter enim beatissimus es, ita pacificans a Christo creditum tibi gregem, ut nullam habeat contra proximum suum litem aut dubietatem, sed uelut angelos sine litigio et sine iudicio homines esse fecisti. Ille autem uere mitis pastor, credens quod dictum erat uerum esse, oculos in celum extendens, dicebat: Gratias ago tibi, Deus, quia et immeritam pusillanimitatem meam sacerdotio fungi, et me exiguum  et peccatorum, sacerdotem tuum uocari, et pascere rationabilem gregem tuum dignatus es. Mox ergo pusillanimitate omni deposita, gaudium in humilitate multum illi adfuit. Hunc uero  in hoc imitatus est Constantinus, qui post Heraclium imperatorem exstitit, cuius et filius erat.

CAP. uI.---Huius sancti patriarche temporibus ascendentes Perse  captiuauerunt et depredati sunt Syriam. Itaque pene omnes qui effugiebant manus Persarum, ad nomen huius ter beati, tanquam ad portum sine fluctu accurrebant, ab eo et ipsi suffragio et susceptione perfrui postulantes. Quos beatus iste hospitio recipiebat, et consolabatur non tanquam captiuos, sed quasi natura ueraciter fratres. Continuo ergo plagatos quidem et infirmos in xenodochiis  et nosocomiis fecit recumbere, precipiens curam eis et medicinam gratis impendi; et tunc recedere, quando unusquisque eorum propria uoluntate uellet. Eorum uero, qui cum sani essent et egeni, ueniebant ad rogam  , masculis quidem singulas siliquas dabat; mulieribus autem et puellis, tanquam infirmioribus membris, binas. uenientibus autem quibusdam indutis ornamentis aureis et dextralibus, et querentibus eleemosynam, referebant de eis patriarche hi quibus erat roga credita. Ad quos beatus ille toruo oculo ac seuera uoce usus, quanquam mitis esset et uisus hilaris, dixit: Si quidem humilis Ioannis, imo Christi dispensatores uultis esse, diuino precepto sine calliditate obedite, dicenti:  Omni petenti te da . Si autem uenientes curiose inuestigaueritis, Deus curiosorum ministrorum non indiget, neque humilis Ioannes. Si enim que dantur mea existerent, et mecum nata essent, fortasse bene in meis tenax existerem. Si uero que dantur Dei sunt, utique in suis preceptum suum custodiri uult. Si autem ex incredulitate aut modica fide illud timetis, ne forte multitudo eorum quibus dantur, superet introitum pecuniarum, ego uestre pusille fidei communicari non patior. Etenim si beneplacito Dei actum est ut essem ego indignus dispensator eius munerum, si totus mundus congregaretur Alexandrie eleemosyne indigens, immensos thesauros Dei non angustabunt, neque sanctam ecclesiam.

 CAP. uII.---Cumque istos dimisisset, uniuersam que circumdederat illos defectionem et modicam fidem scindens, loquebatur his qui ei consedebant, et admirabantur de a Deo data ei compassione: Cum essem, inquiens, in Cypro adhuc iuuenis quasi annorum quindecim, uideo una noctium in somnis puellam quamdam, cuius species supra solem splendebat, ornatam supra omnem humanum sensum, que uenit et stetit ante lectum meum, et pulsauit me in latere. Expergefactus uero, uideo eam in ueritate stantem, et estimaui eam esse mulierem; figura igitur crucis signatus, dixi ei: Que es tu? et quomodo ausa es intrare super me dum dormirem? Habebat et coronam de oliuarum ramis super caput suum. Tunc illa hilari uultu et subridendo labiis dicit mihi: Ego sum  prima filiarum regis. Cumque hec audissem, statim adoraui eam. Tunc dicit mihi: Si me possederis amicam, ego te ducam in conspectu imperatoris. Etenim nemo habet potestatem apud eum, sicut ego. Ego quippe feci eum in terris hominem fieri et saluare homines. Et hec dicens, disparuit. Ego uero in memetipsum reuersus, intellexi uisionem, et dixi: Credo, Compassio ac Eleemosyna est, et ideo habet in capite ex oliue foliis coronam. Etenim ueraciter compassio et benignitas erga homines Deum carne uestiri fecit. Statim ergo uestiui me, et nullum domus mee excitans, in ecclesiam abii. Erat enim iam aurora. Et cum irem obuiam fratri frigore uexanti  , expoliaui me indumento caprino, et dedi ei, dixique intra me: Ecce in hoc sciam si utique  uera est uisio quam uidi, an demoniaca. Et ueritate testante, nec dum ecclesiam comprehenderam, et subito obuians mihi quidam, albis indutus uestibus, dat mihi ligaturam  centum numismatum, dicens: Accipe hec, frater, et dispensa ut uis. Ego autem pre gaudio statim hec suscipiens, reuersus sum, uolens reddere ei ligaturam illam, quasi nichil indigens, et amplius non uidi aliquem. Tunc dixi mihi: ueraciter non erat phantasia. Ex illa ergo hora sepe dabam aliquid fratribus, et dicebam: uidebo si mittat Deus mihi, ut dixit, centupla. Et cum tentassem Dominum, malefaciens, et satisfactus essem diuersis modis per eas res, dixi: Cessa, misera anima, tentando intentabilem. Tot igitur certitudines  habente ex Deo humili 183 anima mea, hi increduli fortasse hodie uenerunt, et me in diffidentiam secum cadere hortabantur.

CAP. uIII.---Adhuc  existente eadem populi multitudine in ciuitate, quidam peregrinorum uidens tantam eius compassionem, uoluit tentare eum; et indutus uestimenta uetera, adiit eum, euntem ad uisitandos qui in nosocomio iacebant. Bis enim per hebdomadam uel ter ibat illuc. Et dicit ad eum: Miserere mei, quoniam captiuus sum. Dicit datori: Da ei sex numismata. Deinde cum hec accepisset, uadit et mutat habitum, et obuiat ei aliunde, et procidit ei, dicens: Miserere mei, quia coarctor. Dicit denuo patriarcha datori: Da ei sex nummos aureos. Cum ergo isset, dicit ille distributor ad aurem illius patriarche:  Per orationes tuas, domine, idem ipse accepit secundo. Fecit uero seipsum patriarcha tanquam nesciret. uenit itaque tertio iterum accipere, et tetigit dator patriarcham qui aurum ferebat, significans quod ipse esset. Tunc respondit ei Dei amicus, ille ueraciter misericors: Da ei duodecim numismata, ne forte Christus meus sit, et tentet me.

CAP. IX.---Nauclerus quidam peregrinus damna pertulit; et accedens hunc beatum uirum, rogabat eum multis lacrymis, ut compateretur ei, sicut et omnibus aliis. Precepitque eum accipere quinque libras auri. Cumque accepisset has, abiens emit enthecam  , et misit in nauim. Mox accidit ut extra pharum  naufragium pertulisset; nauim uero non perdidit. Accessit iterum ad eum, de bona eius  uoluntate presumens, et dixit: Miserere mei, ut Deus mundi misertus est. Cui ille patriarcha dixit: Crede, frater, nisi miscuisses pecunie ecclesie illas pecunias que tibi remanserant, nullatenus naufragium pertulisses. De malis enim habuisti eas, et perdite sunt cum eis et que fuerunt ex bonis. uerum precepit denuo dari ei decem libras auri, denuntians ei ne commisceret eis alias pecunias. Emens preterea enthecam, et nauigans uno die, uento ualido flante, proiectus est in terram; et omnia perdidit, et ipsam nauem, et non sunt saluate nisi anime tantum. uoluit ergo pre confusione et angustia idem nauclerus necare seipsum; sed Deus qui semper saluti hominum prouidet, reuetauit hoc beato patriarche. Et cum audisset quod acciderat ei, nuntiat  ei uenire ad se nichil omnino dubitans. Tunc aspersit se puluere, et tunicam scindens, indecenter accedit ad eum. Cumque uidisset eum in tali habitu ille sanctus, redarguit eum, et dixit: Misereatur tui Dominus benedictus Deus. Credo ei quod ab hodierna die nequaquam naufragium incidas, usquequo moriaris. Hoc uero tibi contingit, eo quod et ipsa nauis tua ex iniustitia esset possessa. Mox ergo iussit tradi ei unam magnam nauim, plenam frumento uiginti millium modiorum, de illis nauibus que sanctissime ecclesie subiecte ministrabant. Quam recipiens, exiit Alexandria; et affirmabat ipse nauclerus, asseuerans: uiginti diebus ac noctibus uehementi uento nauigauimus, non ualentes omnino scire quo issemus,  neque per stellas, neque per loca, excepto quod gubernator uidebat illum patriarcham secum tenentem temonem, et dicentem sibi: Ne timeas, bene nauigas. Igitur post uigesimam diem apparuimus in insulis Britannie; et descendentibus nobis in terram, inuenimus illic famem magnam. Cum ergo dixissemus primo ciuitatis, quod frumentum in naui portaremus, dixit: Bene Deus adduxit uos. Quidquid uultis, eligite; aut per singulos modios numisma unum, aut eiusdem ponderis accipite stannum. Elegimus itaque dimidium sic, et dimidium sic. Rem autem uadit dicere sermo, inexpertis munerum Dei incredibilem quidem et sine fide, his uero qui experientiam miraculi eius habent, credibilem atque acceptam. Naui preterea Alexandriam cum gaudio reuersa quieuimus  in Pentapoli  ; et asportauit nauclerus de illo stanno, ut uenumdaret illud. Habebat enim illic antiquum socium in negotiis petentem ex eodem stanno. Dat ei in sacco quasi quinquaginta libras. At ille uolens probare speciem si bona esset, soluit il lud in igne, et inuenit argentum purum. Putauitque se esse tentatum, et retulit ei saccum dicens: Deus indulgeat tibi. Nunquid inuenisti me impostorem erga te, quia tentando argentum pro stanno dedisti mihi? Expauescens uero de sermone illo nauclerus, dicit: Crede, ego pro stanno illud habeo. Si uero ille qui fecit de aqua uinum, , ipse per orationes patriarche fecit et stannum argentum, nichil mirum. Et ut satisfias, ueni ad nauim, et uidebis cetera istius metalli socia, quod accepisti. Ascendentes  itaque, inuenerunt stannum argentum optimum factum. Et non est peregrinum miraculum, o philochristi. Qui enim quinque panes multiplicauit , et rursus aquam Aegypti transmutauit in sanguinem , et uirgam in serpentem transmutauit, et transtulit flammam in rorem , facilius et hoc tam gloriosum miraculum operatus est, quatenus et famulum suum 184 ditaret, et nauclero misericordiam suam prestaret.

CAP. X.---Descendente sanctissimo isto uiro aliquando in ecclesiam Dominico die, accessit ad eum homo, qui multas possederat facultates: et fures ingressi domum eius, despoliauerunt eum usque ad stramentum; et cum multa questio esset facta, et non inuenisset qui hec perpetrauerant, compulsus  est multa nimis paupertate, deprecari cum magna reuerentia sanctissimum illum patriarcham, dicens ei et calamitatem suam. Misertus ergo illius multum  dicit ad aurem illius cui aurum creditum erat, ut daret ei quindecim libras auri. Cum autem has daturus abiret, apprehendit consilium logothete  et economi; et ex diabolica operatione inuidentes, non dederunt ei nisi quinque libras. Cum ergo reuerteretur de collecta  idem honorabilissimus archiepiscopus, dat ei in scriptis mulier uidua habens unicum filium, notitiam xenii  quinque centenariorum auri. Cum autem suscepisset, et honorabile secretum dimisisset, conuocauit dispensatores,  et dixit eis: Quot libras dedistis illi qui ad me accessit? Qui dixerunt: Domine, ut iussit sacratissima sanctitas uestra, quindecim libras. Cum autem cognouisset per inhabitantem in se gratiam, illos esse mentitos, adducit eum qui acceperat, et interrogauit eum quid accepisset? Illo uero dicente quinque libras, proferens de honoranda manu sua ille sanctus pittacium  , quod sibi traditum fuerat, dixit eis: A uobis exquirat Deus et illa alia decem centenaria, quoniam si dedissetis quindecim libras, ut dixit humilitas mea, qui attulit quinque centenaria, quindecim daret. Et ut certos uos faciam, mittens adducam que has attulit. Et mittens duos uenerabiles uiros, ut accersirent reuerendam feminam, que in baptisterio pittacium ei porrexerat, cui et indicat, dicens:  Benedictionem, quam Deus sibi offerendam misit in cor tuum, ferens tecum, ueni ad humilitatem meam. Que cursim surgens, apprehendit uestigia sancti uiri una cum quantitate auri. Cum ergo suscepisset ille patriarcha oblationem, et orasset super eam, et super filium eius sufficienter, dixit: Obsecro te, nonna  , hec tantum uoluisti dare Christo, an aliud aliquid? Cum autem sensisset deiferum, illud quod fecerat cognouisse, tremore compressa, dixit: Per sanctas domini mei orationes, et sanctum meum Mennam  , quindecim centenaria scripseram in pittacio; et ante unam horam cum starem in synaxi, ut darem hoc tibi Domino meo, dissoluens illud, importune legi. Ego enim indigna ancilla tua scripsi hoc propria manu, et inueni decem  deleta a seipso. Tunc stupefacta intra memetipsam, dixi: Utique non est uoluntas Dei ut dem nisi quinque. Dimittente autem patriarcha reuerendam illam feminam, ceciderunt ad pedes eius dispensatores, qui trangressi sunt uoluntatem eius, petentes indulgentiam, et affirmantes nichil tale se ulterius acturos fore.

CAP. XI.---Intuens Niceta patricius  huius uiri uirtutibus pleni magnanimitatem, et sine parcitate manum expansam, et tanquam ex fonte iugiter omnibus prestantem, instinctu quorumdam diabolum imitantium, subit ad sanctum, et dicit ei: Regnum arctatur, et pecunia eget. Iam, quia sine parcitate erogantur, que deferuntur tibi pecunie, da eas imperio, da eas in publicum saccellum. Ille uero de hoc  quod dictum fuerat, imperturbatus manens, dicit ad eum: Non iustum est ut arbitror, domine patrici, ea que super celesti Regi oblata sunt, terrestri dare. Si uero et omnino tale aliquid iudicasti, crede, humilis Ioannes ex eis nummum non dabit tibi; sed ecce sub humili lectulo meo est apotheca Christi, ut uolueris fac. Surgens itaque statim patricius, uocat de suis hominibus qui portare deberent, et imponit super eos pecunias totas, non relinquens ex eis nisi unum centenarium. Et cum descenderent qui portabant huiusmodi pecuniam, ascendebant quidam alii portantes pusillas lagunculas, habentes pecunias missas patriarche de Africa, superscriptas alias quidem MEL OPTIMUM, alias autem MEL SINE FUMO. Cum  ergo descendens patricius legeret superscriptiones lagenarum, insinuat patriarche ut sibi mitteret de tali melle, quo ad opus suum uteretur. Nouerat enim eum mali esse immemorem. Ascendente igitur qui lagunculas habebat creditas, et responsa reddente, et indicante pecunias esse pro melle in uasis, statim uere mitis pastor misit ei unam lagunculam, superscriptam MEL OPTIMUM, faciens ei et pittacium, continens ita: »Dominus qui dixit: Non te deseram neque derelinquam , sine mendacio est; et Deus uerus; idcirco Deum, qui omnibus escam et uitam prebet, homo corruptibilis constringere non potest. uale.« Precepit autem abeuntibus et portantibus lagunculam, ut dicerent ei ut ante se faceret eam aperiri, et dicerent ei quod omnes  quas uiderat deferri lagunculas pecuniis essent pro melle replete. Contigit 185 ergo sedente eo ad mensam, ut nuntiaretur adesse eos qui lagunculam portabant, et pittacium patriarche. Ascendentibus itaque eis, cum uidisset unam tantum lagunculam, dixit eis patricius: Dicite ei: Credo, domine, magnam iracundiam aduersum me retines, nam unam solam non mitteres mihi. Tradito autem pittacio eodem, et bullam  dissoluentibus, et euacuantibus coram omnibus pecuniam, agnouit et reliquas lagunculas, quas uidit, similiter plenas esse. Cum ergo legisset quod homo corruptibilis Deum constringere non posset, compunctus de sermone, dixit: Et uiuit Dominus, neque Niceta constringet eum, homo etenim et ipse peccator et corruptibilis est. Et relinquens  mox prandium, et sumens secum quotquot pecunias ab honorando Patre abstulerat, et lagunculam que ab eo transmissa fuerat, et de suo centenaria tria, apprehendit honoranda eius uestigia, nullo in obsequium proprium sumpto; sed in humilitate multa ascendens, rogabat eum, quasi aliis accusantibus motum, indulgentiam a Deo exposceret, satisfaciens ei quod etsi penitentiam ei daret, prompte hanc susciperet et custodiret. Admirans autem archiepiscopus uelocem uiri conuersionem, nichil de commisso conquestus est, sed et magis consolabatur eum uerbis consolatoriis. Talis autem amborum confirmata est ex tunc a Deo caritas, ut compater supradicti fieret patricii.

CAP. XII.---Qui Abraham in hoc quod expediebat  tentauit, ut eius fidem soli Deo cognitam uniuersus mundus discens imitaretur , tentauit et memorabilem istum Ioannem. Modus autem illius tentationis forma utilitatis sanctis eius ecclesiis exstitit. Est autem forma hec: Inestimabili multitudine fugientium a Persis, sicut iam dictum , et adueniente Alexandriam, et sterilitate multa ciborum facta, eo quod non subiret fluuius Nilus secundum consuetudinem, et auro cuncto erogato quod possederat patriarcha, misit, et mutuo accepit a multis philochristis circa decem centenaria. Et his iterum consumptis, et adhuc fame manente, et de cetero mutuum dare ei nullo uolente, sed omnibus pertinaciam famis timentibus, et necessitate  compresso eorum qui ab eo alebantur, et in multa cura et oratione beato perseuerante, sensit quidam ciuitatis habitator eam que circumdederat sanctissimum illum ariditatem et omnimodam egestatem: bigamus existens, desiderat diaconus sancte ecclesie fieri. Et per necessitatem que sanctum undique circumdederat, uolebat suadere ei ut eum consecraret; fecitque ei deprecationem, continentem ita : »Sanctissimo et ter beato Patri patrum Ioanni uicario Christi, deprecatio et postulatio a Cosma  indigno seruo seruorum sanctitatis uestre. Ediscens, sanctissime domine, que obtinet honorandum caput tuum secundum permissionem Dei, imo pro peccatis nostris, escarum penuriam, non iustum existimaui  seruus tuus, in refectione conuersari, domino meo in subtilitate  manenti. Sunt igitur indigno seruo tuo frumenti ducenta millia modiorum, et auri libre centum octoginta, quas rogo dari Christo per te dominum meum: tantum ego indignus in ministerio uestri diaconatu frui merear, ut per talem cum te domino sancti altaris ministrationem, emundet a peccatorum meorum luxuria. Dicit enim uere Dei predicator sanctus Apostolus, quoniam ex necessitate et legis translatio fit .« Hec suscipiens diuinitus sapiens, et uirum aduocans, ait ad eum: Tu es qui preces nobis per notarium tuum et filium misisti? Quo dicente: Etiam, domine, misit omnes foras beatus et misericordissimus, nolens coram omnibus hunc confundere, et cepit dicere ad  eum: Oblatio quidem tua ualde iusta et tempori necessaria, sed maculosa est; et nosti quod in Lege ouis siue parua, siue magna, nisi immaculata esset, non in sacrificium offerebatur ; et ideo ad sacrificium Cain non respexit Deus . Quoniam uero dixisti, frater, quod ex necessitate et legis translatio fiat, de lege ueteri hoc dicit Apostolus; nam quomodo ait frater Domini Iacobus, quod quicunque obseruauerit totam legem, offendat autem in uno, factus est omnium reus ? De fratribus uero meis egenis et de sancta Ecclesia, Deus qui eos nutriuit ante quam ego et tu nasceremur, ipse et nunc nutriet eos; tantum, si sermones eius illesos custodierimus. Ille enim qui tunc quinque panes multiplicauit , potest et decem horrei mei  modiis benedicere. Quapropter illud dico ad te, fili, quod in Actibus apostolorum dictum est: Non est tibi portio neque hereditas in hac parte . Cumque hunc tristem et sine effectu dimisisset, nuntiatur ei duas Ecclesie magnarum nauium ad terram esse submissas, quas miserat in Siciliam propter frumentum. Hoc autem audiens ille beatus, cadens in terram, gratias egit omnipotenti Deo, dicens: Gratias refero tibi, Domine, quoniam non permisisti seruo tuo pecuniis uendere gratiam tuam. uere inquirentes te, Domine, et sancte Ecclesie tue regulas custodientes, 186 non deficient omni bono .

CAP. XIII.---Quibusdam duobus clericis in culpam  cadentibus, hoc est, manum in alterutrum iniicientibus, hos excommunicauit canonice per aliquot dies. Horum quidem unus libenter suscepit increpationem, et cognouit culpam suam; alter uero malitiosus existens, gaudens preceptum suscepit. Occasionem enim querebat miser, ne ingrederetur ecclesiam, sed licentiam haberet perseuerandi in nefandis actibus suis. Irascebatur autem contra sanctum patriarcham, et quantum in se erat, minabatur ei nocere. Quidam uero dicebant, et ipsum esse qui prodiderat pecunias Ecclesie ad patricium Nicetam , quas et rapuit manu, ut prescriptum est. Nuntiatum est igitur quod ille mali memor malitiam reseruaret, et non rectam erga beatum hunc uoluntatem haberet. Ille autem uere pastor, memor  dicti illius: Quis infirmatur, et ego non infirmor ? et iterum: uos qui potentes estis, debetis infirmitates impotentium portare , uoluit hunc accersire, et decenter admonere, et soluere eum ab excommunicatione; uidebat enim lupum conantem rapere ouem. Dispensatione uero Dei actum est ut innotesceret omnibus patriarche immemor mali animus. Oblitus est accersire eum, et soluere ab excommunicatione. Cum ergo ad sanctum Dominicum diem peruenisset, et sancto altari astitisset  , ut incruentum sacrificium offerret, iam diacono generalem orationem pene consummante, sanctum uelum exaltaturo  , in mentem malitie immemoris uenit; et statim diuini precepti recordans, asserentis: Si offers munus tuum ad altare,  et ibi recordatus fueris, quia frater tuus habet aliquid aduersum te, relinque ibi munus tuum , etc., intimat diacono facienti orationem, quam diaconus solitus facere erat, ut reinciperet a capite  ; et si impleretur, iterum recapitularet, usque dum perueniat eius sanctificatio. Finxit enim se, tanquam si eum uentris necessitas compulisset. Et ueniens in honorabile cimiliarchium  , misit statim fere uiginti hebdomadarios, querentes iam dictum mali modi clericum  . Intentio enim pastoris hec erat, ut educeret de ore leonis ouem. Deus uero, qui uoluntatem timentium se facit, fecit pre manibus inueniri mox clericum. Et ueniente eo, et ueritati testimonium perhibente, prior patriarcha genu flexit, dicens: Indulge mihi, frater. ueritus  ergo illius honorabile pontificium, et eorum qui aderant presentiam, magis uero timens iudicium Dei, et horrens ne forte descenderet ignis de celo eadem hora et consumeret eum, uidentem honorandam illam canitiem humi iacentem, genu flexit et ipse, petens ueniam et misericordiam. Et dicente patriarcha: Deus nobis omnibus indulgeat, surrexerunt et ingressi sunt ambo ecclesiam; et tunc cum multo gaudio et letitia astitit sancto altari, cum munda conscientia ualens dicere Deo: Dimitte nobis debita nostra, sicut et nos dimittimus debitoribus nostris . Ita autem sana ex tunc et compuncta mente factus est lector ille, ut presbyterii consecratione potiri mereretur.

 CAP. XIu.---Deiferi quidam sanctorum Patrum  dixerunt: Angelorum quidem est nullatenus litigare, sed in omnimoda et perpetua pace consistere; hominum uero est altercari quidem, sed statim reconciliari; demonum autem est litigare, et totum diem transire inreconciliatos. Hoc propterea prefati sumus, amatores Christi, propter presentem narrationem. Placuit huic aliquando nobili, una cum commemorato Niceta patricio, de quadam publica re altercari. Modus autem litigii erat talis; necessarium est enim dicere, cum sit anime utilis: Patricius quidem disponere uolebat forum propter lucra publica; patriarcha autem id non patiebatur, pauperum in hoc procurans salutem. Multum ergo contra se secreto contendentes  , et inflexibiles manentes,  recesserunt ambo ab inuicem irati et irreconciliati. Erat autem hora quinta, et quidem patriarche erat refragatio et amaritudo pro mandato Dei, patricii autem propter pecuniaria lucra erat. Tamen ait ille iustus: neque pro rationabili, neque pro irrationabili occasione debet homo irasci. Adueniente ergo hora undecima, mandat per archipresbyterum una cum clero patriarcha patricio hoc dignum memoria uerbum: Domine, sol ad occasum est. Cum autem hoc uerbum ille audisset, non tolerans cordis sui ardorem, sed tanquam diuino igne inflammatus, sancti sermone compunctus est, infectusque lacrymis statim totus factus est; et surgens, uenit ad beatum hunc. Quem cum uidisset, ait: Bene uenisti, fili Ecclesie, obediens uoci eius . Mittentibus  igitur ambobus metaneam  , et amplexantibus alterutrum, sederunt. Et aperiens os suum patriarcha, dixit: Crede mihi, domine, nisi quia uidi te ualde tribulatum de hoc, iam non pigritarer ego uenire ad claritatem tuam. Etenim Dominus et Deus noster ipse circuibat ciuitates et castella et domos, uisitando homines. Omnibus autem humilitate summi sacerdotis edificatis, et admiratione plenis, respondit 187 ad eum patricius: Crede, Pater, quia ulterius non capient aures mee eorum uerba, qui litigiosas mihi suggerunt res. Tunc sapiens doctor dixit ei: Crede, fili et frater, si omnibus his uoluerimus credere, multorum peccatorum erimus domini, maxime in tempore hoc, quando facti sunt multi hominum inuicem odientes. Multoties enim et mihi suadere  tentauerunt hi qui suggerebant mihi dispositiones rerum; et cum facerem sepe finem, ut seductus fueram, postmodum alii quidam suggerebant mihi, quod fuerim deceptus in capitulo; cum ergo secundo et tertio hoc fuissem perpessus, dedi terminum mihimetipsi absque utrorumque parte, ne darem definitionem alio in capitulo. Quod si qui suggerebant mihi, mentirentur, ipsi penam soluerent, quam accusatus ferret, si contra eum calumnia ueraciter fuisset iniecta. Et ex eadem die improuide suggerere mihi contra aliquem omnino aliquid nullus iam ausum habet, quod deposco et moneo magnum decorem tuum, fili, similiter facere. Sepe enim et cedes iniustas faciunt, qui sublimitatem creditam habent,  si fuerint uerbis suasoriis commoti, et si sine cruciatu reciderint que ad eos ueniunt capitula. Et patricius tanquam a Deo iussus, pactus est eius mandatum se custodire omni tempore illesum.

CAP. Xu.---Iste memorabilis habebat quemdam nepotem, nomine Georgium  . Una itaque dierum faciens iste cum quodam ciuitatis tabernariorum rixam, conuiciis ab eo seuere affectus est: qui amare dolens, non solum quia publice, uerum etiam quia a uiliori inhonoratus esset, maxime uero, quia erat nepos patriarche, subiit ad eum in conclaui, eo in secreto morante, flens uehementer. Cum autem hunc ita estuantem et lacrymantem uidisset mitissimus patriarcha, interrogat causam detinentis eum anxietatis, scire hanc uolens. Cumque ille non posset pre  amaritudine, que circumdederat eum, exprimere sermonem, hi qui presto fuerunt quando eum exhonorari a negotiatore contigerat, ceperunt recitare archiepiscopo causam: Et quia non debuerat, inquiunt, ita sanctitas uestra contemni, ut proprios suos ac propinquos a despectis exhonorari pateretur hominibus. Ille autem uerus medicus, uolens primo ueluti emplastro quodam curare nepotis sui furiam, et tamen tanquam ferro incisionem et liberationem passionis, per sapientissimum os suum huic afferre, talibus uerbis cepit exstinguere morbum, et dicere: Et omnino ausus est aliquis os aperire, et contradicere tibi? Crede, fili mi, patri tuo, quoniam faciam in eo hodie rem, ut tota Alexandria miretur. Cumque uidisset eum remedium recepisse, et tristitiam cunctam  proiecisse, putantem uidelicet quod ageret contra eum qui se contumeliis affecerat, et faceret eum flagellari per eum qui super forum erat constitutus, et uariis pompis dehonestari, dicit ei, deosculans pectus ipsius: Fili mi, si ex ueritate humilitatis mee nepos existis, prepara teipsum et flagellari, et conuicia pati ab omni homine. uera enim cognatio non ex sanguine et carne, sed ex uirtute mentis agnoscitur. Confestim igitur accersiuit eum qui super caupones erat constitutus, et precepit ei ne ab illo caupone acciperet neque consueta sua, neque publica, neque pensionem ergasterii eius. Et ipse enim sanctissime Ecclesie erat. Et omnes expauescentes immobilem longanimitatem eius, intellexerunt esse hoc quod dixit: Quoniam faciam in eum rem, ut miretur tota  Alexandria, uidelicet quia non solum uicissitudinem non reddidit, uerum etiam pro ultione adiutorium impendit.

CAP. XuI.---Nuntiatum est aliquando huic beato, quod quidam clericorum malitiam in corde aduersus quemdam reseruaret, et irreconciliatus ei permaneret. Ille uero querebat huius nomen et gradum nosse. In crastinum ergo die Dominico didicit hunc, Damianum quidem nomine, diaconem uero esse officio. Precepit itaque archidiacono ut sibi, quando idem Damianus ad ecclesiam ueniret, demonstraret. Igitur cum in crastinum statio Dominico die fieret, uenit et diaconus ad stationem; et uidens archidiaconus, ostendit eum patriarche. Ob eam enim tantummodo  controuersiam astabat tunc pontifex sancto altari; quid uero uellet facere, nulli credidit. Cum ergo uenisset diaconus Damianus, ut susciperet ab eo sanctam communionem secundum proprium gradum, tenuit manum illius ille sanctus, et dixit: uade prius reconciliari fratri tuo; et tunc ueniens, digne suscipe immaculata, immemor malitie, Christi mysteria. Reueritus ergo coram tanta multitudine clericorum contradicere illi, maxime in tali loco et in tali horrenda hora, spopondit hoc facere, et tunc de sanctis mysteriis dedit ei. Igitur ex tunc omnes clerici et laici custodiebant se, ne inter se malitiam retinerent, timentes ne et ipsos confunderet, triumpharetque quemadmodum et illum diaconum.

CAP. XuII.---Habebat quidem sanctissimus hic  uir scientiam diuinarum Scripturarum; non autem 188 in sapientia sermonis, has tanquam ex inani gloria memoriter dicens, sed per eamdem ipsam operum actionem, et mandatorum obseruationem; et in secreto quotidiani consilii sui nullus sermo otiosus audiebatur, nisi forte ordinatio rei ciuilis exigeret, sed aut relationes sanctorum Patrum, aut scripturales questiones, aut dogmatica problemata, propter multitudinem nec nominandorum hereticorum qui regionem circumdederant. Si uero alicui aliquis detrahere inciperet, hunc patriarcha per alteram sermocinationem, ut sapiens, ingeniose remouebat; et si iterum permaneret, nichil quidem ei dicebat; sed hunc annotans, precipiebat hebdomadario ne sineret ulterius eum intrare cum his qui nuntiabantur, quatenus  per eum ceteros temperaret atque erudiret.

CAP. XuIII.---Definitionem autem et aliam, quam affectauit hic sanctus, non est iustum postponere. Audiens quod postquam coronatus est imperator  , nullus uniuersi senatus et astantium exercituum antiquum memoriale aliquod nuntiet, sed mox hi qui dicuntur monumentorum edificatores sumant quatuor uel quinque minutias marmorum pusillas de diuersis coloribus, et ingrediantur ad eum, et dicant: Domine, quali metallo imperium tuum iubet fieri monumentum tuum; insinuantes uidelicet ei quia tanquam homo corruptibilis et transitorius curam habeto tue ipsius anime, et pie regnum dispone; imitabatur et iste beatus ueraciter hanc dignam laude traditionem, et precepit sibi monumentum edificari,  ubi et reliqui predecessores eius patriarche iacebant; imperfectum uero manere usque ad obitum suum, ut imperfecto existente, per celebrem festiuitatem, assistente clero, ingredientes qui dicebantur studiosi  , dicerent ad eum: Domine, monumentum tuum imperfectum est, precipe ergo ut consummetur, eo quod nescias qua hora fur ueniat . Hoc autem faciebat ille sanctus ut ita fieret, uolens imitationem bonam et post se futuris relinquere patriarchis.

CAP. XIX.---Domino ob multitudinem peccatorum nostrorum permittente, propria templa que erant Ierosolymis, a percutiendis a Deo Persis cremari, discens hic sanctissimus patriarcha in multa  egestate esse sanctum Modestum patriarcham Ierosolymorum  , ad horum releuationem et reedificationem mittit ei numismata mille, et mille saccos plenos frumento, et mille legumina, mille libras ferri, mille restes siccatorum piscium, qui menomene  dicuntur, mille uascula uini, et mille Aegyptios operarios, mittens ei per litteras: »Da mihi ueniam, uere Christi operator, nichil dignum templis Christi mittenti. uellem enim, crede mihi, si esset conueniens, et ipse eo uenire, et ipse operari in domo sancte Christi resurrectionis. uerumtamen illud rogo honorandum caput tuum, ut nullatenus hoc imputes minimo nomini exiguitatis mee, sed hoc potius petas a Christo, ut ibi me conscribat ubi ueraciter conscriptio beata consistit.«

 CAP. XX.---Arripit ille sanctus et hoc, bonum dico, uidelicet quod infimo stratu recumberet, et uilibus operimentis in cellula sua uteretur. Quod cum audisset quidam possessorum ciuitatis, ascendens ad eum, et uidens quod opertorio scisse et laneo tegeretur, transmisit ei coopertorium numismatum triginta sex, rogans multum eum ut eo cooperiretur ad memoriam, inquit, mittentis. Ille uero hoc suscipiens, propter multam uiri postulationem coopertus est hoc una nocte, per totam pene noctem dicebat ad semetipsum, ut recitabant cubicularii eius: Quis dicet, quod humilis Ioannes  pallio triginta sex numismatum tegatur, et fratres Christi frigore necentur? Quanti sunt modo qui dentibus strident pre glacie? quanti sunt modo  qui psiathum  habentes subtus dimidium, et supra dimidium, et non possunt extendere pedes suos, sed dormiunt ut glomus trementes  ? Quanti in monte dormierunt incenati, et sine lucerna, habentes duplicem cruciatum tam ex frigore quam ex ieiunio? Quanti desiderant saturari de foliis olerum, que proiiciuntur de coquina mea? Quanti uellent tingere panem suum in zemate  quod proiiciunt coqui mei? Quanti cupiunt uel odorare uinum, quod funditur in cellario meo? Quanti sunt in ciuitate ista in hac hora peregrini, non habentes ubi hospitentur, et in foro iacent, fortasse et pluuia madefacti? Quanti, putas, habent totum mensem, uel etiam duos, non gustantes oleum. Quanti sunt qui non habent alterum uestimentum in estate, et alterum in hieme, et  ita miseriis affliguntur? Tu uero exspectans etiam eternam iucunditatem assequi, et uinum bibis, et pisces immanes deuoras, et in cubiculis demoraris, modo autem cum omnibus malis et in coopertorio triginta sex numismatum te calefacis? ueraciter ita uiuens et in tali laxatione conuersans, non exspectabis illic preparatis gaudiis frui, sed audies utique quod et diues ille audiuit : Recepisti 189 bona in uita tua, pauperes uero mala; nunc ergo consolantur, tu uero cruciaris. Benedictus Deus, humilis Ioannes alia nocte non cooperietur illo. Iustum est enim, et bene acceptum Deo, ut tegantur centum potius quadraginta quatuor fratres et domini tui, quam tu infelix. uenundabantur enim quatuor  rachanelle  numismate uno. Mox ergo transmisit illud in crastinum, ut uenundaretur. Et uidens is qui obtulerat, emit illud triginta sex numismatibus, et rursus obtulit patriarche. Cum uero in crastinum uidisset illud, emit hoc similiter, et rursus obtulit patriarche, deposcens ut tegeretur ab eo. Cum autem tertio hoc fecisset, dicit ei gratulabundus ille sanctus: uidebimus quis deficiet, ego an tu. Erat enim opulentus ualde, et suauiter quasi uindemiabat eum ille sanctus, paulatim ab eo multa auferens; et dicebat semper quod posset aliquis intentione dandi pauperibus exspoliare diuites, et ipsum etiam hypocamisum  ab eis beneuole auferre, et non peccare, et maxime si sunt aliqui immisericordes et auari. Duo enim lucratur talis: unum quidem, quia animas  illorum seruat; alterum autem, quoniam et ipse ex hoc mercedem non modicam habet. Attulit autem ad credulitatem uerbi et testimonium uerax, quod circa sanctum Epiphanium et Ioannem  episcopum Ierosolymorum factum est, quomodo sanctus Epiphanius per artem tulit argentum patriarche, uidelicet Ioannis eiusdem, et dedit egentibus.

CAP XXI.---Dignum et congruum predicto capitulo referebat semel coram omnibus iste sanctus, dicens: Habebam, inquit, quemdam ministrum in apotheca mea in Cypro, fidelem ualde, et uirginem usque ad obitum suum. Hic ergo narrabat mihi quia in Africa existente me facta est res huiusmodi: Permanebam enim, ait, cum quodam teloneario, diuite uehementer et immisericordi. Semel ergo pauperibus  in hieme sedentibus ad solem, seque calefacientibus, ceperunt singuli domos eleemosynatorum collaudare, et pro eis orare per singulos eorum, similiter et domos eleemosynam non facientium uituperare. Inter que uenit in medium eorum et nomen senioris mei telonearii, et ceperunt singuli interrogare proximum: uere tu, frater, accepisti aliquando de domo illa benedictionem? Et omnibus interrogantibus inuicem, nullus inuentus est accepisse aliquando de domo eius aliquid. Dicit ergo unus ex eis: Quid dabitis mihi, et ego accipiam hodie ex eo benedictionem? Et facientibus cum eo pactum, uenit et stat foris portam domus, exspectans quando ad domum suam reuerteretur. Ex dispensatione Dei peruenerunt simul, ipse ingrediens portam, et animal  portans siligines a mancipio  , causa prandii ipsius. uidens igitur egenum, non inueniens lapidem, per furorem arripit siliginem de clitella, et iactauit in faciem eius. Ille uero suscepit eam, et abiit ut satisfaceret confratribus suis, quod ex eisdem manibus accepisset eam. Itaque post duos dies egrotauit infirmitate ad mortem idem telonearius, et uidit in somnis seipsum rationem ponentem, et omnes actus suos super stateram appendere: in una quidem acie  congregabantur Mauri quidam deformes, altera autem acies aliorum quorumdam erat candidatorum et terribilium specie. Qui nichil inuenientes boni, ut et ipsi appenderent econtra aduersum mala opera que collecta erant a Mauris in acie ipsorum,  nimis tribulabantur et tristabantur, et mente consternebantur ad alterutrum, et dicebant: Ergo ne nichil habemus hic? Tunc dicit unus eorum: uere nichil habemus, nisi unam siliginem, quam dedit ante duos dies Christo, et ipsam non uoluntarie. Et mittentibus eis siliginem, equalitas facta est. Tunc dicunt teloneario hi qui apparuerant ei candidati: uade, et auge ad siliginem hanc, nam uere Mauri isti te apprehendent. Eiulans ergo, agnouit que uisa sunt ab eo non esse mendacia, sed ueracia. Omnia uero que a iuuentute sua commiserat, et quorum ipse erat oblitus, uidebat Aethiopes illos congregare, et deportare ad libram, et dicebat: uaue  , si una siligo quam iactaui per furorem ita profuit, a quantis malis se liberat qui dat in simplicitate sua  bona indigentibus? Et de cetero ita modestus et prudens atque summus eleemosynator factus est, ut etiam corpori proprio non parceret.

Contigit enim aliquando secundum consuetudinem procedere eum diluculo ad teloneum, et obuiat ei nauta, qui a naufragio nudus ut natus est euaserat; et cecidit ante eum, rogans ut protectionem apud eum impetraret. Ille ergo putans quod egenus esset, exspoliauit se esophorium  suum, quod illius melius erat, et dat ei, rogauitque eum ut hoc ipse uestiretur. Pergens uero ille et erubescens uestiri hoc, dedit illud uenditori ut uenumdaretur. Et cum recederet telonearius, uidit hoc suspensum, et tristatus est uehementer; et ascendens domum suam, nichil passus est gustare; sed claudens ostium conclauis  sui, 190 sedebat plorans et cogitans: Quia non fui dignus, inquit, ut mei memoriam haberet egenus. Cum ergo anxiaretur, obdormiuit; et ecce uidit quemdam speciosum tamquam solem, ferentem crucem super caput suum et esophorium, quod dederat naute, assistentem sibi et dicentem: Quid ploras, domine Petre? Hoc enim erat ei nomen. Ille uero dixit, ut ad Deum disputans: Quia, Domine, ex quibus largiris nobis, damus alicui, et in turpe lucrum uertunt accipientes. Tunc dicit ei: Cognoscis hoc? Et ostendit ei quia deintus uestitus esset eius esophorio. Dicit ei: Ecce ego illo uestior, ex quo dedisti mihi hoc; et gratias ago uoluntati tue bone, quoniam frigore affligebar, et tu cooperuisti me. Ad se ergo reuersus, admiratus est, et cepit beatificare  egenos et dicere: uiuit Dominus, si inopes Christus meus sunt, non moriar, et fiam tanquam unus ex eis.

Accersito uero notario suo, quem et emerat, dicit ei: Secretum uolo credere tibi; et crede, si propalaueris me, barbaris uendam te, aut si non audieris me. Dat uero ei decem libras auri, et dicit ei: uade, et eme tibi negotium; et sume me, et duc in sanctam ciuitatem, et uende me cuilibet Christiano, et pretium da pauperibus. Notario autem recusante, dicit ei iterum: Quoniam si me non uendideris, ego uendam te barbaris, ut predixi tibi. Obediuit ergo ei notarius; et peruenientibus eis ad sancta loca, inuenit idem notarius amicum suum charum, fabrum argentarium,  qui damna inciderat. Ad locutionem uero uenientibus ambobus, dicit ei notarius: Audi me, Zoile, et eme seruum unum, quia habeo tam bonum, ut dicat homo quod patricius sit. Et audiens argentarius quod seruum haberet, admiratus est, et dicit ei: Crede mihi, quia non possideo unde emere possim. Dicit ei rursum notarius: Accipe mutuum, et eme eum, multum enim est bonus, et benedicet tibi Deus per eum. Acquieuit ergo ei, et emit eum sordidis uestibus indutum, numismatibus triginta. Relinquens autem eum notarius, abiit Constantinopolim, satisfaciens quod nulli hoc manifestaret, et quod de pretio nequaquam sibi retinendo aliquid defraudaret, sed hoc totum pauperibus daret. Ergo aliquando idem Petrus coquinam faciebat domino suo, aliquando  autem lauabat pannos eius, nunquam aliquando in quolibet horum assuetus. Afflixit autem seipsum et ieiunio multo. Cum uero uidisset se benedici dominus eius super omnem benedictionem, dicit ei, uerecundatus enormem eius uirtutem et humilitatem: uolo, humilis Petre, liberare te, et ut sis de reliquo frater meus. Ille uero noluit. uiderat autem eum frequenter conuicia perferre, et percuti a conseruis suis. Habebant autem eum tanquam amentem, ita ut et nomen ei imponerent Amentis. Quotiescunque ergo tribulabant, eum conserui sui, et dormiebat in tribulatione, apparebat ei qui in Africa illi apparuerat, uestitus esophorio eius, tenens et illa triginta numismata in manu, dicens ei: Noli mestus esse, frater Petre, ego suscepi et pretium  tui, sed sustenta usque dum cognoscaris.

Post aliquod uero tempus, uenerunt a patria eius quidam argenti uenditores, ut orarent ad loca sancta; et inuitauit eos ad prandium dominus domini Petri; et cum ministraret, statim ille cognouit eos. Ipsi autem dum pranderent, ceperunt affigurare eum, et inuicem ad aures dicere: Quam similat puer iste domino Petro teloneario. Ille uero occultabat, quantum poterat, uultum suum. Iterum ergo comedentibus eis, ceperunt dicere ad eum qui eos inuitauerat: uere putamus, res tibi magna euenit, domine Zoile; etenim, nisi erramus, publicam personam in ministerio tuo habes. Neque enim sciebant certius, quia erat de coquina et ieiunio commutatus uultus eius. Diu igitur considerantibus eum, dicit unus ex eis:  uere dominus Petrus est, surgam et tenebo eum. ualde enim imperator audiens, tristatur de eo, quia dudum non comparuit. Foris itaque stans audiuit hec; et ponens catinum a se, non est ingressus, sed recto cursu cucurrit ad portam. Erat itaque ei qui eum tunc habebat ostiarius mutus et surdus a natiuitate, qui per nutum tamen aperiebat et claudebat. Festinans ergo seruus Dei exire, dicit surdo et muto. Tibi dico in nomine Christi. Ille uero audiuit statim, et dixit: Etiam, domine. Iterum uero ille ad eum. Aperi. Respondit mutus et surdus secundo: Ego, domine. Statim ergo surrexit, et aperuit ei. Et exeunte eo, subiit ostiarius, et clamauit coram omnibus gaudens et exsultans; quia audiuit et locutus est, Domine,  Domine. Porro omnibus qui in eadem domo erant perterritis, quoniam audiebant eum loquentem, iterum dicit ille quondam mutus: Ille qui coquinam faciebat, exiit currens, sed uidete ne forte fuga lapsus sit, magnus enim seruus Dei est. Quando discebat, dixit mihi: Tibi dico in nomine Domini; et mox uidi de ore eius exeuntem flammam, et tangentem aures meas; et statim audiui, et locutus sum. Et 191 exsilientes et sequentes eum cuncti, ulterius non uiderunt eum. Tunc penitentiam omnes agebant, qui in domo illa erant, et ipse dominus eius qui Petrum emerat, quia in tali exhonorantia humiliassent eum, et maxime hi qui uocabant eum Amentem.

He sunt beatissimi a Deo honorati Ioannis patriarche  narrationes. Non solum enim de uita sua contentus erat uolentem proficere edificare, uerum etiam de Deo acceptis et ueracibus relationibus suis, et dicebat semper hec audientibus: Si proprio sanguini non pepercerunt quidam hominum, sed hunc dederunt in manus fratrum, imo Christi, quomodo putas nos cum alacritate et humilitate debemus de facultatibus nostris dare Christo et egenis atque pauperibus, ut recompensationem recipiamus a iusto et mercedum redditore Deo, in illa timenda et horrenda retributionis die? Qui nunc seminat parce, parce et metet; et qui seminat in benedictionibus, id est, large et magnanimiter, multipliciter et metet ; hoc est, bona illa hereditabit que omnem mentem transcendunt.

 CAP. XXII.---Omnibus ergo rectis moribus iste sanctus adornatus, nec hoc carebat; ualde enim diligebat eloqui de actibus sanctorum Patrum, et eorum qui eleemosyne cultores fuerunt. Unde cum una dierum recitaret de uita sancti Serapionis, qui uocabatur Sindonius, et inueniret eum  amictum suum dedisse egeno , et iterum paululum processisse illinc, et frigus patienti obuiasse, et illi tunicam prebuisse, et quia nudus sedebat, tenens sanctum Euangelium; et interrogatus a quodam: Quis te exspoliauit, abba? demonstrans sanctum Euangelium, ait: Iste; et alio tempore hoc ipsum Euangelium uendidisse, et dedisse eleemosynam, et discipulo suo dicente: Abba, Euangelium ubi est? et illo dicente ad eum: Crede, fili,  qui dixit mihi: uende que habes, et da pauperibus , ipsum uendidi et dedi eis, ut in die iudicii habeamus fiduciam abundantiorem apud Deum; et quia alias iterum uidua mulier petisset ab eodem sancto Serapione eleemosynam, quoniam esuriebant filii eius, et non habente eo aliquid omnino, tradidit se ei, ut uenderet eum ad mimos Grecos, quos et Christianos fecit in paucis diebus.

Hec legens sanctus de sancto Serapione, stupefactus et miratus sancti industriam, totus lacrymis infectus uocauit omnes dispensatores proprios, legit et eis omnia de sancto Serapione, et dicit ad eos: uaue, o philochristi, quid prodest homini colloquenti de actibus sanctorum Patrum? Credite mihi,  quia usque hodie putabam quod uel aliquid facerem, datis quas habere possum pecuniis; nesciebam autem quod et seipsos uenderent, quadam compassione superati.

CAP. XXIII.---Semper quidem honorabat monachicum schema sanctus hic, et colebat et compatiebatur, ubi maxime aspiciebat monachum corporalibus utilitatibus angustatum. Habebat autem et hoc super multos precipuum, quia accusationem qualemcumque, siue mendacem, siue ueracem, non suscipiebat contra aliquem circumamictum monachico habitu. Semel enim euenit ex immisione quorumdam criminatorum, pertulisse eum aliquid tale: Quodam monacho gyrante in ciuitate cum puella una iuuencula, et petente eleemosynam per dies aliquot,  quidam qui hoc uiderant, scandalizati, et existimantes quod mulier eius esset, attulerunt patriarche contra eum querelas, dicentes: Propter quid, a Deo honorate, derogat talis angelice monachice uite schemati, puellam quamdam habens mulierem? Mox ergo Dei famulus, putans prohibere contra Deum commissa peccata, tanquam qui ad hoc ab eo esset prouectus, precepit mulierem quidem flagellis cedi, et separari ab eo; ipsum autem uerberari, et in carcere secreto recludi. Dum ergo cum omni celeritate iussio sancti in opus procederet, apparuit ei nocte per uisum monachus, ostendens ei dorsum suum putrefactum  dicens ei: Ita placet tibi, domine patriarcha; hac una uice errasti ut homo; crede  mihi, quia de proximo est uita et mors. Et hec dicens, discessit ab eo. Mane autem facto, recordatus est ille beatus uisionis nocturne, et sedebat super lectum suum mestus; mittitque statim, et conuocat per cancellarium suum monachum de loco in quo erat reclusus, cogitans intra se beatus ille patriarcha si similis esset illi qui nocte sibi apparuerat. Cum ergo uenisset cum labore multo , cumque uultum eius uidisset patriarcha, remansit sine uoce immotus, non ualens loqui: sola autem manu sua innuit ut sederet prope se in lectulo suo. In semetipsum uero reuersus et signatus, rogauit monachum, precinctum linteo, ut sine uerecundia despoliaret se, quatenus uideret dorsum eius, si ita esset sicut et in somnis  uiderat. uix ergo suasus ut id ageret, despoliauit se. Cum uero despoliaretur ut monstraret dorsum suum uiro sancto, per admirandum Dei 192 consilium solutus est quo erat indutus amictus, et cecidit in terram, et uiderunt eum omnes esse eunuchum. Sed quia recens erat, nulli hoc existebat manifestum. uidentibus ergo eum omnibus et sancto pontifice, et maxime dorsi eius perniciosa uerbera, mittens mox, segregauit illos qui hunc inconsiderate tractauerunt. uenerabilissimo autem monacho complura rationabatur, in ignorantia dicens se in eum peccasse, et in Deum uerum. Et in hoc admonebat eum ille sanctus: Non, inquit, o fili, ita sine custodia in ciuitatibus conuersari oportet eos qui sancto  angelico uestro indumento circumamicti sunt, maxime et feminam circumducere ad scandalum aliorum uidentium. Tunc monachus cum omni humilitate rationem reddebat sancto, dicens: Crede, domine, non mentiar. Gaze eram ante paucos dies; et exeunte me de ciuitate, ut uenirem et salutarem sanctum abbatem Cyrum  , obuiauit mihi hec bene uisa puella foris portam, uespere incumbente; et accurrens ad pedes meos, rogabat ut mecum ambularet. Dicebat enim se Hebream esse, et uelle fieri Christianam; et cepit eadem narrare uerbis horribilibus, ut non permitterem perire eam. Timens itaque ego iudicium Dei, sumpsi eam, estimans quod non immitteret tentationem Satanas spadonibus. Nesciebam uero quod nemini parcat.  Igitur uenientibus nobis, sanctissime Pater, et orationem perficientibus, baptizaui eam ad sanctum abbam Cyrum, et gyrabam cum ea in simplici corde, exposcens modicum sumptum, quatenus introducerem eam in monasterium. Cum hec audisset patriarcha, dixit: Pape! quot absconsos seruos habet Deus, et nescimus nos humiles? Et enarrabat his qui presto erant uisionem quam uiderat nocte de eo. Et protulit patriarcha centum numismata de manu, daturus ei: Dei autem amicus ille uere monachus, non passus aliquid accipere ex eis, dignum memoria uerbum ad patriarcham locutus est, dicens: Ego hoc non postulo, domine; monachus enim si fidem habet, horum non indiget. Si autem horum eget, fidem non habet. Quod maxime amplius satisfecit  omnibus qui audierant quod seruus Dei iste monachus esset. Genuflexit igitur patriarche, et exiit in pace. Extunc igitur plus honorabat et hospitio recipiebat monachos, et bonos estimatos et malos: et edificabat mox xenodochium seorsum, et appellauit hoc Receptaculum omnium monachorum.

CAP. XXIu.---Mortalitate aliquando ciuitatem comprehendente, ibat et ipse sanctus, ut uideret funerum obsequia. ualde enim dicebat hoc esse proficuum, et sepulcrorum considerationem. Multoties uero assidebat et his qui, morituri, uexationem in exitu anime patiebantur; et ipse eorum oculos propriis manibus claudebat, memoriam habere ex hoc sempiternam uolens, et curam proprii exitus. Precipiebat autem et collectiones pro defunctis impigre   et sine dubio perficere. Etenim dicebat quia ante paucum tempus captiuus ductus est ad Persas quidam, et descendens in Persidam, retrusus est in carcerem qui appellabatur Lethe, hoc est, obliuio. Quidam ergo fugientes illinc, uenientesque in Cyprum, et interrogati a parentibus illius, si forte uidissent eum, respondentes dixerunt eis, quia nos propriis manibus sepeliuimus eum. Non autem erat iste de quo interrogabant eos, sed alius indissimiliter eum similans. Dixerunt uero eis et mensem, et diem obitus ipsius. Illi uero tanquam pro mortuo faciebant ei tres collectas per singulos annos. Post quatuor itaque annos uenit in Cyprum, fuga lapsus a Persis. Dicerunt ergo ei sui: uere, frater, nos audiuimus  quod mortuus esses, et memoriam tui faciebamus ter in anno. Cum ergo audisset quod in anno ter facerent pro eo memoriam, interrogat eos in quo die, et in quo mense hec celebrarent. Et illis dicentibus, sanctis Theophaniis, et Dominica sancta atque sancta Pentecoste  , dixit ille: Quia tribus istis temporibus anni ueniebat quidam candidatus ut sol, et dissoluebat me a uinculis ferreis et a custodia; et mouebar deambulando tota die, et nemo recognoscebat me, et in crastinum inueniebar uincula ferrea portans. Dicebat igitur sanctus episcopus quia ex hoc discimus habere dormientes quietem, quando pro eis collectas facimus.

CAP. XXu.---Quod in Actibus apostolorum audiuimus factum , hoc frequenter et huic compatientissimo  accidebat. uidentes enim multi indesinentem eius et inscrutabilem circa gentes compassionem, mouebantur multoties ad uendenda multa de substantiis suis; et ferentes, prebebant Dei deuoto ministro. Unde et quidam ueniens una dierum, offerebat ei septem libras auri et dimidiam, satisfaciens sancto, quod non possideret aliud aliquid in auro. Petebat autem ab eo cum multis genuflexionibus ut oraret quatenus Dominus Deus filium eius saluaret. Habebat enim unum solummodo filium quasi annorum quindecim, ut reduceret nauim eius cum bono ab Africa, illuc enim abierat. Accipiens igitur summus sacerdos quantitatem auri de manu eius, 193 miratus est eum tam esse magnanimum ad offerendam totam quantitatem auri quam possidebat.  Orauit quidem ei  et in facie multum, et sic eum dimisit. Tamen propter eius multam fidem, posuit subtus sanctam mensam ligaturam quantitatis auri patriarcha in oratorio cubiculi sui, et synaxim fecit statim perfectam super eam pro illo qui hanc obtulerat, satis abundeque Deum rogans quatenus et filium eius saluaret, et nauem cum salute reduceret, secundum quod fuerat postulatus ab illo. Necdum ergo triginta transactis diebus, defunctus est filius hominis illius qui obtulerat septem libras et dimidiam patriarche; et in tertia die mortis pueri, recepit et nauim suam ab Africa, in qua erat et frater germanus, eiusdem uiri creditor. Et ueniens iuxta Pharum, retulit quomodo nauis naufragium pertulit, et perdiderit totum quo erat plena, et quod non essent saluate nisi  anime, et una scapha uacua. Cum ergo et hunc casum didicisset euenisse sibi dominus nauis et pater pueri, secundum uerbum Prophete, paulo minus in inferno habitauit anima eius ; nondum enim tribulatione filii sui exstincta, comprehendit eum et nauis; relata sunt itaque omnia que acciderant ei patriarche, et pene plus quam is qui hec perpessus fuerat in tristitia morabatur, maxime propter filium eius unicum. Nesciens ergo quid faceret, rogat misericordissimum Deum, ut consolaretur uirum immensa pietate sua. Conuocare enim eum, et consolari in facie sanctus erubescebat: uerumtamen mandauit ei ut nullatenus desperaret; neque enim sine iusto iudicio Deum facere aliquid, sed omnia in hoc quod expedit,  quod nos ignoramus. Ergo ut non perdat mercedem, quam fecit in septem et dimidia libra auri, et fidem quam possidebat circa sanctum patriarcham; iam uero ut et nos in tentationibus, que nobis eueniunt, quando aliquid boni fecerimus, imperturbati et gratias referentes ad Deum permaneamus; uidit in somnis iam dictus uir philochristus postera nocte quemdam, quasi in habitu sanctissimi patriarche, dicentem sibi: Ut quid tribularis, frater, et merore dissolueris? Nonne tu me rogasti ut peterem a Deo, ut saluus fieret filius tuus? Ecce saluus factus est. Crede mihi, si uiueret, prauus et immundus homo fieret. Et de naui tua, uere, nisi Deus placaretur pro bono quod fecisti paruitati mee, sententia erat data, quatenus tota, ut iacet, cum animabus in profundum  pergeret, et perderes fratrem tuum. Sed surge, et glorifica Deum, qui dedit tibi eum, et saluauit filium tuum mundum de hoc seculo uano. Euigilans itaque uir, inuenit cor suum consolatum, et uniuersam tristitiam eius eiectam; et indutus uestimenta sua, uenit cursim ad honorabilissimum patriarcham, et iactat se ad pedes eius, gratias agens Deo et ei, et narrans uisionem quam uiderat. Quam audiens iustissimus, dixit: Gloria tibi, benigne et misericors Deus, qui et deprecationem peccatorum exaudis. Iterumque ad hominem dixit: Nequaquam, o fili, gratiam hanc orationi mee ascribas, sed Deo et fidei tue, hec enim omnia ista impetrare ualuit. Erat enim ualde humiliter sentiens sanctus, uerbis scilicet atque prudentia.

 CAP. XXuI.---Pergebat aliquando hic beatus ad uisitandos pauperes, in locum qui dicitur Cesarium; illic enim eis fecerat quasi tholos  quosdam prolixos, ligneis tabulis pauimento strato ad requiescendos eos, et simul cum storeis et rachanis  per totam hiemem, cum quodam episcoporum eorum qui cum eo erant, amatore pecunie, passibili modo presso. Dixitque beatus patriarcha ad eum: Ama ac honora, frater Troile, fratres Christi; hoc enim ei erat nomen. Nuntiauerunt enim quidam patriarche quod triginta libras auri portaret in ipsa hora domesticus eiusdem episcopi Troili, ut emeret speciem argenti anaglyphi, gratia mense sue. Episcopus autem tanquam ueritus sermonem patriarche, imo ad horam calefactus, singula dari omnibus fratribus precepit  ei qui triginta libras illas portabat. Celeriter ergo huiusmodi auri quantitas erogata est. Recedentibus itaque utrisque, patriarcha scilicet, et qui inuitam  eleemosynam fecerat, episcopo Troilo in propriis episcopiis uelut quedam amens et anime periculosa in eum cogitatio irruit, propter pecuniarum dationem; horroris et amoris pecunie, et crudelitatis et negligentie genimen eum sequebatur, febre extra naturam mista, propter quod egrotus inuitus in lectum cecidit. Hebdomadario ergo a sanctissimo patriarcha ad eum ueniente, et ad mensam eiusdem patriarche eum inuitante, recusauit, frigore enim et febre se uexari pro quadam causa dicebat. Igitur cum hoc audisset patriarcha, mox agnouit causam,  quia propter exitum uiginti librarum, infirmatus est ille inuitus eleemosynator. Erat enim  ualde immisericors, et amator pecunie. Non sufferens ergo beatus se quidem super mensam reficere, illum autem super lectum cruciari grauiter, peruenit celeriter ad eum 194 ille uere sine superbia, et dixit ad eum hilari uultu: Fac caritatem, fili Troile. Aestimas quod in ueritate dixerim tibi fratribus huiuscemodi dare? crede mihi, per iocum dixi tibi dare. Ego enim uolui prestare eis singula numismata propter sanctam festiuitatem; sed quia non habebat distributor meus secum sufficientem quantitatem, huius rei gratia mutuam dedisti eam mihi, et ecce attuli tibi illas triginta libras. Ut uero uidit quantitatem episcopus in honorabili manu sapientis  existentis medici et pastoris, febris quidem subito disparebat, frigus etiam recedebat, fortitudo quoque et corporis eius calor ad eum reuertebantur; ut ex hoc non posset latere hanc esse causam repente comprehendentis eum commutationis. Suscipiens ergo aurum ab honorandis manibus patriarche, et nichil omnino contradicens, exspectabat ab eo patriarcha conscriptionem abrenuntiationis mercedis earum que date sunt triginta auri librarum. Fecit autem hoc cum gaudio Troilus episcopus, scribens propriis manibus ita: Deus, domino meo Ioanni beatissimo patriarche huius Alexandrinorum magne ciuitatis, da mercedem triginta librarum que data sunt tibi, quoniam ego recepi mea. Hoc scriptum itaque sanctus accipiens, sumpsit secum et eumdem  episcopum ad prandium, ut enim iam dictum est, statim sanus factus est. uolens ergo mercedis redditor Deus corripere eum, simul autem et ad miserationem contribulatorum et compassionem erigere, ostendit ei eadem die dormienti post prandium patriarche in somnis, qua mercede priuatus esset. uidit enim  domum, cuius pulchritudinem atque magnitudinem non potest ars hominum imitari, et ianuam huius totam auream, et super ianuam titulum conscriptum: MANSIO AETERNA, ET REQUIES TROILI EPISCOPI. Cum ergo hoc, inquit, legissem, gauisus sum, sciebam enim donandam mihi ab imperatore talis domus epulationem. Nondum autem huiusmodi tituli superscriptionem perlegeram, et ecce quidam regius cubicularius, habens secum et alios obsequii  diuini; et cum peruenisset ad talem nitentis domus ianuam, dixit ad proprios officiales: Deponite mihi titulum. Et cum deposuissent, iterum dixit: Mutate eum, et ponite quem misit orbis terrarum rex. Et attulerunt et affixerunt aliud aspiciente me, superscriptum ita: MANSIO AETERNA AC REQUIES IOANNIS ARCHIEPISCOPI ALEXANDRIAE, EMPTA LIBRIS TRIGINTA. Et cum hoc uidisset, surrexit a somno, et magno summoque pastori que uisa sunt ei in somnis enarrauit. Proficiens ea de causa Troilus episcopus, factus ex tunc eleemosynator magnificus.

CAP. XXuII.---Dominus qui diuitias in tempore quodam beato Iob abstulit, fecit simile et huic omni bonitate pleno, sancto patriarche Ioanni. Nauibus  enim sanctissime ecclesie comprehendentibus uiolentam hiemem, in loco qui dicebatur Adria  , proiecerunt omnia sua, que naues portabant; erant uero omnes naues simul. Erat autem summa multa ualde enthecarum suarum; habebant enim tantum uestimenta et argentum, et alias res altiores, ut computaretur pondus quod iuit in perditionem quantitatis centenariorum triginta quatuor. Plus enim erant quam tredecim naues, capientes per singulas decem millia modiorum. uenientibus uero Alexandriam et pergentibus, statim reliqui creditores et primi naute in ecclesiam confugerunt. Sanctus uero hoc audiens, et causam propter quam fugerant, mittit eis uerbum manibus suis conscriptum, habens ita: »Dominus dedit, fratres; Dominus, ut uoluit, abstulit; sicut  Domino placuit, ita factum est: sit nomen Domini benedictum . Exite, filii, nichil ex hoc ueriti: Dominus enim sollicitus erit de crastino.« Ascendit itaque pene dimidium ciuitatis in secretum: die autem altero uolentes  consolari nobilem istum; ipse uero preoccupans, cepit omnibus dicere: Nequaquam, o filii et fratres, causa nauium difficultatis tristemini; nam humilis Ioannes, credite, inuentus est culpabilis; quippe nisi extollentiam haberem, nullo modo hoc ferrem. Sed quia extollebar in his que Dei erant, et estimabam quod magna opera facerem, dans que hominum erant, hoc mihi euenit; uolens ergo Deus ut hoc intelligerem, ista permisit. Eleemosyna enim non uigilantem plerumque in extollentiam eleuat: inuitus uero casus humiliat sustinentem.  Ait enim diuina Scriptura: Paupertas uirum humiliat. Et iterum Dauid hoc sciens, dicebat: Bonum mihi quod tu humiliasti me, ut discam iustificationes tuas . Dum enim malis factus sum obnoxius, quia dationem per uanam gloriam perdebam, et quoniam per uitium meum perdite sunt tante pecunie, habeo nunc iudicium animarum que in arcto sunt. uerum, dilectissimi, qui tunc tempore iusti illius Iob fuit Deus, et nunc idem ipse est, qui non propter egestatem meam, sed ob indigentium necessitatem, non derelinquet nos. Ipse enim dixit: Non te deseram, neque derelinquam . 195 Et rursus: Querite primum regnum Dei, et iustitiam eius, et hec omnia adiicientur uobis . uolentes ergo consolari eum ciuitatis habitatores, ut  dictum est, ipsi magis inuenti sunt econtra consolationem ab eius beatitudine recepisse. Nimis ergo breue tempus preteriit, et in duplum restituit Deus nouo nostro Iob facultates; et iterum erat ipse magnanimus circa misericordiam, fortasse autem et religiosior quam antea fuerat.

CAP. XXuIII.---Ad extremam paupertatem peruenienti cuidam de domesticis ministris, propria manu iste sanctus, ut nullus sciret, duas libras auri dedit; et audiens ab accipiente: Quoniam hec accipiens, domine, ulterius non habeo uultum intendendi in honorabilem et angelicam faciem tuam, uere dignum laude, ut sapiens, locutus est uerbum: Nondum, inquiens, sanguinem meum pro te, frater, effudi, sicut  mandauit mihi Dominus meus et omnium Christus Deus .

CAP. XXIX.---Districtus quidam ab his qui pensionem exigebant, cum non haberet quod daret , ipse abiens deprecatus est ducem quemdam magnatorum, ut mutuas sibi daret quinquaginta libras auri; et dicebat se dare pignora, si uellet, dupla. Repromisit ergo dux dare ei, ad presens uero distulit. Exactoribus ergo constringentibus eum, uadit ipse, ut omnis ad portum a quo cuncti recipiuntur, uidelicet ad mitissimum et dignum admiratione patriarcham. Et nondum pene propriam necessitatem ei narrauerat, dixit sanctus ad eum: Do, fili, si uolueris,  et quo uestior, uestimentum. Etenim cum admirabilibus suis bonis et hoc possidebat, quod non posset uidere aliquem de necessitatibus lacrymantem, et non statim se propriis rigaret lacrymis: unde et mox petitionem uolentis ab eo mutuum accipere adimpleuit. Et sequenti nocte uidet dux quod staret super altare quidam, cui offerebant multi oblationes; et per unam quam ponebant, accipiebant centum pro ipsa de altari. Erat autem et patriarcha post tergum eius. Iacebat ergo una oblatio ante eos in uno scamno, et dicit quidam duci: uade, domine dux, accipe oblationem illam, et offer ad altare, et tolle pro ea centum oblationes. Illo uero pigritante, cucurrit patriarcha, licet post eum staret, et tulit hanc ante eum, et obtulit, et accepit, sicut omnes, centum de altari. Euigilans itaque, non poterat discernere  somnium. Misit autem et adduxit eum qui uolebat mutuum accipere, ut prestaret ei. Et cum uenisset, dicit ei dux: Accipe quod petisti mutuum. Respondens ille, dixit ei: Ante tulit mercedem tuam dominus patriarcha. Etenim te domino differente me, compulsus sum ad illum tanquam ad portum confugere, multa enim erat uis inquietudinis exactorum. Cum ergo audisset hoc, statim recordatus est somnii, et dixit: uere bene dixisti: Quia ante tulit mercedem tuam. Ante tulit enim, et ue illi qui uult facere bonum, et differt. Et enarrauit ei et omnibus somnium quod uiderat.

CAP. XXX.---Pergente aliquando sancto ad templum sanctorum uictoriosorum martyrum Cyri et  Ioannis, in gloriosa eorum memoria orationis gratia, exeunte portam ciuitatis, suscepit eum mulier procidens, et dicens: uindica me, quoniam iniuriam patior a genero meo. Quibusdam ergo de obsequio eius, qui habebant confidentiam apud eum, dicentibus: Quia cum reuersus fueris, causam eius facies. Respondit sapientissimus: Et quomodo Deus orationem nostram suscipiet, si ego istam postposuero? Quis mihi spopondit ut uiuam ego in crastinum? et ibo ad Christum, pro ea rationem redditurus? Et non recessit de loco illo, usque dum quod satis ei erat fieri faceret.

CAP. XXXI.---Ad uoluntatem igitur memorabilis huius, que tota in Deo erat, misit ei Deus uiros sapientes et semper memorandos, Ioannem et Sophronium.  Consiliarii enim erant ueraciter boni, quibus et tanquam patribus indiscrete obediebat, et gratias agebat, tanquam constantibus maxime et uiriliter agentibus militibus pro pietate religionis. Etenim sancti Spiritus uirtute freti, et cum Seuerianitis  ac ceteris circa regionem existentibus immundis hereticis sapientia sua ac disputationibus pugnam habentes et conflictum, multa quidem castella, pluresque ecclesias, similiter et monasteria ab ore talium bestiarum, tanquam boni pastores, euellere studuerunt, propter quod et maxime plurimum honorabat sanctos hos ille uere sanctissimus.

CAP. XXXII.---Si uero alicubi aliquem durum et inhumanum et percussorem circa proprios seruos sentiebat ille beatus, hunc primo conuocabat, et cum multa  lenitate rogabat, dicens: Fili, uenit quidem ad aures peccatrices meas quod ex operatione inimici modicum durius circa proprios pueros tuos feraris; sed, rogo, des locum ire. Non enim ut percutiamus eos, dedit nobis hos Deus, sed ut seruiant. Fortasse uero nec propter hoc, sed ut sustententur a nobis, ex quibus 196 Deus prestitit nobis. Quid enim  et dedit homo; et emit eum qui ad imaginem et similitudinem Dei creatus et honoratus est? Nunquid enim tu, dominus eius, aliquid plus possides in proprio corpore, manum aut pedem, uel auditum, aut animam? Nunquid non similis est tibi per omnia? Audi lumen gloriosum, Paulum dicentem: Quotquot in Christo baptizati estis, Christum induistis . Non est Iudeus neque Grecus, non est seruus neque  liber, omnes enim uos unum estis in Christo. Si ergo apud Christum equales sumus, et ad inuicem equales efficiamur. Etenim Christus formam serui assumpsit, docens nos non superbire contra seruos nostros. Unus enim est Dominus omnium, in celis habitans, et humilia respiciens: non dixit sublimia, sed humilia . Quantum enim aurum dedimus, ut honorificatum et emptum nobiscum eum sanguine diuino et Dominico, nobis seruituti subiiciamus? Propter eum celum, propter eum terra, propter eum stelle, propter eum sol, propter eum mare et que in eo sunt. Est autem uerum, quia et angeli ei ministrant, propter eum Christus pedes seruorum lauit, propter eum crucifixus est, et cetera omnia propter eum passus est. Tu autem eum  qui a Deo honoratur inhonoras, et quasi non sis eiusdem nature, non parcens feris? Dic, obsecro, uelles, quoties culpam admittis, ut mox redderet tibi Deus? Nequaquam. Dic, quomodo oras quotidie, dicens: Dimitte nobis debita nostra, sicut et nos dimittimus debitoribus nostris ? His et his similibus uerbis de habitante in se thesauro monens hunc absoluit; et nisi didicisset istum emendatum, preparabat et instruebat seruum afflictum, ut fugam arriperet, et uenditionem peteret; et hunc comparans iustus, statim liberum statuebat.

CAP. XXXIII.---Audiens aliquando cuiusdam eleemosynatoris puerum orphanum derelictum, parentibus suis morientibus, et in multa paupertate conuersari  hunc; dicebant enim hi qui in testamento patris eius inuenti sunt testes, quia non dimisit ei, domine, pater eius moriens usque ad unum numisma; sed habens decem libras auri, adducit eum ipsa hora quando testamentum scribebat, et dicit ei: Has decem libras habe, fili mi. Quid, uis dimittam tibi istas, an uis Dominam meam Dei genitricem curatorem et prouisorem? Puero uero eligente sanctam Dei genitricem, precepit dare cuncta pauperibus. Et ecce, inquiunt, sanctissime, in multa inopia consistit, nocte ac die domum Domine nostre non deserens. Cum ergo hec audisset a scientibus sanctus hic, nemini aliquid dicens, adducit quemdam tabellionem; et narrabat ei rem, dans ei terminum ut nulli crederet quam precepit ei facere rem, dicens  ei: uade, et in ueteribus chartulis scribe testamentum cuiusdam nomine Theopenti; et fac in eadem charta me et patrem pueri consobrinos fratres, et uade, et dic iuueni: Scis, frater, quod genus existens patriarche, non debueras ita in paupertate uersari? et ostende ei chartam, et dic: Quoniam si erubescis, ego ordino causam tuam apud patriarcham, et uide quid tibi dicet. Cum ergo omnia que iussa sunt ei a patriarcha tabellio fecisset, uenit ad eum dicens: Quia pactus est puer mihi, ut ego loquar causam suam domino, et magnas gratiarum actiones referebat mihi. Dixit itaque sanctus: uade et dic ei: Quia locutus sum patriarche. Et dixi: Quoniam et ego scio quia habuit consobrinus meus filium, sed ex uultu hunc non recognosco. Bene ergo facis, adducens hunc ad  me. Adducens ergo eum, porta et chartam tecum. Cum uero peruenissent, tulit eum secreto ille iustus, et cepit deosculari eum, et dicere: Bene uenit filius consobrini mei. Ditauit igitur eum, et uxori tradidit in Alexandria, et domum et omnia quibus opus habuit donauit ei, demonstrare festinans quoniam non derelinquet Dominus sperantes in se .

CAP. XXXIu.---Impretermisse autem et huius mandati curam habuit hic admirabilis, legem ponentis: uolenti mutuare a te ne auertas aliquando , non prohibuit aliquem huiusmodi ab eo suffragium postulantem. Unde hoc sciens quidam malignus et impostor, petiit ab eo ut sibi mutuas daret uiginti libras auri. Erat autem de his qui dicuntur Gallodromi  . Contemnens ergo sanctum quemadmodum  et alios multos, dicebat: Quia nichil mihi dedit. Quesierunt itaque Ecclesie pastores et ordinatores ut in carcerem hunc mitterent, et publicarent eius substantiam. At imitator dicentis, Estote misericordes, sicut et Pater uester misericors est , qui solem suum oriri facit super bonos et malos, et pluit super iustos et iniustos, nequaquam illis consensit, ut eum affligerent. His autem turbantibus contra eum, utpote qui patriarche illuserat, et dicentibus ad eumdem sanctum: Non iustum est, domine, ut quod pauperes acciperent, hic luxuriosus accipiat, respondit econtra ille ter beatus, dicens: Credite, fratres, quia si extra uoluntatem acciperetis aliquid ab eo, duo mandata transgrederemini, et  unum adimplebitis quando et ad pauperes data 197 fuerit huiuscemodi quantitas. Unum quidem, quia apparebitis impatientes circa damnum, et efficiemini aliis forma mala; alterum autem, quoniam non obedientes eritis Domino Deo, dicenti: Ab eo qui abstulerit tua ne repetas . Expedit ergo, o filii, ut efficiamur omnibus exemplum patientie. Etenim Apostolus dicit: Quare non magis iniuriam sustinetis? quare non magis fraudem patimini ? Et bonum est quidem ueraciter, fratres, omni petenti dare, excelsius autem et honorabilius et non petenti; ei autem qui aufert uestimentum sine uoluntate a nobis dare et tunicam, angelice uere nature imitatio, imo diuine est. Ex his enim que habemus Dominus precepit benefacere proximo: Bonum, inquit,  facies fratri tuo, iuxta quod possidet manus tua, non ex his que ex lite et contentione et ab iniuriam passo auferuntur.

CAP. XXXu.---Senex quidam magnus, quasi annorum sexaginta, audiens tales res beati, uoluit tentare eum, si posset uerbis suaderi, et ad scandalum facile inclinari, et ut contigit, si condemnaret aliquem. Et habitans prius in monasterio abbatis Seridonis  , exiit et uenit Alexandriam; et sumit conuersationem hominibus quidem reprehensibilem, sed Deo gratam, qui dat  singulis secundum cor eorum . Ingrediens itaque ciuitatem, scribit omnes que note erant meretrices, et cepit laborare opuscula, et accipere per singulos dies siliquam unam. Cum ergo occumberet sol, manducabat  unius erei lupinos  , et intrabat ad unam meretricum, et dabat ei ereos nummos, et dicebat: Dona mihi noctem istam, et noli fornicari. Et manebat iuxta eam nocte illa, obseruans eam ne fornicaretur. Stabat ergo a uespere in uno angulo cellule ubi dormiebat mulier, psallens et orans pro ea, et mittens genuflexiones usque ad auroram; et exiens, accipiebat uerbum ab illa quod nulli diceret actionem eius. Ita agebat semper, quousque una earum manifestauit uitam eius, quod non, ut fornicaretur, intraret ad eas, sed ut saluaret. Orauit senex, et cepit mulier a demonio uexari, ut per illam cetere timerent, et non manifestarent eum omni tempore uite eius. Dicebant ergo quidam ei que a demonio uexabatur: Quid est? Reddidit tibi Deus quoniam mentita  es. Ut fornicetur enim ingreditur pessimus iste, et non est aliud aliquid. Iam enim et sanctus uitalius  uolens hominum gloriam fugere, et animas a tenebris reuocare, dicebat audientibus cunctis, cum laboraret in opere, et solueret uesperi: Eamus modo, domina talis exspectat nos. Ubi ergo erat ordo ipsius? Multis ergo criminantibus et illudentibus ei, dicebat: nunquid ego non uestio corpus ut omnes? Aut monachis solis iratus est Deus? uere et ipsi homines sunt ut omnes. Dicebat itaque ei quidam: Accipe tibi unam mulierem, abba, et muta uestimentum tuum, ut non blasphemetur Deus per te, et habebis iudicium que scandalizantur animarum. At ille respondebat eis iterum,  dicebatque se demonstrans quasi iratum: uere non obaudiam uobis, ite a me. Modo nichil aliud faciam, ut uos non scandalizemini, nisi accipiam mulierem, quatenus curam babeam domus, et faciam malos dies. Qui uult scandalizari, scandalizetur, et det frontem in parietem. Quid uultis ex me? Nunquid iudices constituti estis super me a Deo? Ite, de uobis curam habetote, uos pro me Deo non reddetis rationem. Unus est iudex, et sancta dies iudicii, qui singulis reddet secundum opera eorum. Dicebat autem hec clamans. Quidam ergo ecclesie defensorum, hec multoties audientes ab eo, referebant patriarche quod fiebat. Deus uero sciens quod nollet ille sanctus offendere abbatem uitalium, indurauit cor eius, ne crederet eis. Recordabatur enim ante  memorati eunuchi; sed increpauit uehementer eos qui contra uitalium abbatem accusationem ei afferebant, dicens ad eos: Quiescite accusare monachos. An nescitis quod circa sancte memorie Constantinum  imperatorum actum fuisse, conscriptiones que de eo leguntur contineant? Quoniam, ait, quidam non timentes Deum, cum celebraretur secunda Synodus in Nicea  , ceperunt contra se dare in scriptis famas turpes beato illi imperatori, quidam clerici quidem existentes, quidam monachi, et ad faciem adducens sanctus Dei Constantinus accusatorem et accusatum, utrumque audiuit. Et cum inuenisset multas talium criminationum ueras esse, afferens ardentem cereum, incendit omnes que date sunt in scriptis malas opiniones, dicens: uere si propriis  oculis uidissem sacerdotem Dei, uel aliquem eorum qui monachico habitu circumamicti sunt, peccantem, chlamydem meam explicarem, et cooperirem eum, ne ab aliquo uideretur. Nam et in seruum Dei illum, uidelicet eunuchum, ita putastis, et misistis me extra uiam, et feci anime mee peccatum magnum. Confundens ergo eos multum, absoluit. Seruus autem Dei uitalius a propria operatione non cessabat. Deprecabatur ergo ut quibusdam post mortem eius 198 in somnis manifestaret Deus, ut non imputaretur in peccatum his qui scandalizabantur in eum, eo quod rem quam agebat dicerent scandalo esse plenam, et non haberet homo peccati iudicium ex ea, quidquid locutus fuisset. Multas igitur de talibus mulieribus in compunctionem induxit hec operatio  eius, et maxime quando uidebant eum nocte extendentem manus et orantem pro unaquaque earum: propter quod quedam earum a fornicatione cessabant; quedam uero accipiebant uiros, et pudice conuersabantur; quedam uero et modis omnibus mundum relinquentes, singularem uitam ducebant. Nullus tamen sciuit usque ad eius dormitionem quod ipsius admonitione et oratione impudice muliercule a fornicatione cessarent.

Unde quodam die exeunte eo a prima talium mulierum diluculo, obuiat ei quidam homo immundus, intrans ad fornicandum cum ea; et cum uidisset sanctum uitalium ex ea egredientem, dedit ei alapam in faciem, dicens ad eum; Usquequo, pessime  illusor Christi, non emendas te ab his nequitiis tuis? Qui dixit ad eum: Crede mihi, accipies alapam a me humili, ut tota Alexandria colligatur ad clamores tuos. Nondum breui tempore transacto, dormiuit cum pace in cellula sua sanctus uitalius, nemine sciente omnino. Habebat enim ualde pusillam cellulam, super locum qui dicitur Porta solis  . Unde et plerumque, cum collecta celebraretur iuxta cellulam eius in ecclesia Metre  , conuenientes quedam muliercularum harum, ad alterutras dicebant: Eamus, eamus, iterum abbas uitalius collectam habet. Et uenientibus eis, curabat eas. Igitur dormiente eo, ut predictum est, in propria cellula, et nullo sciente, mox quidam demon tanquam Aethiops deformis, astat ei qui dederat alapam abbati uitalio,  et dat ei alapam, dicens: Suscipe alapam quam misit tibi abbas uitalius. Et cadens, statim cepit spumare. Congregata est igitur, secundum prophetiam uitalii, pene tota Alexandria in uiolentiam quam patiebatur a demone; et maxime quia sonitum date ei alape audierunt quidam, quasi ad unius iactum sagitte. Post aliquantas uero horas in mentem rediens is qui patiebatur, scidit uestimenta pectoris sui, et cucurrit ad cellulam, clamans et dicens: Culpam feci tibi, serue Dei uitali, miserere mei. Cucurrerunt uero cum eo omnes audientes. Cum peruenisset ad cellulam sancti, exiit iterum demonium, iactans eum omnibus aspicientibus. Et cum ingrederentur intro hi qui cum eo cucurrerunt, inuenerunt sanctum stantem in geniculis suis, et orantem,  et animam Domino tradentem, et in pauimento scripturam huiusmodi: uiri Alexandrini, nolite ante tempus aliquid iudicare, quoadusque ueniat Dominus . Confitebatur uero et homo, qui a demonio uexabatur, quod sancto fecerat, et quod dixerat sanctus ei. Recitata sunt ergo beatissimo Ioanni patriarche omnia que circa sanctum uitalium acta sunt; et descendens cum clero, uenit ad corpus sancti uitalii; et cum uidisset superscriptionem, dixit: uere hanc humilis Ioannes per Deum euasit, nam alapam quam accepit qui patitur ego acciperem.

Tunc itaque omnes fornicarie, et que abrenuntiauerunt ex eis, et uiros susceperant, cum cereis et lampadibus preibant eum flentes, et dicentes: Perdidimus  salutem nostram et doctrinam. Enarrabant enim iam conuersationem eius omnibus, et, Quoniam non propter turpem rem ad nos intrabat; et quia nunquam aliquando uidimus eum super latus dormientem, aut unam ex nobis tenentem manu sua. Et reprehendentibus eas quibusdam et dicentibus: Quare hec non omnibus dicebatis, sed scandalizabatur in eo tota ciuitas? enarrabant iam capitulum, quod circa eam gestum est, que a demonio uexationem sustinuit, et quia hoc timentes tacebamus. Sepulto ergo eo in multo honore, permansit is qui ab eo correctus et sanus factus est, faciens memoriam eius. Postmodum autem et renuntiauit seculo, ingressus monasterium abbatis Seridonis in  Gaza, et suscepit cellulam abbatis uitalii secundum fidem, et in ea permansit usque ad mortem suam. Et sanctissimus patriarcha multas gratias egit Deo, quia non permisit eum peccare in seruum suum uitalium. Multi autem multum ex tunc in Alexandria profuerunt sibi, et hospitio recipiebant monachos: et monebantur ut non condemnaretur aliquis ab eis sicut euenerat. Fecit autem et sanitates post mortem honorabile nomen sancti uitalii per diuinam gratiam: cuius orationibus det nobis Dominus bonam conuersationem, et misericordiam in die, quando manifestabit abscondita hominum, et nuda faciet consilia cordium .

CAP. XXXuI.---Precipiens aliquando dari cuidam petenti eleemosynam, decem nummos ereos  tantum, conuicia ab eo patiebatur in facie atrociter ille beatus, quia non dederat ei quotquot uoluit. His autem qui de obsequio erant, querentibus cedere eum qui conuiciabatur, increpauit eos uehementer patriarcha, dicens: Sinite eum fratres: habeo 199 ego sexaginta annos, blasphemans per opera mea Christum, et unum conuicium non portabo ab isto? Et precepit datori soluere sacculum, ut sineret pauperem tollere quantum uellet pretium.

CAP. XXXuII. Si uero aliquando audiebat sapientissimus, quoniam eleemosynator est talis, adducebat eum in hilaritate seorsum, et dicebat ei: Quomodo factus es eleemosynator? naturaliter, an teipsum uiolenter cogens? Unde quidam qui ab eo interrogabantur, uerecundati, occultabant quidem, quidam  autem dicebant ei. Propter quod unus interrogatus a sancto, respondit ita: Crede mihi, domine, quia nichil do aut facio boni; uerumtamen ipsum quod facio et prebeo, ex quibus Deus et orationes tue largiuntur, ita facere assueui. Eram prius ualde immisericors et crudelis, et semel damna pertuli, et in subtilitatem deueni: cepit cogitatio mea dicere mihi: uere si esses eleemosynator, non relinqueret te Deus. Statui ergo per singulos dies dare quinque ereos nummos pauperibus; et cum cepissem dare, statim Satanas prohibebat me, dicens: uere quinque nummi isti sufficiunt domui ad olera, aut ad balneum percipiendum; et statim, tanquam si de faucibus natorum meorum priuarem eos, nichil dabam. Cum ergo uidissem quod superarer a uitio,  dico puero meo: Per singulos dies furare, me nesciente, quinque nummos, et da eleemosynam. Sum ego enim trapezita, domine. Ille uero benefaciens, cepit furari denos  . Erat autem quando et siliquam. Cum ergo uidisset quia benedicebamur, et diuitiis abundabamus, cepit et tremisses furari, et dare. Semel itaque admirans benedictiones Dei, dixi ei: uere multum profuerunt, fili, quinque nummi illi, uolo ergo ut des decem. Tunc dicit mihi et puer subridendo: uade, ora furtis meis. Nam uere hodie non haberemus quem manducassemus panem. Sed si est fur iustus, ego sum. Tunc ergo dixit, quoniam tremissia dabat et siliquas etiam, ex fide illius, assueui, domine, de animo dare. Aedificatus ergo sanetus  ualde, dixit ad eum; Crede mihi, multas conuersationes Patrum legi, tale aliquid non audiui.

CAP. XXXuIII.---Malitiam reseruantem quemdam illustrium, contra alium principem, audiens hic magnus Ioannes, monuit eum sepe, et suasit ad concordiam, et non potuit eum conuertere ad pacem. Semel ergo mittit et adducit eum sanctus, quasi pro re publica: et facit missas in oratorio suo, nullum habens nisi ministrum suum  . Cum ergo sancta benedixisset patriarcha, et orationem Dominicam inchoasset, ceperunt dicere tres tantum illi, Pater noster. Et cum peruenisset ad sermonem, quo dicitur, Dimitte nobis debita nostra, sicut et nos dimittimus debitoribus nostris, innuit domestico patriarcha, ut taceret. Siluit ergo et patriarcha, et remansit princeps  solus, dicens uersum: Dimitte nobis, sicut et nos dimittimus. Et statim conuersus sanctus, dicit ei mansueta uoce: uide in quali terribili hora quid dicas Deo: Quoniam sicut ego dimitto, ita et tu dimitte mihi. Tanquam ab igne statim cruciatum ferens predictus princeps, cecidit in faciem ad pedes sancti, dicens: Quecunque iusseris, domine, faciet seruus tuus. Et reconciliatus est inimico suo ex tunc cum omni ueritate.

CAP. XXXIX.---Superbum autem si uidebat aliquem beatus, hunc quidem non arguebat in facie: quando autem eum in secreto suo sedentem uidebat, afferebat de humilitate sermones, ut per tale magisterium sensim percuteret superbum, et modestum faceret, dicens ita: Miror, domini mei, quomodo non recordatur  misera anima mea humilitatis que demonstrauit nobis super terram apparere Filium Dei, sed intumesco et extollor super fratrem meum, si fuero modicum aut pulchrior eo, aut ditior, aut gloriosior, aut principatum officii cuiuscunque habuero, non intelligens diuinam uocem, que dicit: Discite a me quia mitis sum et humilis corde, et inuenietis requiem animabus uestris ; neque sanctorum uoces cogitans, quoniam quidam terram , quidam cinerem, quidam uermem et non hominem , quidam aut impeditioris et tardioris lingue  se nominabant: et quia Isaias, quando Deum uidere meruit, ut capit homo, tunc immunda labia se habere pronuntiauit . Quid enim et sum humilis? Nonne de luto fictus sum, unde  sunt et lateres? Nonne omnem quam puto habere gloriam, ut flos feni marcescit ? His ergo et huiusmodi, et aliis pluribus uerbis sapientissimus, quasi de se dicens, eum qui languorem inflationis et superbie habebat cauterio comburens, proderat eius anime. Intelligebat enim is qui ulcus habebat quod de eo patriarcha hec intimaret.

CAP. XL.---Et hoc frequenter ille a Deo honoratus, afferebat in medium, ad humilitatis argumentum, dicens: Quod si considerassemus et cogitassemus Dei erga nos misericordiam et bonitatem, nec in celos subleuaremus oculos nostros, sed semper in humili habitu ac prudentia degeremus. Ut enim preteream, qualiter non existentes ut essemus produxit  nos fictor, et peccato et inobedientia deceptos iterum uiuificauit, et 200 proprio sanguine redemit a morte, et omnem terram et ipsum celum in obsequium hominum subdidit, sed et nunc qualiter peccantes non dissipat, sed longanimiter magis exspectat immobilis illa natura, et patiens ille oculus, et nobis plerumque blasphemantibus ipse consolatur et blanditur per miserationem suam, desursum pluuias propter uitam nostram tribuens, quantos malos operarios, pergentes ut occidant aut furentur, tegit et non tradit, ne capiantur et puniantur? quantos existentes in nauibus in pelago, ut predentur obuiantes sibi naues, et occidant qui in eis sunt, non permittit in profundum demergi, sed imperat mari ne absorbeat eos, exspectans conuersionem malitie ipsorum?  quanti peierant corpus  et sanguinem eius sacrosanctum, et patitur et longanimiter agit, non reddens eis hic aliquid difficile? quantos in itinere latrocinantes, non tradit in cibum obuiantibus sibi bestiis? quantos euntes in concaua terrarum, et itinerum seditiones operantes, protegit, ut non consumantur a custodientibus canibus, uel etiam hominibus? Et me interdum aut cum meretrice recumbente, aut cum his qui se inebriant, aut cum turpia loquentibus conuersante, aut cetero quolibet seculi huius implicato peccato, apis quidem circumfertur, et ualles et alueos circuit, querens colligere fructum, ut dulce faciat mihi guttur, quod feda et iniqua pronuntiat; uua autem festinat per calorem maturari, ut repleat os et letificet cor, quod factorem  suum preuaricatum est. Flores inuicem se preoccupant, ut delectent oculos, qui fornicationibus et alienis mulieribus ad luxuriam innunt. Ficus turbatur  , quatenus perueniat, ut repleat manum per magnitudinem, et os per dulcedinem, quod tenet et basiat alienam mulierem. Talia ergo, inquit, opera fratres agentes, et tales retributiones recipientes a benigno Deo, qualem debueramus habere prudentiam, considerantes nouissimam nostram et horrendam horam? Multum enim de memoria mortis et exitu anime disputabat semper ille beatus, ita ut frequenter quidam ad eum superbo schemate intrarent et ridenti uultu, et inconsiderato oculo; et exirent humili more, et compuncta facie, et lacrymantibus oculis. Propter quod et dicebat: Quia  sufficit ad salutem assidue et dolenter cogitare, et sollicitudinem habere de morte, quoniam nemo nobis in illa hora compatietur, aut comitabitur ex uita ista, nisi opera bona nostra. Et quomodo angelis uenientibus et properantibus turbatur tunc anima, si inuenta non fuerit preparata? quomodo rogat ut addatur sibi modicum tempus uite, et audiet: Quid enim? Tempus quod uixisti, bene consumpsisti? Et iterum dicebat tanquam de semetipso: Quomodo, humilis Ioannes, transire poteris bestias arundineti , quando obuiabunt tibi exactores? ue qualis timor et tremor obtinet animam tunc rationem ponentem, tantis exquisitoribus tam amaris et immisericordibus? Etenim sanctus iste in  memoria semper retinebat quod sancto Simoni, qui in columnis stetit  , per reuelationem factum est notum: Quia  exeunte anima e corpore, obuiant ei cum ascenderit a terra in celum, chori demonum, singuli in proprio ordine. Obuiat ei chorus demoniorum superbie, inuestigat eam, si habeat opera eorum. Obuiat chorus spirituum detractionis: aspiciunt si quando oblocuta sit, et penitentiam non egerit. Obuiant iterum superius demones fornicationis: scrutantur si recognoscant in ea uoluptates suas. Et quando a terra usque ad celum misera anima positura rationem peruenerit, seorsum ab ea sancti angeli stabunt, et non adiuuabunt eam nisi bonitates sue. Hec considerans hic nobilis, perterritus pro tali hora et sollicitus factus est, ferens in memoriam  et sancti Hilarionis eloquium ; quia cum e uita egressurus esset, formidauit et dixit anime sue: Octoginta annos, o humilis anima, habes seruiens Christo, et times exire? Exi, quia misericors est. Et dicebat sibi patriarcha: Si is qui octoginta annos seruiuit Christo, et mortuos suscitauit, et signa fecit, timuit amaram illam horam, quid habes tu, humilis Ioannes, dicere aut facere, quando obuiauerint in faciem tuam crudeles illi et immisericordes exactores et inquisitores? Ad quantos poteris rationem reddere, ad eos qui exquirunt de mendacio, ad eos qui de detractione, ad eos qui de crudelitate, ad eos qui de auaritia, ad eos qui de memoria mali, ad eos qui de odio, ad eos qui exquirunt de periurio? Et dementatus dicebat: Deus, tu eos increpa,  nam omnis fortitudo hominum eis resistere non ualet. Tu, Domine, da nobis ductores sanctos angelos, qui custodiant et gubernent nos; multa enim est contra nos eorum insania, multus tremor, multus timor, multum periculum pelagi eris huius. Si enim de ciuitate in ciuitatem super terram ambulantes, deprecamur eos qui nobis ductores sunt, ne in precipitia cadamus, aut in agrestium bestiarum loca, aut in flumina infinita, aut in inaccessibiles et inuios montes, aut in latronum manus, aut in eremum incomprehensibilem 201 aut inaquosam, et pereamus. Quot ductoribus fortibus et diuinis custodibus opus habemus, pergentes longa uia hac et eterna, uidelicet, que ex corpore est egressio, et ad celum ascensio? He sunt sapientia plene beati ad  se et ad omnes doctrine; he sunt eius quotidiane cure atque meditationes.

CAP. XLI.---Multam autem et de sancta statione curam habebat, et sollicitudinem demonstrabat. Una enim dierum uolens multos resecare, ut non egrederentur post solutionem sancti Euangelii de ecclesia, et otiosis sermonibus pro oratione uacarent, quid fecit? Reliquit mox, postquam lectum est sanctum Euangelium, ecclesiam; et ipse exiit, et sedit cum turba. Omnibus uero obstupentibus, dixit ad eos iustus: Filioli, ubi oues, illic et pastor. Aut intrate intro, et ingrediemur; aut manete hic, et hic manebo. Ego propter uos descendo in sanctam ecclesiam, nam poteram facere mihimet missas in episcopio.  Semel ergo et bis fecit hoc ipsum schema ille beatus. Erudiuit et in hoc plebem magnifice, et emendauit; timebant enim, ne iterum idipsum schema faceret eis ille semper memorandus.

CAP. XLII.---Loqui autem in sacrario omnino non permittebat, sed in conspectu omnium foras mittebat eum, dicens: Si quidem ut orares uenisti huc, in hoc mentem tuam et os tuum uacare exopta; si uero propter locutionem, scriptum est: Domus Dei domus orationis uocabitur ; noli ergo facere eam speluncam latronum.

CAP. XLIII.---Hoc autem erat admirabilius sanctissimi huius patriarche, quoniam nec monachicam uitam ducens, neque in clero moratus in ecclesia, sed et femine legitime dudum coniunctus  , ita  tenuit uigorem ecclesie ab ipso initio quo patriarcha consecratus est, et in talem sublimitatem exaltatus est, ut multos eremitarum et in arcta uita degentium superaret.

CAP. XLIu.---uolens autem nec huius boni esse inexpers, uidelicet monachice uite connumerationis, studet rem talem: Congregans duos ordines sanctorum monachorum, statuit in eis omnem utilitatem tribui de uillis suis in ciuitate sua: et faciens eis cellulas in duobus oratoriis Domine nostre sancte Dei genitricis, et sancti Ioannis, que ipse a fundamentis edificauerat, dicens amantissimis Deo monachis ita: Ego post Deum utilitatem corporalem uestram procurabo, uos autem spiritualis habetote mee curam salutis. uespertina et nocturna uigilia  mihi apud Deum imputetur: quidquid uero in cellulis uestris officii feceritis, pro uestris sit animabus. Hoc autem fecit, uolens sollicitiores efficere Dei amicos monachos. Unde et permansit Deo talis grata constitutio ordinum; et ad similitudinem monasterii ex his ciuitas pene uiuit, in diuersis locis peruigiles hymnodias Deo referens.

CAP. XLu.---Et hoc beatus iste ita omnes docebat, et contestabatur dicens: Nullatenus aliquando hereticorum communionis, imo coinquinationis participemini, etiam si omni uita uestra ex aliqua impulsione uel necessitate communionem catholice Ecclesie non inuenientes, sine communione permanseritis. Si enim, ait, uxorem corporalem legitime possidentes, in regione aliqua longinqua absque  ista tempore multo morantes, relinquere hanc et alii copulari, a Deo et legibus prohibemur, si uero hoc egerimus, punimur; quomodo putas, Deo per rectam fidem et catholicam Ecclesiam coniuncti, ut ait Apostolus: Aptaui uos uni uiro uirginem castam exhibere Christo , si orthodoxam et santam fidem adulteraueritis per communionem hereticorum, non in futuro seculo tormenti, quod exspectat hereticos, erimus facti participes? Communio enim, ait, ideo dicitur, eo quod communem faciat, et firmet communicantem quibus communicat. Ne igitur, queso, ait, o filii, huiusmodi oratoriis applicetis.

CAP. XLuI.---Cum omnibus bonis suis et hoc  beatus hic possidebat, quod  non condemnaret proximum, nec condemnantes reciperet. Dicam uero et eius doctrinam de hoc omnibus proficuam: Iuuenis quidam rapiens monacham, fugit Constantinopolim. Hoc dicens iustus, tristis factus est usque ad mortem. Tempore uero aliquo transacto, consedente eo una dierum in honorabili cimiliarchio cum quibusdam clericis, et sermonem anime utilem mouente, uenit in medium et memoria iuuenis qui ancillam Dei rapuerat, et ceperunt qui sancto considebant anathematizare talem iuuenem, tanquam qui duas animas perdiderat, suam uidelicet et sanctimonialis. Compescuit ergo et resecauit eos beatus, dicens: Ne sic, filii, ne sic; nam ostendam uobis quia et uos duo peccata facitis:  unum, quia transgredimini mandatum dicentis: Nolite iudicare, ut non iudicemini ; deinde, quia nescitis certius si usque hodie peccent, et non peniteant.

Legi enim uitam Patris aliquid tale habentem: quia in ciuitate quadam duo monachi abierunt in ministerium. Et cum transiret unus per locum, clamabat ei una fornicaria, dicens: Salua me, Pater, ut Christus meretricem. Ille uero hominum confusionem 202 omnino non curans, dixit ei: Sequere me. Et tenens eam per manum eius, exiit publice de ciuitate, omnibus aspicientibus. Facta est ergo fama quia abbas accepit mulierem domnam Porphyriam . Pergentibus ergo eis, ut mitteret eam in monasterium, inuenit  mulier in una ecclesia puerum in terram proiectum, et sustulit eum ut nutriret illum. Itaque post annum quidam uenerunt in patriam, ubi erat abbas et Porphyria, que fuerat de meretricibus; et uidentes eam habere puerulum, dicunt ei: ueraciter bonum abbati pullum genuisti. Nondum enim sanctum schema acceperat. Euntes ergo Tyrum qui uiderant eam , diffamauerunt, quia genuit de abbate Porphyria, et nos uidimus puerulum oculis nostris similantem ei. Quando ergo cognouit ex Deo abbas obitum suum; dicit nonne Pelagie, sic enim mutauit nomen eius, quando tradidit ei sanctum schema: Eamus Tyrum, quia habeo illic responsum, et uolo ut uenias mecum. Illa uero non ualens contradicere ei, secuta est eum: et  uenerunt ambo, habentes et puerulum septem annorum existentem. Cum ergo egrotasset abbas in infirmitate ad mortem, ascenderunt ad uisitationem eius de ciuitate usque ad centum animas. Et dicit: Afferte prunas. Itaque cum uenisset thuribulum  plenum prunis, tulit et euacuauit eas in uestimentum suum, et dixit: Credite, fratres, quia sicut Deus rubum custodiuit incombustum ab igne, sicut nec tunicam hanc meam incenderunt prune iste, ita nec ego agnoui peccatum mulieris, ex quo natus sum. Et omnes mirati sunt, quomodo non ardebat uestimentum ab igne; et glorificauerunt Deum habentem occultos seruos. Ex occasione autem nonne Pelagie quondam meretricis, alie fornicarie secute  sunt eam, abrenuntiantes mundo, cum ea pergentes in monasterium eius. Seruus enim Dei monachus, qui totonderat eam, postquam satisfecit omnibus, tradidit Deo spiritum in pace. Ideo, inquit, dico uobis, filii, ne precipites ad condemnanda et iudicanda sitis aliena. Multoties enim peccatum fornicationis uidimus, penitentiam uero eius, quam fecit occulte, non aspeximus. Et est quia furtum facientem quemdam uidimus, suspiria uero et lacrymas quas produxit Deo nescimus. Et nos quidem habemus eum qualem uidimus illum, furem, aut fornicatorem, aut periurum; apud Deum uero recepta est occulta eius confessio et penitentia, et est ab ipso pretiosus. Omnes igitur admirabantur super doctrina industrii pastoris huius atque magistri.

 CAP. XLuII.---Duobus clericis calceamenta facientibus, et iuxta se laborantibus, unus quidem habebat filios multos, et uxorem, et patrem, et matrem: uacabat uero ecclesie sine intermissione, et omnes post Deum alebat de arte sua. Alter uero quamuis doctior esset illo, eo quod non permaneret in ecclesia, sed etiam Dominicis diebus laboraret, nec seipsum tantum nutrire ualebat. Inuidebat ergo iste uicino suo. Et una uice non sufferens inuidiam, dicit ei cum ira: Unde tu sic diues factus es? Ego uero uacans plus arti mee quam tu, in paupertatem deueni. Dicit uero ei, uolens facere eum uacare ecclesie: Inuenio pretium in terra, et inde paulatim diues factus sum; sed si uis, semper uoco te, et ueni mecum; et quidquid inuenerimus, accipies dimidium.  Cum ergo acquiesceret ille, et sequeretur eum euntem ad ecclesiam, sine intermissione benedixit ei Deus, et diuitem fecit eum. Tunc dixit ei ille bonus consiliarius: uidisti, frater, unum mendacium propter Deum  , quantum profuit anime tue et substantie tue? Crede, nichil inueniebam aliquando in terra, ut estimasti gratia pretii; sed quoniam dixit Dominus: Querite primum regnum Dei et iustitiam eius, et hec omnia adiicientur uobis ; idcirco occasionem feci, tantum ut seducerem te; et ecce non sine causa laboraui, sed inuenisti, et superinuenisti. Hoc igitur discens sanctus patriarcha, fecit illum bonum consiliarium presbyterum, tamquam dignum; erat enim lector.

CAP. XLuIII.---Et quidem hactenus ante memoratus  Dei cultor Mennas, qui fuerat uicedominus sanctissime ecclesie Alexandrinorum magne ciuitatis, enarrauit nobis. Sequentia autem uilitas mea depinxit; quedam uero a quibusdam, quibus digne credendum est, audiui. Dicentibus ergo nobis in predictis in quodam capitulo , quod multa spirituali dilectione patriarcha et Niceta patricius ad inuicem colligati essent, dignum indicium talis exhibitionis presens existit capitulum.

Quando, permittente Deo  , pro peccatis nostris, futurum erat ut traderetur Alexandria sine Deo Persis, reminiscens pastor dicentis: Cum persecuti uos fuerint in ciuitate ista, fugite in aliam , fugam arripuit in propriam patriam, uidelicet in  Cyprum, in ciuitatem suam. Unde occasione accepta, prefatus Niceta patricius dixit ad sanctum: Obsecro, si inueni gratiam ante te, ne dedigneris fatigari usque ad reginam ciuitatem, et bene acceptas preces tuas donare piissimis imperatoribus. Ille uero multe fidei 203 uiri consentiens, obediens ad hoc factus est Deo et uoluntati eius, et a se datum honorem quantum erat circa beatum ostendere uolente. Fatigata igitur naui multipliciter a ui uentorum, in qua sanctus cum patricio erat, et in profundum mittenda, uidet sepe memoratus patricius, et optimates qui cum eo erant, una nocte, in qua tempestas facta est, patriarcham modo quidem cum pauperibus per nauim ubique circumcurrentem, modo autem iterum cum eis manus in celum  extendentem, et ab alto adiutorium abstrahentem. Cumque in Rhodum  peruenissent ascendentes, uidet expergefactus a Deo uocatus hic quemdam eunuchum coruscantem forma, et aureum sceptrum in dextra tenentem, assistentem sibi et dicentem: ueni, iube  , Rex regnantium querit te. Nihil ergo statim negligens, aduocat patricium Nicetam, et dicit ei cum multis lacrymis: Tu quidem, o domine, ad terrenum imperatorem me uocasti; sed preueniens celestis, ante uocauit exiguitatem meam. Et retulit ei eunuchi, imo angeli uisionem, que apparuerat sibi. Gauisus ergo et tristis factus idem gloriosissimus uir, impedire sanctum non potuit. Abunde igitur sanctis eius repletus orationibus, et imperatoribus has deferens, cum multo honore redire ei in  Cyprum iussit.

CAP. XLIX.---Adueniente ergo eo in propriam ciuitatem, que Amathunta  uocabatur, testamentum proprium scribere cito ministris suis precepit. uelociter uero et sine dilatione chartam et calamum presentantibus, precepit sacrum illud os scribere sic: »Ioannes seruus, propter eam uero que supposita est mihi sacerdotii dignitatem, Dei gratia liber. Gratias ago, Deus, tibi, quoniam exaudisti miseriam meam, rogantem bonitatem tuam, ne inueniretur morienti mihi nisi unus tremissis. Inueniente enim me in honorabili episcopio sanctissime Ecclesie Alexandrinorum magne ciuitatis, quam per indulgentiam Dei suscepi, quando in ea consecratus sum episcopus, circiter octoginta centenaria auri, et que  intrauerunt mihi ab amicis Christi, pene numerum hominis transcendunt; in seipsam mentem colligens, et cognoscens hec omnia dominatoris omnium esse, festinaui ea que Dei erant Deo dare. Unde et quod remansit mihi hoc tremisse, Dei et hoc existens, iubeo dari his qui sunt Dei.« O gloriosa res! o deuotionem sancti! Non attendit, sicut debuisset, suis; quod faciunt multi qui in diuitiis sunt, qui Dei dona aut ex iniustitia collecta, tanquam propria, et tanquam si ea secum ferre possunt, thesaurizant, et non large egenis prebent; sed illa querebat que semper manent, et aliquando non minuuntur. Unde sine mendacio repromissionibus non est fraudatus, que assederant, ex persona Dei, quoniam qui glorificant me,  glorificabo . uere enim magnifice glorificauit sanctum hunc, qui in suis semper bonis glorificatus est Dominus. Non enim ferens nobilis hic, temporali uita sua conquiescere sancta et digna laude bona, quid egit? Xenodochia, gerontocomia, atque monasteria a fundamentis edificans, et choros sanctorum monachorum statuens, incessabilem uere iustitie memoriam possidet, per ea que celebrantur in eis bona opera. Quod enim de his qui mala agunt, et successores propriorum malorum post mortem in uita hac relinquunt, ait Domino plenus Apostolus: Quoniam quorumdam peccata manifesta sunt, precedentia ad iudicium; quosdam autem et subsequuntur. Hoc econtra  de hoc beato dicendum est: Quoniam quorumdam iustitie manifeste sunt precedentes  in regnum celorum , quosdam autem et subsequuntur, de quibus unus et iste exstitit. Et quoniam non fabula, neque ad gratiam est, quod dictum constat, testimonium nobis perhibeat plane quod mox in pretiosa eius dormitione gestum est prodigium. Tradente enim eo et commendante propriam animam in manu Domini, ut ait alicubi sacra Littera: Iustorum anime in manu Dei sunt , et hanc ei ut sacrificium immolatum offerente, cum recondendum esset honorabile eius corpus honorifice, et cum congruo sacerdotibus ritu in quodam oratorio sancti miraculorum factoris Tychonis  , fit quoddam tale signum gloriosum.

CAP. L.---Iacebant in quodam tumulo, ubi et iustus hic reponendus erat, duorum quondam episcoporum,  qui ante dormierant, sancta ueraciter corpora sanctorum: que et in natura exanimi interim degentia, tanquam si uiua reuera essent, equalem sancto honorem tribuerunt. Cum enim beati corpus inter duos illos componendum esset, honorantes summum pastorem pastores, et multam eius fiduciam apud Deum reuerentes, simul et mirantes, Dei iussione tanquam uiui corpora sua separantes  , in medio sacrum hunc susceperunt, honorem et ipsi ei preceptione Dei sicut a Deo honorato offerentes, et omnibus statim ostendentes que a Deo ei donata est gloriam atque sublimitatem. Quod maximum et gloriosissimum miraculum, non unus, neque decem, neque centum uiderunt, sed omnis turba que conuenit ad pretiosam eius sepulturam.

 CAP. LI.---204 Aliud autem eius gloriosius, quod quidem adhuc uiuens in carne cepit miraculum, sed postquam migrauit ad Deum, compleuit, sermo commemorare tentabit. Mulier quedam de ea que sanctum protulit ciuitate existens, cum audisset eum uenisse a Rhodo  , et angelum ei ibidem apparuisse, et uocationem ad communem Dominum ei denuntiasse, peccamen grauissimum in se recognoscens, quod nec auditus hominum posse intrare affirmabat, fidem inambiguam sumens, ad sanctum cursim peruenit; et pedes eius comprehendens, cum lacrymis multis clamabat, et dicens secreto sancto: Peccatum, o ter beate, habeo misera, quod ad aures hominum uenire non potest, et scio quod, si uis,  potes id mihi indulgere; dixit enim uobis Dominus: Quoniam quecunque solueritis super terram, erunt soluta, et in celis; et quecunque ligaueritis super terram, erunt ligata et in celis ; et quorum remiseritis peccata, remittuntur eis; et quorum retinueritis, retenta sunt . Hec uerba audiens a muliere sanctus, et timens, si petitionem eius refutaret, noxius eius tormenti fieret, dum posset liberari a proprio peccato per fidem quam habebat in eum, dicit ad eam humiliter: Si utique credis, o mulier, Deo, quod per infelicitatem meam ignoscatur tibi crimen quod dicis, confitere mihi hoc. Que dixit: Non possum, domine, dicere id, neque enim potest auditus hominum portare illud. Dicit ad eam iterum sanctus: Et si erubescis, uade et scribe illud, si  nosti litteras, et fer mihi. Illa iterum respondit: uere, domine, non possum. Exspectans ergo modicum quid tacens, dixit ei: Non potes scribere et bullare, et afferre mihi? Tunc dixit ei: Possum, domine, hoc facio, rogans honorabilem et coangelicam animam tuam ne soluatur, neque ullo modo inueniatur a quolibet pittacium  hoc aliquando. uerbum igitur accipiens a Deo honorabilis quod nullus homo solueret aut legeret eius pittacium, abiens scripsit propria manu peccatum, et bullans portauit beato. Suscipiens ergo sanctus pittacium, post quinque dies ad Dominum profectus est, nemini aliquid de huiusmodi pittacio aut disponens, aut indicans. Mulier itaque fortuitu, imo dispensatione Dei, non existens in ciuitate die in qua translatus est in pace  de seculo isto ad aliud patriarcha, uolente et in hoc demonstrare Deo quantam apud eum, utpote proprius famulus, fiduciam possidebat. Sed post unam diem reconditionis pretiosi eius lipsani  adueniens, cum audisset dormitionem eius, amens et desipiens propemodum facta est, existimans pittacium quod dederat, in episcopio relictum, omnibus faceret culpam eius manifestam. Cito ergo resiliens, et priorem fidem suam indubitabilem super animam resumens, arcam a Deo honorati apprehendit; et, sicut uiuenti ei ueraciter, ita turbata perhibebat: Homo Dei, tibi hoc peccatum non potui enarrare, eo quod supra modum existeret graue, et ecce nunc omnibus factum est forsitan manifestum et cognitum; utinam non tibi rem meam manifestassem. Heu! heu mihi!  putans confusionis absolutionem inuenire, confusio omnibus facta sum; pro medela brasphemiam recepi. Quid mihi ad te opus erat secretum anime mee patefacere? Tamen non deficiam neque diffidam, neque remouebo a tumulo lacrymas, usque dum satisfactionem de petitione mea accepero. Neque enim mortuus es, sancte Dei, sed uiuis. Scriptum est enim quia iusti in perpetuum uiuent . Iterumque eadem uerba assumens, dicebat: Nihil, homo Dei, peto a te, nisi ut certum facias cor meum quidnam de dato tibi pittacio factum sit? Deus ergo qui dixit aliquando ad Chananeam: Fides tua te saluam fecit , ipse et hanc certam fecit. Tribus enim diebus perseuerans ad sepulcrum sancti, et cibum  aut potum omnino non gustans, tertia nocte, dum rursus cum lacrymis eosdem duros ac fideles sermones beatissimo diceret, ecce egreditur Dei famulus de tumulo suo, oculatim apparens cum duobus episcopis, qui cum eo iacebant, uno hinc, et altero hinc aspitantibus  , et dicit ad eam: usquequo mulier hos qui hic sunt commoues, et non dimittis eos quiescere? Infuderunt enim stolas nostras lacryme tue. Et hec dicens, dat ei proprium pittacium nullatum, dicens: Suscipe, recognoscis hoc? solue, aspice. Et in seipsam ex uisione ueniens, uidit iterum sanctos ingredientes in proprium locum; et soluens, inuenit litteras suas deletas, et subscriptionem sub eis, habentem sic: Propter Ioannem seruum meum, deletum est peccatum tuum. Quis loquetur potentias Domini,  o amici et fratres? Qui ita misericors et amator hominum, faciens uoluntatem timentium se, et glorificans glorificantes se, et per miraculorum operationes magnificans eos? Non autem in hoc loco solum, in quo pretiosa dormitio eius facta est, gratia quam habuit apud Deum, manifestata est, sed ubique longius claruit.

CAP. LII.---Eadem enim die in qua ad Deum ex hac uita beatus iste profectus est, quidam eorum qui angelicam uitam et schema monachicum 205 habent, uir admirabilis et industrius, Sabinus nomine, Alexandrie habitans, uidit quasi in excessu mentis factus, diuinitus honoratum Ioannem de proprio episcopio egredientem cum clero omni cerea portantem, et ad imperatorem euntem, tanquam eunucho quodam  cubiculario hunc uocante,  postquam ianuam episcopii exiit, quod significat proprii corporis separationem, et unam puellam ut solem, suscipientem eum, et manu tenentem, et super caput coronam ex olee ramis circumamictam. Mox ergo agnouit sanctus Sabinus migrationem patriarche ad Dominum ipsa hora fuisse factam. Quapropter adnotantes quidem mensem et diem, erat enim celebris, uidelicet sancti martyris Menne  , quibusdam uenientibus de Cypro percunctantes quidam qui habitabant Alexandrie de migratione sancti patriarche, agnouerunt ueram fuisse uisionem, eo quod eadem hora fieret in qua obiit beatus, et maxime de exemplo puelle que manu tenebat eum. Acceperat enim repromissiones ab ea sanctus, sicut in precedentibus uerbis uite diximus :  Quia si me possides amicam, ego te ante imperatorem introducam, quod et reuera fecit.

CAP. LIII.---Non autem ex hoc tantum omnes satisfactionem acceperunt, quod eleemosyna et misericordia quam habuit circa egentes, eum in celorum regnum deduxerunt; sed quia alius eorum qui habitabat ciuitatem Alexandriam, timens Deum, uidit ipsa nocte in qua et sanctus Sabinus, omnes pauperes et orphanos atque uiduas, olee ramos baiulantes, et in patriarche obsequio euntes, et ad ecclesiam pergentes. Non solum duo, aut decem, aut centum satisfactiones sunt, per quas scimus clare quoniam sanctorum numerum meruit memorabilis hic; sed ecce et alie, quas subsequens forma ostendit.

 CAP. LIu.---Hymnodia enim anniuersaria post multum temporis dormitionis sancti celebrata, in templo superius memorati sancti Tychonis , ubi pretiosum lipsanum beatissimi patriarche Ioannis repositum est: erat autem que colebatur sacra uigilie hymnodia annue recordationis sancti miraculorum factoris Tychonis. Is qui est miraculorum Dominus, uolens ostendere omnibus quali honore seruum suum sanctum Ioannem dignum fecerit, placuit de honorabili eius lipsano unguenti saniferam suauitatem emanare, qua uniuersi in letitia freti gloriam retulerunt Patri et Filio et Spiritui sancto; uero scilicet Deo nostro, qui proprios sanctos gloria glorificat infinita.

CAP. Lu.---Et nullus, o amici Christi, tanti miraculi incredulus sit. Etenim usque nunc uidetur in  amica Christi Cyprorum insula, in diuersis sanctis talem Dei gratiam operantem, et tanquam ex fontibus unguentorum suauitatem de pretiosis eorum lipsanis profluentem, ad gloriam eiusdem bonitatis, et ad honorem sanctorum eius, atque alacritatem et zelum  bonum qui post futuri sunt hominum: quatenus secundum imitationem eorum conuersantes, eisdem et nos honoribus digni efficiamur a iusto mercedum retributore Deo. Efficiamur igitur, dilectissimi, et nos consummatores prescriptarum rectitudinum sanctissimi huius Patris nostri Ioannis; et quasi incole existentes et peregrini in uita ista, in eternum thesaurizemus futurum, per largam que indigentibus tribuitur donationem . Etenim, secundum diuinitus inspiratum Apostolum, qui seminat in benedictionibus, de benedictionibus et metet ; et pro corruptibilibus incorruptibilia, pro temporalibus eterna, que oculus non uidit, nec auris audiuit, et in cor hominis non ascenderunt que preparauit Deus diligentibus se: que omnes nos impetremus per  gratiam et misericordiam Iesu Christi Domini nostri, cum quo est Patri una cum sancto Spiritu gloria et honor et imperium, nunc et semper in secula seculorum. Amen.





IULII uIII. uITA SANCTORUM EPICTETI PRESBYTERI ET ASTIONIS MONACHI  , AUCTORE INCERTO.

 CAPUT PRIMUM.---Temporibus Diocletiani profanissimi imperatoris  , erat quidam presbyter in partibus Orientis, nomine Epictetus, religiosam uitam agens, et castus in omni sua conuersatione existens. Hic namque a parua etate in seruitio Domini enutritus, exercebatur in omnibus iustificationibus Iesu Christi . Cum autem ad maturam peruenisset etatem, ut Samuel quondam ephod sacerdotale promeruit portare , eo quod multa signa ac prodigia per eum diuina gratia in omnibus operabatur. Denique cecorum sepe oculos orationibus illuminabat, sed et leprosos ad se uenientes emundabat, paralyticos sanabat, ac de obsessis corporibus demonia effugabat.

CAP. II.---Igitur una e diebus, dum solus sua in  cella resideret, ac solitas orationes Christo exhiberet, quedam puella comitis cuiusdam filia, omnibus membris preter linguam tota mortua ad eum perducitur. Cumque pro foribus eius pater filiam posuisset, ingressus ipse ac sanctum, genibus eius subito aduolutus, taliter clamans et dicens: Miserere mei, o homo Dei excelsi, eo quod Deus tuus, totus misericors et miserator a seruis suis pronuntiatur. Ne uelis me, queso, proiicere a facie tua, cum ille gratanter suscipiat omnes ad se confugientes. Ego enim unicam habeo filiam annos fere Xu etatis agentem, sed hec per triennium temporis a nimia paralysi dissoluta est. Itaque non dubito quod ille qui XII annorum fluxum sanguinis restrinxit , poterit, si uoluerit, et filie mee per te integram incolumitatem prestare,  eo quod fidei ipsius nos uouimus, et filii sancte Ecclesie existimus, atque in nomine Patris et Filii et Spiritus sancti sumus baptizati. Hoc audiens sacerdos Domini, iussit puellam intro ad se perduci. Quam cum ante ipsius pedes pater posuisset, taliter pro ea homo Dei preces profudit ad Dominum Deum dicens: Deus eterne, agitator cherubim, qui de celo descendisti, ut paradiso exulatum in antiquam reduceres possessionem, qui per humanitatis tue dispensationem nostram infirmitatem suscepisti, ut te nos in nostris uasis fictilibus possidere promereamur, queso,  Domine, queso, dignare respicere in fidem famuli tui; et sicut filiam archisynagogi de mortis ianuis reuocasti ad uitam , ita et nunc huius unicum  pignus per tuam gratiam recuperare in priorem habitum dignare, ut agnoscat hec generatio incredula et peruersa, sanctum et terribile nomen tuum colere, et enarrare mirabilia tua in omni tempore. Et finita oratione, de sanctificato oleo puelle membra uniuersa perunxit. Que hanc sanitatem ac medelam consecuta, una cum parentibus suis Dominum benedicebat. Tunc sanctus Epictetus precepit patri puelle dicens: Si cupis, o carissime mi, ut nulla de reliquo infirmitas seu uexatio aliqua in domo tua preualeat, per singulas septimanas cum omni tua familia dominica sacramenta cum deuotione intima et mundo corde percipere festina. Hec cum dixisset, letum eum et bono animo cum omnibus ad propria abire imperat.

CAP. III.---Item alio tempore, demoniacus quidam  ad eum deductus. Quem cum secum degere Dei homo fecisset, cepit triduum taliter diabolus ad eum uociferari et dicere: O crux, o tormenta, que sine causa patior. Quam bene mihi semper in Phrygie partibus erat, quomodo quotidie hominibus 212 meum sacrificium ritumque suadebam? in quantis itaque honoribus ego miser illic degebam, sed nunc usque non intellexi, eo quod leuitate quadam inde recessi et huc perueni. Ego  namque sum ille, qui per Montanum plurima uerba, et blasphemia plena protuli. Ego per Maximillam diuersa perpetraui scelera. Ego totam illam regionem ad meam culturam sordesque detraxi. Ego per Arium Alexandrinam urbem inuasi, atque ut Filium Dei uiui creaturam diceret, persuasi. Ego per Manem Manicheorum heresim  institui, atque ut mihi ieiunia consecrarent, ostendi. Ego per Donatum totam Africam deuastaui. Et ecce, nunc ab uno famulo tuo ut mancipium fugitiuum ligatus teneor, o Christe. Hec et plura horum demone uociferante, a beato uiro increpatus, tertio die a suo domicilio recessit, purgataque persona Christo Domino gratias referebat.

CAP. Iu.---Alio rursus tempore ceca mulier ad eum perducta est, et stans coram ipso, taliter deflebat dicens: Qui sis, agnosco; sed et quantum apud Deum ualeas, credo. Ne ergo uelis despicere fletum  meum, nec in uanum ducere obsecrationem meam. Totius namque prouincie huius medici suam in me prudentiam industriamque exercentes, in nullo prodesse  potuerunt; sed et quantum in me suam artem demonstrauerunt, in tantum ego misera doloribus dissoluebar. Unde obsecro sanctitatem tuam ut digneris tantummodo dexteram tuam super oculos meos in nomine Christi tui imponere, et credo quod mox meorum luminum uisio per te mihi tribuatur. Tunc sanctus Epictetus admirans huius femine fidem, dexteram suam super oculos eius posuit, glorificans Domini bonitatem, et dicens ad eam: Secundum quod credidisti, o filia, fiat tibi. Adhuc uerba in ore Christi sacerdotis uoluebantur, et repente patefactis oculis mulier lumen aspexit, clamans et dicens: Gloria tibi, Deus Christianorum, qui non despicis peccatores in errore positos, sed propter magnam misericordiam tuam suscipis et saluas ad te conuertentes  se. Et cum hec dixisset, statim cum uniuersa domo sua credidit in Deum Saluatorem. Et quia satis longum est, si uelimus uniuersa mirabilia que per eum Dominus operatus est studioso lectori exponere, hec interim pauca de multis in transcursu perstrinxisse sufficiat. Nunc uero ad propositum opus reuertamur.

CAP. u.---Una itaque e diebus, dum quidam adolescens nimium decorus uultu, et pulcher aspectu, Astion nomine, uisitationis gratia ad eum deuenisset atque iuxta se eum sedere beatus presbyter rogasset, ponens manum super caput eius, cepit eum blandis sermonibus taliter ad fidem Domini cohortari dicens: Quis, inquit, es tu, o dulcissime fili, et unde uenis, aut quo uadis? aut cuius filius seu generis sis indica mihi. At ille respondens dixit ad eum: Originem uel  genus meum, qualiter beatitudini tue exponam, o beatissime pater, ignoro. Hoc ergo quod scio, tantummodo breuiter et in transcursu tibi indicabo. Pater meus primarius urbis huius et nimium ditissimus habetur; mater uero de illustrium genere et Iuliani senatoris exstitit filia, qui me quotidie quasi unicum pignus ac pretiosissimam inspiciunt margaritam. Et sanctus ad hec: Bene dixisti, mi nate, quia uelut margaritam inspiciunt; non enim iam habent; sed inspiciunt tantummodo, eo quod benedicta anima tua pretiosior omni margarita omnique metallo habetur Christo, quam sibi ipse Saluator noster iam in suum ministerium et ad seruiendum elegit, ut uideo. ueni ergo, mi nate, et respue ea que in mundo hoc habentur, ut cum sanctis omnibus illa in futuro percipias  que hic non uidentur. Ista enim omnia que hic intuentur, transitoria sunt et peritura; illa autem que Deus sibi seruientibus preparauit, manent in eternum, quomodo et ipse manet in eternum. Nam aurum hoc, fili, quod uidetur, non est uerum, sed quedam uanitas est phantasie, per quam in hoc mundo illuduntur anime iustorum. Similiter et argentum quod istis oculis cernitur, falsum possidet nomen, quod ab omnibus fabricatur et limatur, tantummodo ut decipiat rapaces et suadeat insipientes. ueni ergo, et audi me, fili dulcissime, et ego tibi ostendo quale aurum tibi est eligendum, uel quale argentum sit concupiscendum, illud scilicet quod Dominus noster atque Saluator in se credentibus impartitur  dicens: Suadeo tibi emere a me aurum ignitum probatum, ut locuples fias et uestimentis albis induaris, ut non appareat confusio nuditatis tue . Aurum ergo hoc ignitum probatum Christus Dominus noster est. Et, fili, qui uoluerit eum in sede sui pectoris habere, statim diuitias celestes promerebitur, et uestimentis albis induetur, id est, fide, spe et caritate, per quas de reliquo non hunc uisibilem mundum tantum, sed et diabolum, quem uos ut dominum colitis, cum uniuersis angelis eius poteris superare. Nam et pater tuus iste qui uidetur, fili, non est uerus pater, sed omnipotens dicitur Deus Pater tuus, et ideo alius dicitur ille, et alius iste pronuntiatur. Ille 213 namque inuisibilis et inenarrabilis existit, hic uero uisibilis et corruptibilis est. Ille  incomprehensibilis permanet et immortalis, hic corruptibilis et mortalis in omnibus degit. Per illius igitur dispensationem constant uniuersa, per istius uero ordinationem nichil permanet stabilitum. Ille iussit, et factus es; mandauit, et in utero matris formatus es; precepit, et egressus es; imperauit, et ad hanc iuuenilem etatem perductus es. Et quidem iste uisibilis pater honorandus est, fili, non tamen sicut ille; eo quod ille ad imaginem et similitudinem suam nos condidit et creauit, intellectum quoque ac prudentiam donauit, sensum peruigilem, et memoriam bonorum habere concessit, atque super omnia opera sua nos constituit dominatores, ex seruis in filios et fratres atque amicos nos sibi per suam gratiam adoptauit; et ideo hunc uerum patrem, qui nobis tanta prestitit  bona, semper conuenit, fili, agnoscere et adorare. Nam et isto uisibili patri ad hoc tantum honor est deferendus, quod serui ministerium erga nos sepe exercuit in parua etate constitutos, frequenter nos dum pauit, sepius dum sollicitus fuit ad ea que infantie nostre erant necessaria, dum osculata est caro que carnis sunt, dum sollicitudinem habuit pro uisceribus propriis. Ecce itaque pro talibus causis honor ei deferendus est.

Sed et mater nostra alia habetur, fili. Non hec uisibilis, sed immortalis permanet; et que digne Saluatori nostro est desponsata, atque per angelos est adornata, per prophetas exornata, per apostolos glorificata, per martyres et confessores exaltata, atque in Christo, et per Christum in celesti thalamo  est eleuata, que et ab hominibus hec sancta mater Ecclesia pronuntiatur. Cuius uox, ut turturis habetur, ad cuius labia distillant aromata, scilicet apostolorum doctrina. Cuius oculi, duo sunt celi luminaria! cuius dentes sunt candidi, et quasi lauacro ascendentis. Quem mysticum sensum uiginti quatuor libri  sacratissima habent in figura. De cuius manibus stillat myrrha, quod est iustitia et fides uera. Cuius decem digiti, decalogi uirtutem continent et sacramentum. Cuius ubera duo sunt Testamenta, Moysaica scilicet lex, et Euangelii gratia. Cuius pedes similes sunt aurichalco; cuius uenter et interiora sacratissimi fontem Baptismi et omnium gentium declarant regenerationem. ueni ergo, dulcissime mi  nate, et huius uerissime matris tue ubera suge; et acquiescens monitionibus, respue que in hoc seculo uidentur, ut illis frui merearis, que in futura uita suis filiis se Deus repromisit donare. Sed et uerum Patrem nostrum audi dicentem: Exi de terra tua, et de cognatione tua, et ueni in illam terram, quam demonstrauero tibi ; in terram scilicet uiuentium, et regionem sanctorum: in terram fluentem lacte et melle, id est, in doctrina apostolorum et prophetarum. Et cum uniuersa que tibi preceperat expleueris, tunc tradet possessiones paradisi, pandet tibi sacramenta celestia, donabit regni celorum gloriam, demonstrabit apostolorum immensam letitiam, martyrum choros, angelorum atque archangelorum frequentiam sepius declarabit. Sed super hec  omnia, ut filium et fratrem te sibi per gratiam adoptabit. Hec audiens iuuenis sapientissimus, procidit ad senis genua, et rogare eum cepit, ut illi se potius offerret, cui ipse ab ineunte etate deseruiret, qui et tante potentie et magnitudinis solus haberetur. Et quia propter seruos seu ministros, quia ad eius erant obsequium, ne quispiam eorum hec patri indicaret, amplius nichil Astion in die illa ad hominem Dei locutus est.

CAP. uI.---Alia uero die surgens primo diluculo, ut apis prudentissima, ad eumdem locum unde hesterna die celestes flores fuerat depastus, properauit. Et ingressus in mansionem sacerdotis Domini, taliter eum salutauit, dicens: Aue, o apostole Christi, et noui Testamenti minister. Et sanctus ad hec:  Aue et tu, iuuenis, qui martyrii stolam et coronam uariis gemmis contextam in capite gestas. Cumque iuxta se eum sedere fecisset, taliter ad eum locutus est: Quid est, fili? Semen Dominicum, quod hesterna die in terram cordis tui per diuinam gratiam seminauimus, ascendit ad fructum, an adhuc infidelitatis uitio detinetur? Et Astion ait: Ut nouit beatitudo tua, o sanctissime pater, unicus mei genitoris, nimiumque charus existo; et satis timeo, si Christianus effectus fuero, ille pre nimia desperatione, aut spiritu uiolenter careat, aut in profundum maris semetipsum precipitet; et aut uere, quod absit, propter me amens efficiatur; atque unde mihi salutem spero deuenire, illi mortem perpetuam et gehenne preparem ignes. Ergo si dignaris consilium meum  accipere, facito interim que dico. Iube me hodie fieri catechumenum, et impone mihi ieiunium in quantos uolueris dies, et post dies definitos mihi sacramentum baptismatis tribue. Cumque omnia que Christiane pertinent religioni expleuero, tunc precor ut pariter ab hac urbe ambo egrediamur, et in regionem longinquam, 214 ubi nos Spiritus sanctus perduxerit, properemus, ne immaculatam conscientiam meam per suas lacrymas polluat pater. Cumque in prudentissimo iuuene, que disposuerat ipse, consummata fuissent, post dies paucos, oratione ad Christum premissa ambo ab urbe egrediuntur: et descendentes nauim, in Scytharum fines ingressi sunt, atque in Almiridensium ciuitatem   deuenerunt, ubi nullus erat qui eos uel eorum patriam posset agnoscere.

CAP. uII.---Igitur cum hanc sanctam fugam beatissimi uiri perpetrassent, ceperunt parentes sancti Astionis per diuersa loca eum requirere, et nomen eius, huc illucque discurrentes, cum nimio merore inclamare. Siquidem pater eius uociferabatur, dicens: Fili dulcissime, et unicum meum pignus, Astion carissime, quid tibi factum est, uel qualis fera te subito deuorauit, ut nec parum aliquid reliquiarum tuarum potuerim reperire? O baculus senectutis mee, et uiscerum meorum lumen, ubi te iam ulterius requiram nescio, et in quam regionem propter te meos mittam famulos ignoro. Tu enim eras urbis huius pretiosissima margarita, tu inter  tuos ciues ut columba pulcherrima incedebas; tu ut radius solis inter omnes fulgebas; tu ut splendidissima luna inter populare uulgus coruscabas; tu inter sapientes sapientior existebas. Et quid multa? Per tua melliflua uerba uniuersos ad tui amoris desiderium prouocabas. Hec quidem pater. Sed et mater scindens uestimenta sua, ac feriens manibus pectus, tali modo deflebat, dicens: Quis te a me separauit, uel quis seduxit? seu qualis auis demens de gremiis rapuit, o dulcissime fili Astion, ignoro. Sed, ut suspicor, forte ille Christianorum Deus, unum misit de suis, et peruertit cor tuum, et abalienauit te a nobis. Et nunc ue mihi misere soli, eo quod infinita tristitia, et intolerabilis dolor me apprehendit, et tantorum annorum labor inanis inuentus est. Cecidit corona  capitis mei. Aruit siquidem fructus uentris mei, et sedeo ut ciuitas desolata. Mater fui usque nodie per te, fili mi, ac regina, et nunc te amittens, nec regine gloriam, nec matris gaudium habeo. Sed et tu, nate dulcissime, arbor fuisti, et excisa es; margarita, et a Galileis  furatus es; gemma pretiosa, et in obscuro collocatus es; ut lampas, et exstincta es; columna eras, et deiectus es; regalis statua, et euersus es. Et quid multa? Homo fuisti, et in momenti hora, ut suspicor, subito mortuus es. Et nunc propter te, fili mi, amens effecta sum, ut nec uel uitam, uel nomen meum intelligam. Hec et huiuscemodi uerba pater eius et mater dicentes, nullo modo se poterant a merore maximo releuare.

CAP. uIII.---Igitur cum in memorata urbe, sancti  Dei homines mansiones sibi aptas inuenissent, in ea gratiarum actiones soli Deo exhibebant. Et quia scriptum est: Non potest ciuitas abscondi super montem posita , neque diuina gratia latere sub modio, cepit iterum celestis uirtus per sanctum Epitectum plura signa et prodigia in regione Scytharum, quam ea que in Orientis partibus fecerat operari. Nam una dierum quedam mulier ad eum ueniens, obtulit ei filium suum, annorum fere Xu, mutum et surdum, et aridum existentem; proiiciensque eum ad pedes sancti Epitecti, taliter ad illum loquebatur, dicens: Unde adueneris nescio, uel de qua regione existas ignoro. Hoc autem tantummodo credo, quia si uis, potes languentibus sanitatis medelam  prestare, eo quod habitus tuus atque religio Nazareni illius te esse discipulum declaret. Audiuimus siquidem quanta signa et prodigia alii de numero tuo in illius sunt nomine operati. Ergo quia unus ex illius discipulis haberis, subueni infirmitatibus nostris. Predica nobis de mirabilibus illius, expone de natione ipsius, seu diuinitatis sacramentum, ut et nos serui eius per te effici mereamur. Hec audiens sacerdos Domini, taliter mulieri locutus est, dicens: Si credere uis mulier in eum quem ego predico Deum, et nullum deinceps infidelitatis uitium in animo tuo resederit, sed credideris ex toto corde tuo quod ipse sit conditer celi et terre, maris quoque et fontium aquarum, et omnium que in eis sunt, erit quod petisti. Nec enim longe est ab unoquoque nostrum,  eo quod in ipso sumus, uiuimus, et mouemur . Hec dicens, puerum dissolutum iubet eleuari; et subleuatis oculis ad celum, taliter pro eo Dominum deprecabatur, dicens: Omnipotens Deus, qui es immensus et inuisibilis, inenarrabilis quoque et incomprehensibilis, salus Christianorum, infirmantium medicus, gubernator nauigantium, periclitantium portus, lumen cecorum, pes claudorum, uia errantium, respice, queso, Domine, super hunc famulum tuum, et solue uinculum lingue illius ad laudem nominis tui. Aperi quoque aures ipsius, ad audiendum tua celestia sacramenta. Sana uniuersa membra eius contrita, tam animam quam etiam corpus, sicut illius paralytici quem post triginta et octo annos tuus uenerabilis aduentus integra donauit sanitate  , ut agnoscant nomen tuum qui te non nouerunt, 215 et credant quia tu es solus et uerus Deus, qui regnas et permanes una cum Patre et Spiritu sancto in secula seculorum. Expleta oratione, exspuit ter in os infantis, atque interrogans eum, dixit: Fili, in quem Deum nos conuenit credere, in idola que ab hominibus fiunt, aut in Iesum Christum crucifixum, qui te hodie sanare dignatus est? At ille cum magna uoce exclamauit dicens: In Iesum Christum nos conuenit credere, o beatissime, qui tanta beneficia semper et usque in presentem diem in hominibus operatur. Cumque hoc miraculum cerneret Almiridensium multitudo, dedit gloriam Deo, et plusquam mille anime in illa die crediderunt in Dominum Saluatorem.

 CAP. IX.---Non solum igitur sanctus Epictetus, sed et beatissimus Astion plurima miracula in nomine Domini operabatur. Denique collata est eis plurima gratia aduersus omnes infirmitates, sed et contra demones maxima illis potestas tributa est. Una igitur e diebus, dum ad hauriendum aquam pergeret ad Danubium, occurrit ei homo qui a demonio uexabatur. Et appropians iuxta illum, et orans pro eo sufficienter, salutare signum in fronte eius fecit, et per uniuersa membra eius depinxit. Qui eadem hora egressus est ab eo. Fugiens autem diabolus, dicebat: Fides tua, o Astion, ac puritas mentis, magnam aduersus genus nostrum a Saluatore accepit potestatem. Et hec dicens, nusquam comparuit.

 CAP. X.---Item alio tempore uidit hominem qui de nimia altitudine lapsus, semimortuus a parentibus in domum propriam ducebatur. Cumque intueretur illos de repentino facto nimium lamentari, pia miseratione commotus, secessit in quemdam locum occultum; et stans, taliter Dominum nostrum pro eo precatus est, dicens; Christe Deus, qui per beatum Paulum apostolum, Eutychum de fenestra ruentem a mortis ianuis reuocasti ad uitam , et qui Aenee ab annis LXXX in grabato iacenti, per sanctum Petrum stabilitatem tribuisti membrorum, et claudo ex utero matris existenti integram sanitatem prestitisti , et nunc, queso, Domine, respice super istum hominem, qui per diaboli operationem a tanta cecidit altitudine; dona ei integram sanitatem, facitoque  eum esse de numero gregum tuorum, quia tu es pastor noster, uerus Dominus, qui in tuo sancto Euangelio locutus es, dicens : Ego sum pastor bonus, et cognosco meas oues, et cognoscunt me mee. Sicut nouit me Pater, et ego agnosco Patrem, et animam meam pono pro ouibus meis. Oratione finita, accedens iuxta hominem, taliter ad cum locutus est, dicens: In nomine Iesu Christi surge et ambula. Et apprehensa eius manu dextera eleuauit eum; et protinus consolidate sunt bases eius et plante, et exsiliuit et ambulauit. Et ueniens una cum parentibus suis usque ad habitaculum sanctorum, exclamauit magna uoce, dicens: Unus Deus Epicteti et Astionis, uere unus Deus Christianorum; ideoque non recedo hinc, nisi hodie Christianus cum meis parentibus  fuero effectus. Tunc sacerdos Domini assumens hominem, cum uniuersis qui aderant, eadem hora catechumenos effecit, et post paucos dies sacramentum eis baptismi tradidit.

CAP. XI.---Alio quoque tempore, dum ad hauriendam aquam ex flumine ipse beatissimus Astion, sine iussione uel commendatione senis perrexisset, turpis quedam cogitatio in uia eunte illo, mentem eius subito inuasit. Et cum per triduum hic talis ac tantus uir non potuisset de suo pectore eam extrudere, nimium tristis effectus est, et uultus eius ualde pro hoc permanebat confusus. Quem intuens uenerabilis senior, ait ad eum: Quid est hoc, fili, quod sic tristem te intueor, et insolito merore aspicio confectum? Hec siquidem tristitia, que te nunc detinere uidetur,  non est illa quam sancti solent habere in uultu, uel penitentes pro sua communi salute; sed puto hanc esse illam mortiferam tristitiam, que aut apostatam Iudam , uel Achitophel consiliatorem Absalonis necauit . Tunc ille: Ante hoc triduum, quando tua uenerabilitas cum hominibus illis de celesti mysterio loquebatur, pudore uetante, ego, te nesciente, ad hauriendam aquam ad fluuium perrexi. Eunte me uero in uia, turpis quedam et satis sordida cogitatio, et, ut puto, per diabolum in mentem mihi ascendit. Et nunc itaque, ecce iam per triduum, quantum ualeo cum lacrymis et oratione Scripturarum laboro ad expellendam eam, et nullo modo ualeo superare. Tunc sanctus Epictetus  terribilem ei suum uultum ostendens, et indignans quodammodo aduersus demonem, taliter ad eum locutus est, dicens: Et quare absque mea sententia ostium cellule egressus es, uel sine oratione Christi sacerdotis perrexisti ad fluuium? An ignoras quia commendatio prepositi semper iunioribus murus inexpugnabilis, et lorica fidei, ad superandum diabolum existit? Et hec dicens, iubet eum pariter secum in oratione ante Dominum prosternere. Cumque diu multumque Saluatoris 216 misericordiam precati fuissent, et finita oratione ex solo surrexissent, uidit beatus Astion puerum quemdam nigrum cum ignea facula de suo sinu egredientem, ac talia sibi dicentem: Confessio tua, Astion, magnas meas contriuit hodie uires, et una oratio uestra me inermem in omnibus  reddidit ac desolatum. Ideoque egressus hinc, intrabo in cor Latroniani ducis  , et excitabo eum aduersum uos celeriter, et per uaria suppliciorum genera uos expendet, eo quod ingressi estis, ut quidam latrones siue malefici, in prouinciam ipsius, et multos homines a cultura deorum ipsius per ueneficia uestra auertentes, Deo uestro sociatis. Et hec dicens demon, ultra non comparuit.

CAP. XII.---Igitur cum huiuscemodi spiritalibus exercitiis sancti Dei famuli conuersarentur, et Saluatori nostro Iesu Christo in psalmis et orationibus unanimiter deseruirent; ac multa mirabilia non solum in hominibus, uerum etiam et in pecoribus diuina gratia per eosdem operaretur, subito aduenit Latronianus dux in Almiridensium ciuitatem. Et cum  per triduum opera publica et imperialia ministeria que ibidem erant peruidisset, quarta die nuntiauerunt ei quidam de officio de beatissimis uiris, dicentes ei, et quod malefici sunt et magi, multos per sua ueneficia auerterent iam a sacrificiis deorum. Hec cum ille audisset, continuo imperat aliquos ex questionariis, ut post solis occasum pergerent ad habitaculum sanctorum, et comprehensos eos ferro uinctos perducerent in custodiam carceris. Cum ergo comprehensi beatissimi uiri, in uinculatorium  ducerentur, psallebant dicentes: Deus noster refugium et uirtus, adiutor in tribulationibus que inuenerunt nos nimis . Et iterum: Dominus uirtutum nobiscum, susceptor noster Deus Iacob . Rursumque: Multe tribulationes iustorum, et non impiorum;  sed tamen ex omnibus his liberabit eos Dominus. Custodit Dominus omnia ossa eorum, unum ex his non conteretur . Cumque ingressi fuissent in carcerem, totam noctem more sibi solito in psalmis et orationibus transegerunt. Post expletam autem uigiliarum solemnitatem, hoc modo sanctus Epictetus ad beatum Astionem locutus est, dicens: Si nos, o dulcissime fili, crastino die interrogauerit iudex, dicens. Quod genus, uel que nomina uestra, uel ex qua prouincia estis, et unde huc uenistis? nos nichil illi penitus respondeamus; neque genus ei, uel nomina nostra indicemus; sed nec patriam, unde sumus oriundi, illi fateamur; nisi hoc tantum dicamus, quia Christiani sumus, et hoc nomen nobis, hoc genus,  hoc patria; et nichil aliud sumus, quam ueri Dei cultores. Et iterum: Si nobis post hanc confessionem supplicia iusserit adhiberi, nichil aliud in tormentis positi dicamus, nisi: Domine Iesu, tua uoluntas semper fiat in nobis.

CAP. XIII.---Igitur alia die, primo diluculo iubet Latronianus dux tribunal preparari in media ciuitate, et preconibus imperat ut cum nimio clamore ad tam nefandum et horridum spectaculum multitudinem populi inuitarent. Et facta iam hora diei tertia, quasi furibunda bestia Latronianus procedit. Et populo undique exspectante, sedens pro tribunali iubet adduci sanctos in conspectu suo. Cumque exhibiti coram eo astarent, mox ut uidit eos, a pauore nimio totus obriguit; non enim poterat intendere in  sanctos, eo quod instar solis, pre nimia gratia quam gerebant, fulgebant facies eorum. Erat siquidem sanctus Epictetus annorum fere sexaginta, statura procerus, barba prolixa, et splendore caniciei decoratus. Similiter et beatissimus Astion monachus, statura et ipse procerus existebat; sed et nimium pulcher ac delicatus, et quasi triginta quinque annos etatis agens. Cumque unius hore spatium transisset, interrogauit eos Latronianus dux, dicens: Que sunt uocabula uestra, quod genus, seu de quali prouincia uos estis oriundi, nobis in conspectu huius multitudinis explanate. Respondentes sancti, dixerunt: Nos Christiani sumus, et de parentibus nati Christianis, atque de Christianorum patria nos sumus oriundi. Latronianus dux dixit: Ego nomina uestra interim  uolui audire. Nam eo quod de illa maledicta perfidia estis, et ego noui, et uniuersi circumstantes. Ad hec sancti martyres dixerunt: Nos Christiani sumus, et Iesum Christum Dominum nostrum, in cuius potestate cuncta habentur, agnoscimus et adoramus, uniuersa idola tua abominamur, dicente Scriptura: Similes illis fiant qui faciunt ea, sed et omnes qui confidunt in eis . Hec audiens dux, nimium iratus est, et imperat ut exspoliatos fortiter uerberarent. Cumque a ministris Christi martyres cederentur, oculorum suorum obtutum eleuantes ad celum, taliter dicebant: Domine Iesu, magister noster, tua uoluntas fiat in nobis. Sed cum diu multumque cederentur, et nichil eius immanitas aduersus Dei cultores preualuisset, taliter iratus contra eos  Latronianus locutus est, dicens: Ubi est mirabilis ille uester defensor, quem sine cessatione 217 uobis in auxilium inuocastis? ueniat itaque nunc, et si potest, de meis uos eripiat manibus. Sancti martyres dixerunt: Christiani sumus, o tyranne, fiat uoluntas Dei nostri in nobis. Hec cum audisset Latronianus, iussit eos in eculeum leuari, et fortiter ungulis ferreis radi. Cumque raderentur, iterum dicebant: Christiani sumus, o tyranne Latroniane, fiat uoluntas Dei nostri in nobis. Tunc deinde iussit tyrannus ut lampades ardentes, cum adhuc in eculeo penderent, ad latera eorum applicarent. Cumque et hoc tormenti genus magnanimiter tolerarent, dicebant: Christiani sumus, o tyranne, fiat uoluntas Dei in  nobis. Et cum iam hora septima facta fuisset, iussit eos Latronianus de eculeo deponi, et in custodiam carceris perduci.

CAP. XIu.---Unus autem ex questionariis, nomine uigilantius, audiens hunc uersiculum sanctos martyres in tormentis positos, frequenter et sepius iterare, id est, Christiani sumus, o tyranne Latroniane, fiat uoluntas Dei nostri in nobis, existimans quod aliquam magnifice precantationis in se haberet uirtutem, quia dicebant nullo modo posse meditantibus eum dolorem sentire, cepit hunc ipsum uersiculum incessabili meditatione ruminare, infra domum et in plateis, dormiens atque exsurgens, et in omni tempore decantare. Cumque per triduum iugiter non quiesceret decantando, quarta demum die cepit uoce  publica proclamare, dicens: Ego Christianus sum, o tyranne Latroniane, fiat uoluntas Dei nostri in nobis. Et perueniens ad beatissimos martyres in custodia carceris, signaculum uite ab eis promeruit percipere; et cum omni domo sua credens in Deum Saluatorem, beatorum sancta corpora ipse postmodum cum honore maximo sepeliuit.

CAP. Xu.---Igitur post quintam demum diem, sedens iterum Latronianus dux pro tribunali, iussit sanctum Epictetum presbyterum, et Astionem monachum in conspectu suo perduci. Cumque a ministris demonum ducerentur, psallebant, dicentes: In te inimicos nostros uentilabimus, Domine, et in nomine tuo spernemus insurgentes in nobis. Non enim in arcu nostro speramus, et gladius humanus nequaquam  saluare nos poterit; sed dextera tua, et brachium tuum, et illuminatio uultus tui, quoniam tu complacuisti in nobis . Cumque ante subsellium profanissimi ducis Christi martyres astitissent, ait ad eos Latronianus dux: Acquiescitis mihi, et sacrificatis diis, an adhuc in uestra insania perduratis? Sanctus Epictetus respondit: Sepius nos interrogasti, frequenter nobis blanditus es, multotiesque dona plurima et honores nobis maximos promisisti, et tamen penitus nichil aliud a nobis audire potuisti, nisi quia Christiani sumus, et ecce nunc hoc ipsum iterare non quiescimus. Cum autem audisset Latronianus hec omnia uerba, dedit mugitum ut leo; et exclamans uoce magna, taliter ad suos milites locutus est, dicens: uelociter, o ministri huius splendidissimi  culminis, sal et acetum huc afferte, et prioribus eorum lacerationibus confricate, simulque picem et adipem in cacabum eneum mittite, et cum ceperit fortiter ebullire, eos in eumdem mittite. Et sancti hec audientes dicebant: Christiani sumus, o tyranne, fiat uoluntas Dei in nobis. Cumque hoc tormenti genus pro Christi nomine magnanimiter tolerassent, et in nullo penitus lesi fuissent, imperat seuissimus tyrannus ut inde eos eiicerent, et in custodiam carceris denuo perducerent: Ne forte, inquit, et constantia eorum nobis ignominiam et Christianis audaciam generare uideatur. Et sic iussit ut per XXX dies nullus ad eos introiret, neque ab aliquo cibus potusque deferretur. Sed athlete Christi de plenitudine  uerbi diuini, et de illo pane qui de celo descendit, quotidie reficiebantur, atque indesinenter psallebant, dicentes: Deus misereatur nostri, et benedicat nobis; illuminet uultum suum super nos, et misereatur nostri; ut cognoscamus in terra uiam tuam, in omnibus gentibus salutare tuum.

CAP. XuI.---Igitur cum in urbe Almiridensium sancti martyres hec tormenta pro Christi nomine tolerarent, quidam peregrinus quodam die uidens beatissimum Astionem ante tribunal iudicis consistentem, et cognoscens quis cuiusque generis haberetur, festinanter nauigans in partibus Orientis descendit, et ueniens in ciuitatem unde erat oriundus, nuntiauit patri eius et matri hec uniuersa que illi acciderant, dicens eum cum sene quodam Christiano, Epicteto  nomine, in martyrio consistere. Similiter nomen ciuitatis in qua essent, diligentissime eos edocuit. At illi hec audientes, mox ad genua sibi ista referentis aduoluuntur; et fortiter eum rogare ceperunt, ut ea que uera essent eis diceret. At ille iureiurando uera hec esse affirmabat. Tunc cepit dicere pater eius: Si ego infelix meritus fuero ut uideam faciem filii mei, quidquid illud est quod mihi mandauerit et docuerit, hoc sine aliqua mora facturus sum. Similiter uero et mater dicebat: Ego miserabilis et humiliata per omnia, si illum adhuc in hoc corpore merita fuero intueri, 218 et domum uniuersamque meam substantiam derelinquam, et illi soli adherebo, eo quod super hec omnia ipse solus mihi carior et dulcior habeatur. Quod et si me imperauerit fieri Christianam,  nec hoc recusabo facere, et cum ipso postmodum, si uoluerit, parata sum tormenta sustinere, et mortem gratanter accipere. Et hec dicentes, uniuersam substantiam suam ac diuitias sub actoribus et procuratoribus reliquerunt. Et egressi cum tribus pueris de domo sua, nauim protinus conscenderunt, et nauigare ceperunt, ut in Scytharum terram atque in Almiridensium ciuitatem deuenirent. Cuius prouincie tunc pontifex et prepositus sanctarum Dei ecclesiarum, beatissimus euangelicus  habebatur.

CAP. XuII.---Igitur expleto numero triginta dierum, iussit tyrannus ut sancti martyres coram se exhiberentur. Qui cum hilari animo et uultu splendido coram illo constitissent, sic ad eos Latronianus dux locutus est, dicens: Sepius uos de nominum  uestrorum uocabulo interrogaui, uel genere, seu unde estis oriundi, et nunquam mihi ueritatem dixistis. Nunc itaque, cum nec patriam noui, nec genus agnosco, sed nec nomina uestra potui addiscere, hoc cogitaui apud memetipsum, dicens: Eo quod nichil aliud uos esse uidemini, nisi corporei demones, qui sine nomine uel genere esse noscuntur; et ideo secundum quod digni estis, hoc uos uocabulo nuncupabo. Et adiecit dicere ad eos: Dicite mihi uos, o corporei demones, si non sacrificatis immortalibus diis, facio hodie ut capita uestra abscindantur. Christi martyres dixerunt: Nos Christiani sumus, et in nomine Christi demones, quos uos ut deos adoratis et colitis, nos de obsessis corporibus effugamus. Utinam in te  demon pessimus non habitaret. Hoc audiens uesanus ille, et horrendus, nimium efferatus est; et iussit ministris suis ut cum lapidibus ora sanctorum contunderent. Deinde imperauit ut uirgas afferent fraxineas, et sic ex eis tam diu eos uerberarent, quandiu spiritum exhalarent. Beatissimi uero athlete Christi taliter patientes, nichil aliud dicebant, nisi: Domine Deus noster, tua uoluntas fiat in nobis. Sed cum diu multumque cederentur, et semper hilares magnanimesque in confessione Domini perdurarent, uidens minister ille diaboli eo quod nullo modo preualuisset eius insania contra ipsorum constantiam, iussit ministris scelerum duci eos foris ciuitatem, et capita eorum gladio amputari. Cumque ducerentur psallebant, dicentes: Laudate nomen Domini, laudate,  serui, Dominum , quia facta est uoluntas Dei nostri in nobis per omnia.

CAP. XuIII.---Cum autem peruenissent ad locum ubi feriendi essent, stantes contra partem Orientis, expansis manibus, et subleuatis oculis in celum, taliter Dominum orauerunt, dicentes: Benedictus es, Domine Deus patrum nostrorum, et laudabilis, et superexaltatus in secula, eo quod non humana, sed tua uoluntas per omnia facta est in nobis. Tu es enim qui doces in te credentes, ut faciant uoluntatem tuam, et ut annuntient mirabilia tua in omni tempore, eo quod Spiritus tuus sanctus gubernat unumquemque in bono secundum propositum cordis sui, et secundum propriam uoluntalem. Tu es enim qui Abraham secundum tuam uoluntatem semper gubernasti, Isaac  sanctificasti, et cum Iacob colluctatus es, imponens illi nomen nouum Isrel; qui Ioseph a persuasionibus Aegyptie et blandimentis castum custodisti, et Susannam similiter a pollutione insidiatorum immaculatam conseruasti; qui sanctorum prophetarum tuorum corda purificasti, et beatissimorum apostolorum mentes per donum sancti Spiritus illustrati, dicens ad eos: Accipite Spiritum sanctum ; qui athletas tuos per gratiam tuam coronasti, et pro nomine tuo dimicantibus semper uictoriam condonasti; qui nos humillimos et peccatores famulos tuos ad hanc patriam perduxisti, ut annuntiemus in ea, ac predicemus Euangelii tui doctrinam, his qui in ea habitant; qui noster gubernator ac magister, ac bonus prouisor in omnibus exstitisti; qui usque ad hanc  horam secundum tuam uoluntatem nos semper gubernasti. Quesumus, Domine, ut digneris nobis sanctos tuos angelos transmittere, qui nos liberent et defendant ab aduersariorum potestate, et uictores nos ac triumphatores per tuam gratiam usque ad thronum tue maiestatis perducant. Sed et uiros huius regionis seu ciuitatis conserua in timore tuo, protege in misericordia tua, custodi in bonitate tua, guberna secundum uoluntatem tuam: benedic pusillis eorum cum magnis, atque pro honore quem nobis propter nomen sanctum tuum exhibuerunt, representa eis mercedem in beatitudine sempiterna. Tribue quoque nobis fiduciam, ut quotiescunque diuinam tuam maiestatem exorauerimus, adimpleas petitiones nostras  in bono. Et nunc, quesumus, Domine, suscipe nos in manibus tuis sempiternis, et introduc nos in Ierusalem celestem, que est mater omnium sanctorum, cuius ipse es lumen, et sponsus, conditor quoque ac fabricator, ut una cum angelis et archangelis, patribus, patriarchis, prophetis, 219 apostolis, martyribus, confessoribus, iugiter collaudemus et glorificemus Patrem, et Filium, et Spiritum sanctum in secula seculorum.

CAP. XIX.---Et cum respondissent circumstantes, Amen, rogare cepit carnifices sanctus Epictetus, ut ante se prius beatum percuterent Astionem. Sed cum ille diceret: Quia te primum decet, o beatissime Pater, hanc salutiferam propriamque propitiationem mereri, sanctus Epictetus respondit: ueterana, inquit,  calliditas serpentis, satis subtilis et circumuentosa est, fili; et ideo quod nunc iubeo fieri, pro tua salute ac mea requie habetur. Hodie namque decem et septem annos per diuinam gratiam munus castum immaculatumque te seruaui, et modo uis ut in puncto unius hore tantorum annorum laborem perdam? Non ita. Quod enim cupio facere, mi fili, per inspirationem Spiritus sancti facio. Sic enim Abraham in holocaustum Isaac filium obtulit; Iephte filiam Domino in sacrificium exhibuit; Petrus quoque Stephanum ante se in celestibus premisit. Et quamuis ego non possim esse incredulus de bonitate Dei, eo quod potest te et sine mea presentia in omnibus conseruare, sicut et usque in hodiernam diem custodiuit immaculatum; tamen agnoscere debes, eo  quod bonus pastor semper pro ouibus suis animam ponit . Ergo quod facio, pro me et te facio, fili. Noli igitur amodo de mea societate dubitare. Credo enim quod iam sanctus Michel cum angelis, et Abel cum prophetis. Petrus quoque cum apostolis, Stephanus cum martyribus, Daniel cum confessoribus, in occursum tibi uenerit, fili, qui te nunc in suis gremiis suscipiant, et usque ad thronum Christi Saluatoris nostri cum hymnis et canticis spiritualibus perducant. Hec et horum ampliora audiens beatissimus Astion, respondit, dicens: Fiat uoluntas Dei et tua, o sacerdos Dei, ac uenerande pater. Et faciens signaculum crucis in fronte sua, taliter orauit ad Dominum, dicens: Quoniam tu es protector meus, Domine, in manus tuas commendo spiritum  meum . Et hec dicens, statim a spiculatore caput eius amputatur. Hoc cum factum fuisset, cernens sanctus Epictetus, dedit gloriam Deo. Et proiiciens se super corpusculum eius, rogare cepit a carnificibus ut quomodo iaceret super cadauer sancti martyris, sic et ipsum percuterent. Quod cum expletum fuisset, intuentes uniuersi qui aderant Christiani pariter ac gentiles, de bono magistro Epicteto ac de perfecta discipuli obedientia, cum lacrymis Deo gratias retulerunt.

CAP. XX.---Et dum illi darent Deo gloriam et honorem, ecce subito corpora sanctorum martyrum in modum niuis uisa sunt candida; atque pre nimietate splendoris, quasi solis radii esse uidebantur. Omnes  qui a quacunque infirmitate detenti esse uidebantur, statim ut cadauera ipsorum ex fide contingebant, seu cum ueneratione deosculabantur, continuo uniuersa anxietas seu dolor ab eis fugabatur. Circa solis uero occasum ueniens uigilantius cum omni domo sua et cum aliis Christianis, occulte tulit corpora sanctorum martyrum: et perfundens ea myrrha et aromatibus pretiosissimis, in loco congruo et aptissimo cum hymnis et psalmis, et cum magna deuotione sepeliuit. In quo loco multa signa et prodigia ad laudem nominis Christi usque in presentem diem celebrantur. Latronianus uero superueniente nocte inuaditur a pessimo demone, et surgens primo diluculo uenit in pretorium, atque ibi positus cepit plurima amentie inaniaque uerba proferre; deinde arrepto gladio,  priores quosque de officio suo insequi et uulnerare; super alios uero ut canis rabidus insilire, atque aliorum indumenta dilanians, huc illucque discurrere. Hoc illi intuentes et uidentes, quia amens et insanus exstiterit, despoliantes illum, pugnis ac uerberibus mactare fortiter ceperunt, ac deinde ligatis eius manibus ac pedibus in paruissimo domicilio proiecerunt. Qui post biduum suffocatus a demone, uiolenter spiritum exhalauit.

CAP. XXI.---Igitur cum dies tertia passionis sanctorum martyrum illuxisset, et uigilantius ad sepulcrum eorum orationis gratia deuenisset, subito apparuit ei beatus Astion, et dicit ad eum: Genitores mei ad querendum me de patria nostra hodie huc sunt uenturi. Rogo igitur te, frater carissime,  festina descendere ad portum, et suscipe eos in domum tuam, atque per omnia consolare eos, eo quod propter me ualida sunt tristitia macerati; sed et in postremo de Saluatoris nostri fide atque diuersis magnalibus facias eos monere. Hec et plura horum audiens uigilantius, dedit gloriam Deo, et statim cum festinatione ad fluuium descendit. Et ecce, circa horam tertiam cernit nauiculam paruam subito applicuisse ad portum. Cumque egressi de naui epibate  fuissent, ceperunt a circumstantibus ibidem uiris sollicite inquirere, si aliquis eorum aliquando audisset ibidem, aut uidisset iuuenem, Astion nomen habentem. Cumque multi multa de eo dicerent, uigilantius superuenit, et dixit: Ego uere uidi et noui eum. Sed interim uenite in domum meam, et quiescite  220 pusillum, eo quod ualde fatigati estis in naui, et postmodum, si uultis, ego uos ad eum, cum opportunum fuerit, sine aliqua mora perducam. At illi procidentes ad genua eius ceperunt fortiter plantas eius constringere, osculantes atque obsecrantes, ut si possibile sibi esset, antequam cibum caperent, perducerent eos ad illum. Et uigilantius ad hec: Facite prius in terim que rogo, ut et ego uestram petitionem atque uoluntatem impleam. Cumque domum ipsius ingressi fuissent, et ad mensam consedissent, cepit mater sancti Astionis ad uigilantium taliter dicere: Si mihi locum demonstraueris, o dulcissime frater, ubi nunc meus unicus demoratur Astion, hodie coronam auream capiti tuo imponam. Similiter quoque et pater  eius dicebat: Ego si illum per te, o iuuenis, merear hodie uidere, indumenta auro texta te adoperiam, atque dimidium bonorum meorum tibi condonabo. Ad hec uigilantius respondit: Ille ante triduum hinc egressus, in regionem ambulauit longinquam, atque dimidium substantie sue una cum domo mihi cum quadam chartula commendauit, dicens: Si aliquis uenerit, missus a patre meo ad querendum me, introduc eum in hanc domunculam meam, et dicito ei: Hec dicit Astion monachus: Sustine me hic quoadusque redeam ad te cum salute. Quod et si uolueris heres mee substantie esse, festina uniuersa illa que in hoc libro scripta sunt adimplere, et esto feliciter nichil dubitans. Et mater: Que dicitur, inquit, regio illa, quo porrexit dulcissimus meus et unicus Astion?  uigilantius respondit: Regio robustorum, seu fortium uirorum. Et mater: Sunt aliqui homines ibidem commanentes? uigilantius respondit: Plures et ualde nobiles habentur, quorum possessio paradisus dicitur; quorum tabernacula ex lumine sunt constructa; quorum uita Deus est, et conuersatio immortalis existit; quorum uestes sanguine sunt resperse, et in capite corone ex auro purissimo cum gemmis uariis fabricate habentur. Sed et Rex nimium potentissimus ac metuendus est in cadem regione, cuius nomen Deus deorum et Dominus dominantium appellatur; cuius nuntii angeli dicuntur iustitie, quorum uestis una est omnibus, et tactus eorum igni assimilatur urenti. Sed et senatus huius imperatoris ualde clarus habetur; et media pars prophete nuncupatur,  alii uero apostoli pronuntiantur. Sed et ciuitas istius Regis ualde est preclara, nomenque eius Christicolis pronuntiatur cuius murus ex auro purissimo est constructus, habens portas duodecim et in ipsis singule dependent margarite, atque singuli ex senatoribus per singulas sedent indesinenter . Et prima quidem porta dicitur Petri, secunda Pauli, tertia Andree, quarta Ioannis, quinta Iacobi, sexta Philippi, septima Bartholomei, octaua Thome, nona Matthei, decima Thadei, undecima Simonis, duodecima Matthie. Sed et templum mirificum est in ea, habens Sancta sanctorum et altare aureum; ante cuius conspectum uir quidam astat mirificus, tenens decem chordarum psalterium, ac iugiter ibidem degentes ad laudem Regis illius cohortatur, dicens: Laudate Dominum  de celis, laudate eum omnes angeli eius, laudate eum omnes uirtutes eius . Huius itaque nomen, Dauid filius Iesse pronuntiatur. Sed et platee huius ciuitatisex auro purissimo sunt strate, cuius fluuius uitam eternam emanat, cuius pomifera per singulos menses reddunt fructus suos, et folia eorum ad medicamentum procedunt animarum; cuius lumen inenarrabile est, et porte nunquam clauduntur, eo quod nunquam ibi nox erit, nec ulle tenebre habentur, sed semper gaudium et perpetua letitia ibidem iugiter commoratur. Et mulier ad hec respondit: Et non intellexisti, carissime frater, a quo uocatus illic meus Astion perrexit, ne in aliqua culpa deprehensus sit, uel ne quispiam ex comitibus aut e senatoribus  qui illic demorantur eum conuocauit, et sibi forsitan pre nimia pulchritudine eius in filium eum adoptauit? Et uigilantius: Ab ipso, inquit, principe regionis illius cum multo honore et comitatu ibidem uocatus perrexit. Ego siquidem tunc ministros ipsos uidere non potui; attamen sicut ipse mihi referebat, ualde pulcherrimo ac splendido uultu habebantur, gerentes aurea arma et hyacinthina indumenta. Et quia in hac nostra regione fideliter ex toto animo que sibi ab illo iniuncta fuerant adimpleuit, hac de causa cum illuc per suos ministros dicebat uocitatum fuisse, ut principatum ei uidelicet, super decem ciuitates, condonaret. Et mater: Putas igitur in tanta gloria nunc ibidem positus habet memoriam nostri? Et uigilantius: Ille quidem memoriam uestri nimium  habet in mente, et ualde cupit uos iuxta se habere semper, si tamen ea que scripta sunt in libro illo quem mihi reliquit adimplere uolueritis. Et mater ad hec: Age, ergo, et depositum nobis celeriter representa. Et hec dicentes, e mensa pariter consurgunt.

CAP. XXII.---Tunc uigilantius assumens eos, in cellam sanctorum martyrum introduxit; et ostendens eis dominicam crucem et sacrosanctum 221 Euangelium Christi, ait ad eos: Hec sunt que Astion filius uester mihi dereliquit. Si ergo mysterium huius diuine uirtutis et ea que in hoc codice scripta sunt, feceritis, profecto uidebitis eum, et cum ipso in perpetuum eritis in illa regione. Hec audiens pater eius, accepit Euangelium Christi pre manibus, et aperiens peruenit ad eum locum ubi Dominus iehsu  locutus est ad discipulos suos, dicens: Amen, amen dico uobis, quod uos qui secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros, propter nomen meum, centuplum accipiet, et uitam eternam possidebit. Multi autem sunt primi nouissimi, et nouissimi primi . Et pater: Quis est, inquit, iste Dominus iehsu, et qui sunt qui secuti sunt eum? sed et qui sunt illi qui iubentur relinquere patrem aut matrem, uxorem et filios, propter nomen eius, quos dicit percepturos esse in futura beatitudine uitam eternam? Quesumus te, frater carissime,  ut si aliquid in his que uera sunt nosti, nobis explanare non pigriteris. Aperiens autem uigilantius os suum, et incipiens a Scriptura ista, euangelizauit illis Dominum Iesum Christum, qualiter ab origine mundi omnia per ipsum facta sunt, et qualiter hominem ad imaginem et similitudinem suam fecerit, et in paradisum deliciarum posuerit; et quomodo unam costam tulerit de latere ipsius, et finxit eam in mulierem: sed et quomodo propter serpentem Adam de paradiso deliciarum in hanc terram mortalium expulit; et qualiter Eua, quia ipsi serpenti magis obedire uoluit quam Domino Deo suo, anxietatibus et doloribus in parturitione est condemnata; sed et qualiter sancti prophete ante primum aduentum Filii Dei uenientes,  predicauerunt eum esse uenturum, et non sunt recepti; uel quomodo Dominus Deus noster iehsu Christus, qui est unicus Patris, uerbum ac Sapientia, uirtus scilicet ac splendor glorie, dignatus sit in nouissimis diebus, de Spiritu sancto et Maria semper uirgine in mundo nasci; et quomodo illos qui secuti sunt eum, discipulos suos fecit esse, et mittens eos ad predicandum uerbum salutis gentibus, apostolis imposuerit nomen; sed et quod regni sui participes eos effecerit, qui huius seculi contempserint uanitatem, et ipsum solum super amorem propinquorum diligerent. Cumque hec et horum ampliora sapienter eis uigilantius disseruisset, iterum uenerunt in locum illum ubi scriptum est: Et dixit iehsu discipulis suis: Amen amen dico uobis, quia  omnis qui me confessus fuerit coram hominibus, confitebor et ego eum coram Patre meo, qui est in celis; qui autem negauerit me coram hominibus, denegabo et ego eum coram Patre meo, qui est in celis. Nolite igitur arbitrari, quia ueni pacem mittere in terram; non ueni pacem mittere, sed gladium. ueni enim separare hominem aduersus patrem suum, et filiam aduersus matrem suam, et nurum aduersus socrum suam, et inimici hominis domestici eius. Qui amat patrem aut matrem plus quam me, non est me dignus. Et qui non accipit crucem suam, et sequitur me, non est me dignus. Et qui inuenit animam suam, perdet eam. Et qui perdiderit animam suam propter me et Euangelium meum, inueniet eam . Et iterum: Cum autem tradiderint uos apud reges  et presides, nolite cogitare, quomodo aut quid loquamini. Non enim uos estis, qui loquimini, sed Spiritus Patris uestri, qui loquitur in uobis. Tradet autem frater fratrem in mortem, et pater filium; et surgent filii in parentes, et morte eos afficient; et eritis odio omnibus, propter nomen meum. Qui autem perseuerauerit usque in finem, hic saluus erit. Rursumque perueniens in ultimam partem sancti Euangelii, cepit secundum Ioannem iterum legere, dicens: Pater, quos dedisti mihi, uolo ut ubi ego sum, et illic sint mecum, ut uideant claritatem meam, quam dedisti mihi, quia dilexisti me ante constitutionem mundi . Et denuo: Ut omnes unum sint, sicut tu, Pater, in me, et ego in te, ut et ipsi in nobis unum sint, ut credat mundus quia tu  me misisti. Et ego claritatem quam dedisti mihi dedi eis, ut sint unum, sicut et nos unum sumus. Ego in eis, et tu in me, ut sint consummati in unum, et cognoscat mundus, quia tu me misisti, dilexisti eos, sicut et me dilexisti.

CAP. XXIII.---Hec et ampliora horum dum legisset pater, ad uigilantium ait: Precor, frater carissime, iterum explana nobis diligentius ea que modo legimus, eo quod nos penitus in his uerbis nichil intelligimus. uigilantius respondit: Illos quos dicit Dominus iehsu noster: Quia qui me confessi fuerint coram hominibus, confitebor et ego eos coram Patre meo, qui est in celis; qui autem denegauerint me coram hominibus, denegabo eos et ego coram Patre  meo, qui est in celis; nos sumus qui in eum credimus, et in nomine sancto eius speramus. 222 Si ergo euenerit tempus persecutionis, et dixerint nobis principes huius seculi: Abnegate Deum uestrum, et adorate nobiscum idola, qui sunt magni dii nostri, qui et uniuersa fecerunt; si eis non consenserimus, uel que iusserint non fecerimus, sed pro nomine eius tyrannorum minas tormentaque tolerauerimus, continuo et ipse in illa sua felici regione, coram Patre et coram sanctis suis angelis confitebitur nos, id est, amicos, et nimium charos sibi constituet nos. De quorum numero exstitit nunc ille uester unicus et nimium sanctus Astion. Nam ante hos paucissimos dies, dux prouincie istius Latronianus, dum compelleret eum ut abnegaret Iesum Christum, uerum  illum quem nos dicimus imperatorem celestem, ut consentiret eius uoluntati et demonibus famulatum exhiberet, ille nullo modo acquiescens iussibus eius parere, fortis in fide sua, et nimium magnanimus aduersus ea que sibi ingerebantur mala, cum alio quodam uenerabili sene Christiano, Epicteto nomine, perstitit usque in finem immobilis in sua sancta confessione. Hoc intuens eius imperator ille celestis, et ualde admirans de beneuolentia et sincera ipsius erga se dilectione, mittens suos ministros, hoc est, salutiferos angelos, cum ingenti eum honore in illam ciuitatem ubi ipse demoratur assumpsit, ut illi premia sempiterna, pro eo quod uiriliter contra ipsius aduersarios decertatus sit condonaret. Et ideo tam Astioni uestro quam eius similibus, aptantur ea que  legisti sacramenta: Ut omnes, inquit, unum sint, sicut tu Pater in me, et ego in te; et ipsi in nobis unum sint, ut credat mundus quia tu me misisti; et ego claritatem quam dedisti mihi dedi illis, ut sint unum, sicut et nos unum sumus. Ideo quicunque meruerint esse de numero Astionis uestri, o honorabilis pater, Saluatoris nostri martyres uocitantur.

CAP. XXIu.---Et mater ad hec: Ne, inquit, mortuus est, et non uis nobis facere manifestum? uigilantius respondit: Mortui nos sumus, qui in hac mortali carne degimus, et in hoc seculo uano, absque notitia nostri factoris existere uidemur. Nam uera uita ibi est, et uerus cibus potusque ibidem habetur, ac dignitas sine fine, his qui meruerunt eam accipere; ibi est ubi semper immortalitas regnat, et perpetua  gaudia commorantur. Tunc mater: uolebam, inquit, modo eum uidere in illa gloria consistentem. Putasne agnoscere me habeat, eo quod genitrix eius fuerim aliquando? Aut forte in tanto honore ibidem positus, ut dicis, modo inspicere contemnet, eo quod pulchritudinem mei uultus, ipsum lugendo amisi? Et uigilantius: Si feceris itaque que scripta sunt in hoc libro, quem mihi dereliquit sanctus Epictetus et Astion, et credideris ex toto corde in Iesum Christum regem ipsius, in quem et iste credidit, poteris eum uidere. Sin uero nolueris credere, impossibile est ut tu illum uideas, uel matrem suam nominet aliquando, eo quod incredula exstitisti in mandatis Patris ipsius. Et mater: Ecce, inquit, pater  ipsius iste est. uigilantius respondit: uerum Pater eius ille est, qui et Dominus, cum quo nunc demoratur, qui et tanta bona ei in futura beatitudine condonauit. Et iste uero mortalis est, et mortales filios habet; et dum putatur stare, subito cadit; dum dicit se uiuere, repente moritur, eo quod nec iste illum Patrem uerum agnoscit, quem ille agnouit, de quo scriptum est: Pater noster, qui es in celis, sanctificetur nomen tuum.

CAP. XXu.---Igitur cum per unam septimanam inter se disputarent et Christi mirabilia dicerent ad inuicem et libenter audirent, Dominica die adueniente, ambo pariter crediderunt in Christum. Quos assumens uigilantius, perduxit ad quemdam presbyterum sanctum, nomine Bonosum, qui persecutionis  atrocitatem deuitans, in quodam secreto loco occulte degebat. Qui orans pro eis sufficienter, et catechizans eos eadem hora catechumenos fecit. Igitur cum inde egressi fuissent, ceperunt dicere ad uigilantium: Ecce adimpleuimus ea que in libro illo quem nobis dedisti continentur: ueni modo, et thesaurum illum ostende nobis, quem Astion noster, ut ipse affirmasti, tibi commendauit. Et uigilantius: Sequimini me, ego eum uobis sine mora aliqua demonstrabo. Sed interim eum habeo absconditum, et nescio, si modo possum eum inde eiicere. Ergo, si uobis placet, de noctibus eamus ad locum, et usque ad lucem ibidem permaneamus operantes, forsitan poterimus eum inuenire, eo quod satis illum in profundo abscondi. Et cum sol declinasset, assumens  eos uigilantius, foras ciuitatem cum illis egreditur. Et peruenientes ad sepulcrum sanctorum, admonet eos secum totam noctem in orationibus uigilatre. Cumque iam aurora ascenderet, et lucere inciperet dies, ecce uident subito circa se lumen refulsisse immensum, ac nimium suauitatis odorem fragrare, sanctosque martyres, qui iam dormierant, in corpore iuxta se consistere, ac Dominum secum collaudare. Tunc sanctus Astion irruens in amplexibus matris 223 sue, cepit osculari eam, dicens: Bene aduenisti ex Orientis partibus, o discipula Christi, et mea mater Marcellina. Similiter et beatissimus Epictetus apprehenso capite uiri eius, exosculabatur eum, dicens; Letare in Domino, o dulcissime frater Alexander, eo quod dignus habitus es in numero fidelium  deputari, et perennem beatitudinem promereri. Sed et ad uigilantium dixerunt: Gaude et tu in Domino, o dulcissime frater uigilanti, eo quod dignus effectus es ut impleatur in te, quod scriptum est: Quia qui conuerti fecerit peccatorem ab errore uie sue, saluabit animam eius a morte, et operit multitudinem peccatorum.

CAP. XXuI.---Tunc sanctus Astion hoc modo cepit dicere ad matrem: O dulcissima ac benedicta domina mea mater, illa omnia que in sacrosancto Euangelio Christi Domini nostri scripta sunt, uera sunt et firma. Festina ergo ea sine mora aliqua adimplere, ut ea que illic scripta sunt consequi promerearis. Igitur portionem mihi de tua substantia  obtingentem, pro mea requie  ac tua salute pauperibus diuide ac distribue, ut sic merearis cum iustitie corona et bonis operibus decorata ad nos peruenire. Et mater: Bene, inquit, haberis a Rege tuo, seu a familiaribus eius, dulcissime fili? Respondit Astion: In tantum dego bene, ut qualiter tibi exponam nesciam; filium namque suum Dominus ac Deus noster, ex seruo per suam gratiam me adoptauit, in ciuitate sua mansionem mihi tribuit, in palatio suo militare me fecit, inter senatores maximam dignitatem mihi condonauit, paradisi amenitatem mihi ad delicias tradidit. Sed et ministri eius tanquam de suis me habere dignati sunt, ac diligunt. Pergo namque cum eis per singulos dies ad uisitandum infirmos, ad eleuandum elisos, ad illuminandum  cecos, ad saluandum periclitantes in mari, ad expugnandum gentes barbaras preliantes in terra, ad consolandum mestos, ad defendendum impotentes, atque effugandos demones de obsessis corporibus, in nomine Domini nostri Iesu Christi. Sed et quotidie de uobis mihi precipiunt, dicentes: Admone patrem tuum et matrem, ut ad hec perueniant loca. Et mater: Agnoscunt itaque nos, fili mi? Respondit sanctus Astion, et dixit: Nimium uos diligunt et agnoscunt, domina mater: tantum si uestra uoluntas est agnoscere eos, ut ad illam beatitudinem sine aliqua dubitatione possitis peruenire. Et mater, pre nimio gaudio feriens pectus suum, dicebat: Putas quandoque infelix et misera illuc perueniam? Et beatissimus Astion respondit: Si credideris perfecte in Iesum Christum Dominum ac Deum nostrum, quemadmodum credidit  uigilantius, atque omnia bona tua distribueris indigentibus, sine dubio et uiuere et exultare habes mecum in illa, in qua et ego dego, beatitudine sempiterna. Cumque his et huiuscemodi uerbis athlete Christi instructi essent, recesserunt ab eis.

CAP. XXuII.---Igitur cum quadragesima dormitionis eorum dies illuxisset, et Christi pontifex euangelicus in urbem Almiridensium deuenisset, assumens eos uigilantius una cum sancto presbytero  Bonoso, ad eum perduxerunt, exponentesque illi per ordinem cuncta que acta fuissent, rogabant ut in numero fidelium eos Christo consecraret. At ille nimium gauisus in Domino, assumens eos, et orans pro eis sufficienter, sacramentum baptismi tradidit. Et exultans cum eis per dies octo, in aliam ciuitatem, que in proximo habetur, remeauit. Cumque sacerdos Domini inde remeasset, taliter ad uigilantium Alexander et Marcellina dicere ceperunt: Multa beneficia tua erga nos habentur, o dilectissime et nimium nobis amabilis frater, eo quod per tuam salutiferam doctrinam iugum diaboli meruimus euadere, et ad Christi Saluatoris nostri notitiam peruenire. Siquidem nimis existis in sapientia gloriosus in sancta ecclesia, preclarus in doctrine gratia; perfectam habens dilectionem erga sancti Euangelii  religionem, et nimium amorem in peregrinorum susceptione, inenarrabilem beneuolentiam circa impotentium defensionem, seu infirmorum uisitationem; feruens fidei calore erga idolorum destructionem, uel sanctorum martyrum amorem; ac secundum tui nominis sacramentum, uigilans existis in cunctis bonis operibus propter Dei amorem. Igitur nichil aliud est de te pronuntiandum, nisi eo quod unus ex intimis Dei amicis haberis. Et hec dicentes, tam eum quam sanctum ac uenerabilem presbyterum Bonosum ducentes secum ad propriam ciuitatem, hilares animo, et perfecti in Domino remearunt; atque uniuersa bona sua egentibus distribuentes, glorificabant Deum Patrem omnipotentem, qui eos de tenebris ad cognitionis  sue lumen perducere dignatus est.

Pertulerunt autem martyrium sancti atque athlete Christi, Epictetus presbyter et Astion monachus in Almiridensium ciuitate, octaua de mensis Iulii, temporibus Diocletiani tyranni, sub duce Latroniano. Secundum nos uero, regnante in celis Iesu Christo Saluatore nostro, quem decet gloria et imperium una cum Patre et Spiritu sancto, in secula seculorum. Amen.





OCTOBRIS XXIII. uITA SANCTI MACARII ROMANI  , SERuI DEI, QUI INuENTUS EST IUXTA PARADISUM, AUCTORIBUS THEOPHILO, SERGIO, ET HYGINO  .

 CAPUT PRIMUM.---Gloria et magnificentia Deo soli benignissimo, qui per innumerabilia miraculorum exempla nos tepidos et indignos quotidie inuitat ad beate uite celestis gaudia. Nos itaque miseri et humiles monachi Theophilus, Sergius et Hyginus, deprecamur uos omnes sanctissimos patres et fratres, ut accommodetis aures his, que uobis narraturi sumus de uita et conuersatione sanctissimi Macarii Romani, qui apparuit nobis prope paradisum ad uiginti milliaria. Et hoc rogamus, ut fidem dictis adhibeatis, qui quidem multo melius nobis fuisse credimus sub silentii portu innoxios remanere, quam falsitatis reos puniri.

CAP. II.---Igitur nos pretitulati fratres, Theophilus, Sergius et Hyginus, propitia Diuinate abrenuntiantes  seculo, uenimus ad monasterium, quod est in Mesopotamia Syrie in medio duorum fluminum Tygris et Euphratis, 225 in quo uir clarissimus Asclepion hegumenus  , multorum exstitit Pater monachorum. Ibi denique coniungentes, a prenominato Patre et omni cetu fratrum gratanter suscepti, ac iugo regule colla submittentes, communi uita conuersati sumus.

CAP. III.--- [* 1Kb] Factum est autem tempore longo post hec, hora nona quadam die synaxi expleta  accedentes ad Euphratis fluminis littus, consedimus ibi, aliquandiu inter nos de sustinentia et conuersatione simul et labore seruorum Dei disputatum est. Tunc mihi misero Theophilo uenit in mentem cogitatio; et respondens, dixi fratribus meis Sergio et Hygino:  uelle mihi adest, o fratres dilectissimi, cunctis uite mee diebus ambulare, illoque ire, ubi celum terre se coniungit  . At illi: Te, inquiunt, frater Theophile, ut fratrem spiritalem semper habuimus, et priorem, et amodo nullatenus a te separabimur; nobis enim uerba tua placent: idcirco, ubi corde concepisti, perge; et nos in uita et morte tecum erimus. Itaque surgentes de loco, intrauimus monasterium: factaque uespera, omnique diurni officii oratione completa, ceteris quiescentibus clam monasterio egressi sumus. Post hec uero decem et septem dies ambulantes, coniunximus Ierusalem  , et sanctam resurrectionem Iesu Christi et crucem adorauimus.  Deinde exeuntes in Bethlehem, uidimus et salutauimus sanctum presepe, ubi Christus nasci dignatus est, et ubi stella magos adduxit, Christo munera deferentes; et uidimus locum mirabilem ubi angelus cum multitudine exercitus celestis, gloriam in altissimis Deo canebat, qui locus ad duo milliaria longe a Bethlehem situs est. In montem quoque Oliueti ascendimus, et in ipso loco sancto adorauimus, ubi Christus pedibus stetit, quando eleuatus est, et a nube susceptus ascendit ad celos. Exinde Ierusalem reuersi adorauimus Deum, et consignantes nos et commendantes Christo et sanctis eius  , exiuimus non habentes iam animum et mentem in hoc seculo.

CAP. Iu.---»Igitur nos Christi comitante gratia,  uiam continuo aggredientes, ac quinquagesimo die fluminis Tygris alueum pertranseuntes, terram Persarum ingressi sumus, et uenimus in campum magnum et planitiosum uocabulo Assia, in quo martyr Christi Mercurius  apostatam Iulianum peremisse legitur. Deinde ciuitatem Persidis, nomine Kitissefodo  , intrantes, in qua tres pueri, Ananias, Azarias, Misel, requiescunt, non longe a Babylone, adorauimus ibi; et in eodem loco manducantes, et Domino laudis hymnum offerentes, mansimus dies aliquot. Inde profecti post menses quatuor, pertransiuimus Persidis regionem, et Indie terram sumus ingressi. Ingredientes uero domum quamdam, et neminem ibi habitatorem reperientes, duos ibidem fecimus dies. Et ecce tertia post hec die, apparuerunt  aduenientes duo armati, uir et femina; nos uero nimio terrore perterriti, surreximus, illisque obuiam ire deliberauimus. Ipsi autem nos uidentes, simul et exploratores esse credentes, concito gradu per uiam qua uenerant redierunt; et post aliquantulum congregati, de suis quasi tria millia Aethiopes aduenerunt. Qui festinanter domum, in qua eramus orantes, uallo circumdantes, nosque cuncti aspicientes, per quatuor eiusdem domus angulos ignem copiosum applicuerunt, uiuos nos cremare nitentes. Quod nos ut aspeximus, timore ualido exterriti, Christum omnium Saluatorem inuocauimus, et in medium illorum prosiliuimus. Tunc ipsi lingua sua multum  inuicem murmurantes, diuque contra nos frendentes, cum neque nos illos, nec ipsi nos ullatenus intelligere possemus, comprehendentes nos, in obscuro clauserunt carcere. Sedentibus ergo nobis in tenebris, non erat qui panem uel aquam tribueret. Nos denique cum lacrymis omnipotentis Dei creatoris omnium misericordiam inuocare haud omisimus. Facientibus autem nobis ibi dies aliquot, iterum congregati, cum nos fame et siti ex animes credidissent, circumdederunt carcerem. Sed cum orantes nos aspexissent, aperientes ianuam eduxerunt nos; et cum multum inter se murmurantes loquerentur, nouissime cum lignis agrestibus  cedentes nos acriter, de finibus suis eiecerunt, et octoginta dies sine cibo expleuimus, sicut testis est nobis Deus.

 CAP. u.---»Eiecti itaque a finibus illis, iter fecimus dies multos in Orientem, et deuenimus in locum admirabilem, et campum gloriosum, qui arboribus altissimis plenus, et mellifluis fructibus abundabat. Denique nos glorificantes et laudantes Deum, manducauimus dulcifluos fructus, et saturauimus nos ualde. Itaque exeuntes inde, terram Chananeorum  ingressi sumus, qui ab aliis Cynocephali dicuntur; et uidentes illos, in aspectu eorum ualde mirati sumus. Ipsi uero cum mulieribus suis et paruulis, subtus in petris habitantes, nos omnino non tetigerunt, Christi nos protegente gratia.

CAP. uI.---»Inde igitur profecti contra Orientem, cum centum et decem dies eos pertranseuntes iter  nostrum fecissemus, intrauimus terram gentis que nominatur Pichiti  ; ipsa uero gens in statura et altitudine sua non 226 plus quam mensuram unius cubiti habebat. Et uidentes nos, timore perculsi fugerunt. Nos autem Deum collaudantes, qui de illorum manibus nos liberauit, cursum nostrum quotidie accelerauimus.

CAP. uII.---»Post hec autem deuenimus in montes altissimos terribilesque, ubi sol non intrat, nec arbor nec herba crescunt; ibi ergo serpentes innumerabiles, et dracones et aspides, sed et basiliscos, et uiperas, et unicornes, et bubalos uidimus multos; alias quoque bestias mortiferas multos, et uenenosa animalia, quorum nomina uel naturam penitus ignoramus.  Dextera igitur Dei nos protegente, illesi pertransiuimus illa; sed et sibilos draconum et serpentium per uiginti continuos dies in auribus habuimus, et non nisi aures obturantes illos ferre quiuimus.

CAP. uIII.---»Interea in locum incidimus terribilem, rupes habentem asperrimas, in altum erectas, et in ima descendentes. Nos ergo septem dies ibi fecimus, ultra progredi non ualentes. Septima autem post hec die apparuit ceruus ante nos ambulans rugiendo, quem surgentes secuti sumus. Iter autem facientes, multo maiores inuenimus ante nos rupes. Nos uero maximo cum labore et angustia exinde euasimus, et uenimus in campum planum et magnum,  in quo elephantorum magna multitudo stabat, et per medium illorum illesi transiuimus. Post hec itaque minime nobis apparuit uia. Tunc nos cum lacrymis clementiam Domini inuocantes, et per nouem dies sine cibo per deuia ambulantes, coniunximus tandem in locum planitie largum, qui fructibus plurimis abundabat. Iam ergo tenebre densissime cuncta illa repleuerant loca; nec aliquid lucebat, sed nebule obscurissime erant. Tunc nos nimium turbati et afflicti, cadentes in terram cum planctu ualido orantes clamauimus ad Deum, et in eodem loco dies septem compleuimus, non manducantes nec bibentes, nec lumen celi uidentes. Nobis autem ualde afflictis, et in oratione persistentibus, post dies septem adfuit columba, que nobis appropinquans, ac diu circa nos  uolitans, et pennulas fortiter percutiens, quasi ad ambulandum nos confortabat. Tunc nos Deo agentes gratias, surreximus, illaque precedente, per deuia iter fecimus; et ecce ante nos maximam inuenimus absidam  , in circuitu scriptam. uidentes uero scripturam illam, gauisi sumus, et collaudauimus Dominum. Hec autem erat scriptura: Absidam istam fecit Alexander Philippi Macedo imperator, quando persecutus est Darium regem Persarum. Qui terram hanc ingredi uoluerit, ad manum sinistram uadat; ad dexteram enim terra inuia, et rupibus et angustiis est plena.

CAP. IX.---»Nos igitur ad leuam intrantes, ambulauimus dies multos. Et factum est post quadraginta dies, euntibus nobis uenit pessimus et intolerabilis fetor, ex quo uelut exanimes effecti, et cadentes  in terram, orauimus Dominum, ut iam clementer recipi iuberet animas nostras. Post modicum uero surgentes a terra, aspeximus lacum magnum, et multitudinem serpentium in eo ignitorum; et ex ipso lacu exierunt uoces, et audiuimus ululatum et planctum magnum, quasi populi innumerabilis, et de celo uox sonuit, dicens: Locus iste iudicii et penarum est, in quo cruciantur qui Christum negauerunt. Nos autem uocem hanc audientes, et pectora percutientes cum lacrymis et timore nimio ipsum transiuimus lacum, et uenimus inter montes duos altissimos, et in medio ipsorum apparuit nobis homo longa statura  , quasi centum cubitorum, et ipse catenis constrictus ereis, toto ligatus erat corpore. Due autem catene de una corporis parte, in monte uno erant fixe, et  due in monte altero, et ignis maximus in circuitu eius ex omni parte. uox autem clamoris illius audiebatur, quasi per quadraginta milliaria. Qui ut nos uidit, plorans et eiulans fortissime exclamauit crudeliter enim ab igne cremabatur.

CAP. X.---»Cumque nos talia cerneremus, ualde pertimuimus; et cooperientes facies, a longe ipsos transiuimus montes; et ecce in alium continuo deuenimus locum, ubi rupes multe et profunditas magna erat. Ibi etiam quamdam uidimus feminam crinibus solutis stantem, toto corpore a maximo et terribili dracone inuolutam. Quandocunque ergo ad loquendum os suum aperire uoluisset, caput suum draco confestim in os eius mittens, linguam ipsius  mordebat. Capilli autem huius mulieris ad terram usque descendebant. Cumque in illam mirantes et pauidi aspiceremus, subito de ipsa profunditate uallis miserabiles audiuimus uoces, dicentes: Miserere nobis, miserere, Christe, Fili Dei altissimi. Nos itaque uehementer exterriti, ponentes genua in terram orauimus, dicentes cum lacrymis: Domine, qui nos creasti, tolle animas nostras, quoniam iudicia tua oculi nostri uiderunt in terra.

CAP. XI.---»Surgentes autem, ingenti luctu et merore simul et timore uenimus in locum alium, in quo arbores multas et maximas uidimus, habentes similitudinem ficorum: 227 in ramis autem ipsis uolatilia multa, similia auibus celi  , uoce humana fortiter clamabant, dicentia: Parce nobis,  Domine, qui plasmasti nos; parce nobis, misericors, quia peccauimus ante faciem tuam, super omnem terram. Nos autem orauimus, dicentes: Domine misericordissime, ostende nobis ista, que uidimus, miracula tua, quoniam ignoramus quid sint. uenit ergo uox dicens: Non est uestrum nosse mysteria que uidistis, uiam pergite uestram.

CAP. XII.---»Inde igitur cum ingenti pauore egressi, deuenimus ad locum honorabiliorem ac speciosissimum, in quo quatuor uiri stabant, habentes figuras uenerabiles, tanquam mira pulchritudine decoras, ut credi aut fari omnino facile uix possit: isti siquidem coronas aureas, gemmis et lapidibus honorifice compositas, in capitibus habebant, et in manibus  palmas aureas gestabant; ignis uero maximus ac terribilis ante illos, et spathas acutissimas ante se tenebant. Nos uero ista cernentes, ac ualido perculsi timore, exclamauimus ad illos, dicentes: Domini et serui Dei excelsi, miseremini nostri, ut spathe et iste ignis nobis non preualeant nocere. At illi respondentes nobis, dixerunt: Nolite timere, uiam quam uobis Deus demonstrauit, ite securi: nos enim Dominus in isto posuit loco, ut uiam hanc seruaremus et custodiremus, usque in diem iudicii, quando orbem terre iudicaturus adueniet

CAP. XIII.---»Hec nos audientes a sanctis uiris illis, ac de longe eos salutantes, pertransiuimus locum ipsum, et per quadraginta continuos dies ambulauimus, nullum omnino cibum sumentes, aquam  tantum bibentes. Ambulantibus ergo nobis, subito uoces populi innumerabilis  audiuimus psallentium, et odor suauissimus, quasi balsami optimi et pretiosissimi, uenit nobis, et sicut de mellis fauo dulcissimo, os nostrum indulcorauit. De suauissimo igitur odoris nectare, ac celestis melodia cantilene sopor nos arripuit. Post modicum autem surgentes e somno, uidimus ante nos ecclesiam, mirabili ornatu decoratam, ac pretiosissimam, que tota quasi crystallina uidebatur, in medio autem ipsius ecclesie altare honorificum, et de altari aqua egrediebatur, que lactis candidissimi colorem habebat. Nos autem aquam ipsam in ueritate lac sperauimus. In circuitu uero fontis illius stabant uiri sancti et honorabiles,  et cantabant canticum celeste, id est, uoces cherubim. Nos autem hec intuentes, timuimus ualde. Ipsa uero ecclesia a parte Meridiana similitudinem habebat lapidis prasini pretiosi, a parte Australi colorem sanguinis mundissimi pretendebat, a parte autem Occidentali tota erat alba, instar lactis et niuis candidissime: stelle super ipsam ecclesiam plus quam huius mundi sidera lucebant, sol ibi septempliciter lucebat et calebat, quam in huius terre regione; alpes et arbores omnes plus alte, et folia ac fructus plures et dulciores, quam istius mundi arbores habebant; sed et aues celi aliter resonabant, quam aues terre istius: omnis autem terra ipsa duplices habebat colores, id est, una facies alba erat ut nix, et alia rubicundissimis coloribus erat. Nos igitur stupentes,  et in eodem loco adorantes, ac ipsos uiros salutantes, cum timore egressi, ceptum iter arripere festinauimus.

CAP. XIu.---»Denique post hec centum impleti sunt dies, ut Dominus testis est nobis, quod nullo refecti sumus cibo, aqua nos frequentius refocillantes: cum ecce subito euntibus nobis, uenit populi innumerabilis multitudo uirorum ac mulierum obuiam, in unum conglobati; non autem inter illos longiorem preterquam unius cubiti staturam uidimus. Igitur uisis illis, ualde pertimuimus. Tunc miserabilis ego peccator Theophilus dixi fratribus meis Sergio et Hygino: Soluentes capillos nostros, ueniamus aduersus eos; forsitan fugient a nobis, et liberabit nos Dominus de manibus illorum. Quod cum ipsis  uisum fuisset bonum, solutis fasciolis et capillis nostris, irruimus super eos repente, ipsi autem hoc cernentes, confestim filios suos arripientes, stridentesque dentibus, citius aufugerunt omnes. Nos autem Dominum collaudauimus, qui eripuit nos; et transeuntes flumen, inuenimus herbas candidas et albas, sicut lac, dulces uelut mel, altas uero usque ad unum cubitum. Manducantes itaque de herbis mellifluis, ac nos saturantes ex eis, gratiarum actiones Creatori omnium obtulimus, qui nos per tanta seruauit pericula, ac gratuita nos sua gratia nutriebat. Nos interea iter agentes per deuia, subito semitam inuenimus speciosam; et cadentes in terram, adorauimus et collaudauimus Dominum misericordem, qui eam nobis demonstrauit.«

 CAP. Xu.---Igitur per dies plurimos ipsam uiam sequentes, tandem ad speluncam peruenimus honorabilem. Tunc signaculo sancte crucis membris undique munitis, in eamdem ingressi sumus cryptam, sed nullum ibi inuenientes habitatorem, diximus inter nos: Munditia hec non est, nisi de manu hominis. Maneamus ergo hic, usque ad 228 uesperam, et uidere habebimus loci huius habitatorem. His ergo dictis, una hora, utpote lassi, resedimus, et subito odore suauissimo perfusi, obdormiuimus. Rursum igitur paruo interuallo excitati a somno, foras speluncam exiuimus, et contra Orientem respeximus; et ecce subito figuram hominis a longe properantis uidimus, cuius capilli capitis, instar lactis candidissimi  aut niuis, quasi in era uolantes, totum uiri corpus operuerunt. Ipse autem mox, ut nos a longe respexit, semetipsum in terram proiecit protinus, ac rursum eleuans se, ad nos ita clamare cepit: Si uos ex Deo estis, sancte crucis signaculo munite uos, ad me usque properantes; sin autem ex diabolo, fugite a me Dei seruo. Hec eo dicente, tali uoce affati sumus: Benedic nobis, Pater sancte, et noli turbari, quoniam et nos serui sumus Iesu Christi, Domini et Saluatoris nostri. Renuntiauimus siquidem seculo huic uano, factique sumus monachi. Talia ut audiuit, illico ad nos uenit; et manus suas ad celum eleuans, diutius orauit; et surgens ab oratione, capillos ab ore et facie sua tollens, benedixit nos, ac locutus est nobis. Ipsius uero capilli capitis ac barbe   erant candidi ut lac, faciesque eius sicut uultus angeli. Erat enim sicut lignum secus aquarum decursus plantatum , et pre senectute nimia, oculi eius non aperiebantur, eo quod supercilia eos cooperiebant: ungule quoque manuum eius ac pedum longe nimis, barba uero et capilli, corpus eius omne circumdederunt: loquela illius exilis, et quasi de profunditate emissa; cutis faciei eius quasi pellis testudinis.

CAP. XuI.---Tunc ipse cum lacrymis ad nos exorsus est ita: Fratres mei benedicti, unde estis? uel unde huc aduenistis? dicite nobis qualiter se habeat genus humanum, uel quomodo fides Christianorum, et si Sarraceni uel ethnici hactenus Christi populo persecutionem ingerunt. Nos itaque ut interrogati  sumus, ei per ordinem responsum dedimus, simul dicentes angustias et pericula, que per omnem passi sumus uiam, et quia uoluntas ac desiderium esset ire ubi celum terre se iungit, aperuimus. Ipse autem ad hec respondens, ait: Filioli mei karissimi, audite me. Ab isto loco ultra ad paradisi loca non potest ire homo carne uestitus. Ego enim peccator exiguus, ualde in hac etiam uoluntate laboraui, cupiens ultra procedere, ut finem terre ac poli cernere quiuissem, sed nocte quadam astitit mihi in uisu Domini angelus, dixitque ad me: Ne ultra procedas, neque Dominum tentare presumas. Cui ego: Quam ob causam, inquam, mi Domine, in antea pergere non licet? At ille: De isto, inquit, loco uiginti sunt milliaria usque ad paradisum, ubi Adam et Eua  in deliciis erant. Posuit denique Dominus ante eumdem paradisum cherubim cum ignea rhomphea  atque uolubili, ad custodiendum uite lignum ; et habet a pedibus usque ad umbilicum similitudinem hominis, pectus sicut pectus leonis, manum sicut crystallum, habens gladium ut seruet paradisum, ne aliquis illuc proximare ualeat. Ego itaque hec audiens ab angelo, amplius non respondi, nec ultra procedere tentaui. Igitur ego Theophilus, et itineris mei socii ac fratres, ista a sancto audientes, prostrato omni corpore, collaudauimus Dominum, et ipsum seruum Christi salutauimus.

CAP. XuII.---uespere autem facto, dixit nobis: Fratres mei dilectissimi, exite foras cellulam, et  exspectate paululum; habeo enim leones duos, qui per diem foras ambulantes  , sero ad me reuertuntur, ne ipsis subito uenientibus, mali aliquid patiamini ab eis. Nobis ergo cum pauore paululum exeuntibus, leones rugiendo extemplo aduenerunt, et ipsum sanctum Dei adorauerunt. Ipse uero manus super eos ponens, ac colla demulcens, ait illis: Filioli mei, boni fratres tres de seculo uenerunt ad nos, ne faciatis illis malum. Continuo nos aduocans, dixit: Fratres, uenite, et iam timere nolite. Nos uero cum pauore nimio intrantes, salutauimus illum, et uespertina synaxi celebrata, resedimus, glandes ac herbarum radices pro cibo sumentes, et aquam bibentes cum silentio. Mane autem facto, locuti sumus uiro sancto, dicentes: Pater sancte et domine,  obsecramus tuam beatitudinem, ut conuersationem tuam nobis enarres, et quomodo huc, aut unde uenisti, et quo nomine uoceris, edicito nobis

CAP. XuIII.---At sanctus nobis tale dedit responsum: Ego, inquit, mi amantissimi fratres et filii, Macarius uocor, in regali ciuitate natus et nutritus, filius uiri Romani, qui inclytus fuit, et in imperiali pollebat ciuitate. Cum autem pueriles excessissem annos, me renuente ac nolente, pater meus desponsauit mihi uxorem, diemque statuit nuptiarum. Interea thalamo adornato, cum iam frequentia populi fuisset inuitata, et sponsa sedente, pater meus hilarior effectus, cunctos inuitatos hortatur ad uoluptatem conuiuii. Omnibus autem, qui aderant, iocis ac saltationibus intentis, furtim exiui, et domum uidue  cuiusdam familiaris intraui, ac septem dies cum illa latitans permansi. 229 Ipsa autem diebus singulis domum patris mei ingressa, audiuit que de mea inquisitione loquebantur; et ueniens, cuncta mihi replicans dixit. Pater autem meus cum me undique requirendo non inueniret, fleuit amarissime, sed et mater, ac tota familia. Octaua exinde die, id est, nocte Dominica, mulierem illam salutaui, et egressus in publicam uiam, inueni uirum quemdam canitie uenerabilem, quasi ad ambulandum paratum stantem. Quem adorans, dixi: Quo pergere habes, senior sancte? At ille hilari uultu ad me conuersus, dixit: Quo tu ire desideras, ego tecum ire dispono, eo quod itinera ipsa mihi oppido sunt cognita. Tunc ego confortatus, cepi hominem sequi. Per domus uero exinde intrantes uicinas, per uiam panem rogauimus  accipere, et accepimus. Per plurimos autem dies ambulantes, tandem peruenimus ad locum tormentorum, et intrauimus angustias uiarum omnium, unde uos uenire dixistis. Cum ergo ad triginta milliaria prope locum istum uenissemus, quadam die sedentibus nobis, inter ipsa mutua colloquia, repente socius meus disparuit. Tunc ego nimium turbatus, et quo me uerterem, ignarus, cadens in terram, plangebam ualidissime. Et ecce confestim sine mora is qui ante disparuit cum magna claritate apparuit, et ita affatus est me: Noli turbari, dilectissime, ego enim sum angelus Raphel  , in adiutorium tibi missus, qui te huc perduxi precepto Altissimi. Dominus  autem uiam tuam prosperam fecit. Loca siquidem tenebrarum, loca tormentorum, loca penarum pertransisti, in lucem uenisti, fontem aque uiue et loca iustorum uidisti; idcirco noli timere, sed surgens, uiam tuam proficiscere. Quo dicto, rursus qui apparuit, disparuit.

CAP. XIX.---Ego uero interea uiribus receptis, surgens ambulare cepi, et a longe onagrum intuitus, clamaui, dixique illi: Aue, per Christum, qui te creauit, ostende mihi uiam, per quam ambulem; ipse autem concite occurrens, ingressus est ante me per semitam quamdam paruulam et angustam. Quem ego subsecutus sum, sicque duos compleuimus dies, simul ambulantes. Die autem tertia, aspeximus ceruum mire magnitudinis a longe. Quem onager uidens  et pertimescens, declinauit a me; iterum ego solus relictus, angustiatus sum, uiam omnino non habens. Tunc contra ceruum clamans, dixi: Quia adiutorium mihi tulisti, per Deum te coniuro, semitam mihi ostende. Ad hanc uocem ueluti animal domesticum ad me declinans, angustum ingressus ad callem, post tergum me semper aspiciens. Sic ergo tres insimul ambulauimus dies. Tum ecce quarta die immensum ac terribilem offendimus draconem, mediam distentum per uiam. Quem ut ceruus uidit, repente fuga elapsus euasit. Ego interim timore ualido perculsus, in terram cecidi; deinde confortatus in Domino, surrexi, ac me signo sancte crucis muniens, ad draconem dixi: Deum omnipotentem time, et noli mihi nocere. Tunc ipse terribiliter de terra se  erigens, humana me aflatus est uoce, dicens: ueni, benedicte domine, tu enim es seruus Dei altissimi Macarius. Angelus autem sanctus Raphel, figuram et uultum tuum mihi demonstrans, precepit concite ut tibi occurrerem, atque perducerem in locum a Deo tibi preparatum. Ego itaque quarto hodie die te hic exspectaui, nichil omnino comedens. Hac uero nocte in nube lucidissima te sedentem aspexi, simul et uocem desuper audiui, dicentem mihi: Accelera, ut eripias Macarium seruum Dei, qui adest, ut tibi predixi. Quapropter surgens, sequere me, ne dubites; sed ueni, et locum monstrabo tibi, ubi Dominum debeas collaudare. His ergo dictis, quasi uir iuuenis apparuit, et mecum ad speluncam hanc usque peruenit. Cumque ingressi fuissemus, repente  euanuit.

CAP. XX.---Tunc ego peccator in parte altera prospexi duos leonis catulos iacentes, mater autem illorum iuxta illos mortua iacebat. Quam ego foras eiiciens, sepeliui, et Dominum collaudans, glorificaui, qui tanta in me mirabilia fecit, et de tam grauibus angustiis liberauit, ipsos autem leunculos, rondes arborum decerpens ac illis porrigens, ut proprios enutriui filios; sicque duos annos insimul quiete habitantes compleuimus. Cum ecce post hec laqueus diaboli, cuius nunquam a seruis Dei cessat inuidia, adfuit. Nam die quadam, hora quasi septima, e spelunca foras egressus, sole feruescente resedi: tunc subito subtile  fasciolum et oculis  delectabile iuxta me in terra positum aspexi. Ego uero in memetipso cogitans dixi: Unde in hac solitudine fasciolum? Aestimans tamen quia in ueritate esset fasciolum, oblitusque ego miserrimus me signo crucis munire, quoniam quidem sacrosancte crucis signaculum omnem inimici eneruat phantasiam, misi manum, et leuans fasciolum reportaui in speluncam. Altera nichilominus die egressus, calceos  femineos reperi iacentes in terra: sed nec tunc miser ego insidias diaboli aduertens, nec crucis uexillo me muniens, calceos leuaui, et in speluncam portans, fasciolo iunxi. 230 Tertia autem iam die iterum exiens, diabolum in decore uel specie mulieris, uestibus pretiosis indute, stantem inueni: ego uero miserabilis nec sic quidem laqueos inimici recordans,  nec aliquo modo me signans, sed credens in ueritate quia mulier esset, aio ad illam: Unde huc aduenisti? aut quis te in hanc adduxit solitudinem? Illa continuo flere amarissime cepit. Tunc ego misellus, simul cum illa ueluti compatiendo ualde ploraui. Post hec respondens dixit: Ego miserrima, o pater sanctissime, filia sum uiri Romani; que cum me inuitam ac nolentem desponsasset iuueni cuidam nobilissimo Romano, ac dies nuptiarum uenirent, et thalamum ac conuiuium ordinarent, inter nuptias ipsas sponsus meus disparuit. Cumque turbati omnes, huc illucque eum inquirendo, turbarentur, ego gauisa effecta, clam exii; et nocte eadem iter arripiens, nec itineris ducem aliquo modo habens, per angusta montium ac uallium errando hucusque perueni. Hec  ego cum audissem, et omnia ita esse credidissem, simul et sponsam meam fore sperans, per manus apprehendi illam, et in hanc introduxi speluncam; lacryme uero ab eius oculis nullatenus cessabant. Tunc ego miseriis et lacrymis eius compatiens, et ualde super eam dolens, sedere eam iuxta me feci: similiter et glandes illi ad manducandum prebui; non enim insidias diaboli intellexi, neque ullatenus crucis me signo muniui; sed similiter sedentes, diutius colloquia habuimus. Tunc cepi quasi de labore nimio somno grauari; at illa manibus suis mea omnia membra mulcendo palpauit, et eo amplius somno grauatus sum. Quid morer? miser ego, qui antea nunquam cum femina peccare consensi, in somnis me peccatum perpetrasse cognoui; nam subito expergefactus  e somno, quasi cum femina discoopertum me in terra iacentem inueni, ipsa iam uero non apparuit.

CAP. XXI.---Tunc infelix ego insidias diaboli sero aduertens, foras speluncam citius exiui, et pectus feriens, ingentes lacrymas fudi. Ipsi interea leones, qui mecum aderant, meum intelligentes delictum, quantocius fugerunt a me. Hec autem cum cernerem, fugisse scilicet leones, cum luctu nimio ac dolore, cepi Christi misericordiam deuote inuocare, quatenus et mihi penitentie normam ostenderet, ac leones redire iuberet. Nec mora, clementissimus Pater, qui me ad penitentiam seruare uoluit, illos confestim fecit redire leones, mecumque ingressi in  hanc speluncam, humum pedibus suis ad unius staturam hominis aggerebant; ego autem hec intelligens, collotenus ipsam intraui fossam, ipsis imperans leonibus ut in eodem me sepelirent loco. Quod cum factum fuisset, annos tres sepultus in eadem fossa peregi. Interea ingenti pluuia descendente, rupta est spelunca desuper caput meum ubi stabam, et lucem uidi, et foras manus emittens, herbas que in circuitu super caput erant, decerpsi et comedi. Tribus itaque annis euolutis, adfuerunt leones, et lumen circa me uidentes, effodiebant humum in qua me spelierunt, ego quidem toto corpore sanus egressus sum, uirtutem pristinam in me sentiens. Tunc glorificans Dominum meum Iesum Christum, exiui de spelunca, ponensque genua mea in terra, quadraginta  dies et quadraginta noctes in eodem immobilis permansi loco, collaudans et obsecrans Deum, et gratiarum actiones offerens, qui tanta misericordiarum munera nobis peccatoribus iugiter prestat.

CAP. XXII.---His ergo completis diebus, respexi in speluncam, et ecce quatuor anguli eiusdem spelunce lumine celesti resplenduerunt ualde; et uidi Saluatorem Christum in schemate uiri, quasi auream habentem in manibus uirgam, ac dulcisona uoce mirabilem cantum personantem; uox autem illius uehemens et fortis, quasi mille hominum audiebatur. Cum uero iam melodie celestis cantici explerentur, repente uox tribus uicibus insonuit, dicens: Amen, et in sempiternum amen. In ipsa igitur hora egressus a spelunca Saluator, scandebat ad  ethera, et ecce continuo maxima ignis columna, quasi nubes ualida, intrauit speluncam, et facta sunt tonitrua, et immense coruscationes, et omnia celi uolatilia secundum proprias audiui uoces canere, dicentia: Sanctus, sanctus, sanctus, Dominus Deus. Ego itaque dum hec cernerem, simulque audirem, propter uisionis magnitudinem territus ualde sum, et in exstasi raptus, cecidi in terram, et octo dies inde permansi, tunc namque intellexi quia Saluator mundi Christus Dominus hanc ingressus speluncam benedixerit, illamque sanctificauerit. Tunc ego introgressus in eam, pro ignorantia propria ac negligentia, cepi satisfacere, collaudans et glorificans Christum Saluatorem ac Redemptorem nostrum, et creatorem omnium, qui tanta me sustinuit patientia, et  perduxit ad penitentiam, et rursus talem mihi demonstrauit clementiam. Quando autem hec acta sunt, septem in hac spelunca, etatis uero quadraginta annorum habebam.

Ecce nunc uobis, uelut filiis karissimis, omnem  uitam meam in ueritate enarraui. 231 uos ergo, si pugnas uel insidias maligni hostis sufferre potestis, considerate, et hic nobiscum manete, sin alias, ad monasterium, de quo egressi estis, reuertimini, et Dominus sit in itinere uestro.

CAP. XXIII.---Nos autem cum ista a sancto Dei audissemus, cadentes in terram, glorificauimus Dominum, qui facit mirabilia solus, et ad sanctum seruumque Christi locuti sumus Macarium, dicentes. Pater beatissime Macari, ora pro nobis ad Dominum, ut ad nostrum remeare possimus monasterium, atque conuersationem tuam sanctam per omnes Christi Ecclesias enarrare, credimus enim quia Dominus idcirco nos perduxit ad te. Tunc senior diutius super nos orationem fudit, et fusa oratione, benedixit atque  osculatus est nos omnes, et commendauit Christo, ut in pace dirigeret uiam nostram, deinde tradidit nos leonibus illis, precipiens eis ut transducerent nos, quousque loca tenebrarum pertransiremus, ubi pridem septem dies et totidem noctes in tenebris iacuimus. Dimissi ergo a seruo Christi sancto Macario, prospere ad absidam Alexandri peruenimus, ubi leones salutantes nos, concito gradu reuersi sunt ad seruum Dei.

CAP. XXIu.---Igitur fauente Christo Deo, sine angustia aliqua nostram ambulauimus uiam, et intreuntes terram Persarum, uenimus in campum mirabilem, qui dicitur Assia, ubi sanctus Mercurius interfecit apostatam Iulianum, et ingressi denuo sumus ciuitatem Kitissefodo, in qua pueri tres requiescunt,  non longe a Babylone. Post hec Tigrim flumen pertranseuntes, quintodecimo die intrauimus Ierusalem, et ad sepulcrum Domini nostri Iesu Christi, per cuncta loca sancta sanctorum orantes, gratiarum actiones Christo Saluatori omnium libauimus qui nos sua gratia incolumes seruauit euntes et redeuntes. Inde igitur egressi, ueloci cursu ad nostrum peruenimus monasterium; et nostrum hegumenum, et fratres nostros omnes in pace et sospitate reperientes, per ordinem que uidimus et audiuimus mirabilia, et misericordias Domini, sed et uitam et conuersationem beatissimi Macarii illis enarrauimus. Quotquot autem hec audiebant, laudabant et glorificabant, et hymnum dicebant Deo Patri omnipotenti, et Filio eius unigenito, Domino ac Saluatori  nostro, nec non et Spiritui uiuificatori et illuminatori animarum nostrarum, qui trinus in personis, unaque Deitate nominatur, uiuit et regnat ubique Deus benedictus et laudabilis, nunc et semper, per immortalia secula seculorum, Amen.





uITA BEATI POSTHUMII  , PATRIS QUINQUE MILLIUM MONACHORUM, INCERTO AUCTORE.



Prologus.

 Quoniam desiderio desiderasti semper audire que sancta sunt; et nos, ne silentio tempora peragantur, curare debemus: idcirco de operibus Domini tacere non possumus, que in seruis suis indesinenter ostendit. At primum, de sancto Posthumio Dei seruo sciendum, quo ordine eum Dominus ad suam uocare dignatus est gratiam, sicut referentium iactauit oratio, qui conuersionis eius ordinem nouerunt. Hec uestre dilectioni scriptis intimare curaui, quomodo per rusticos Dominus credentibus in se manifestauit regni sui mysterium.



uITA.


 233 CAPUT PRIMUM.---Erat Posthumius Mempheus genere, gentilis natus, ab infantia innocens, ignarus litterarum, et ab omni peritia alienus Aegyptiorum, ab eorum gentilium delubris semper extraneus. Fuerat restium spatarius  , nunquam se adolescentium gregibus commiscuit, nec publici usus fabulas aliquando cognouit, pes eius ad saltandum non est commotus. In uita sua nunquam de ore eius turpis sermo processit, neque auaritia in cor eius aliquando ascendit. Ad feminam oculos suos, cum adhuc esset in seculo, non leuauit; mendacium omni uirtute uitauit; discordiam uel odium aduersus proximum suum, neque contra extraneum, nouerat; custodiebat pacem in animo suo per omne tempus.

CAP. II.---Cum ergo hec ab eo gererentur, et annorum  esset triginta septem, placuit Deo eripere eum de corruptione peccatorum, et ad incorruptionem uite eterne euocare. Unde fertur introisse ad eum angelum Domini, quando ipse plectam  de spato plectebat. Aitque ad eum angelus: Posthumi. At ille ait: Quid est? Et dixit ad eum angelus Domini: Quid est in manu tua? Ille ait: Funis plectacius. Et dixit ad eum angelus Domini: Deum excelsum, qui habitat in celo, nosti? Posthumius dixit: Domine, nescio si est Deus in celo; sum enim rusticus, et nulla est mihi sapientia. Arti mee inseruio ab infantia mea, et nichil ab urbanis hominibus audiui quod discerem, sed et publicum semper fugi accessum. Dixit ad eum angelus: Ora Deum, et dabitur tibi sapientia et intellectus. Posthumius dixit: Deum non  noui orare, nescio enim quid dicam. Et accepit angelus folium lauri, et scripsit in eo uerba orationis, et dedit illud Posthumio, dicens: Manduca illud, et erit amarum in ore tuo sicut fel, uentremque tuum implebit obsecrationibus sapientie, et dabit tibi formam orationis et sane doctrine. Et accipiens Posthumius, manducauit: et factum est os eius amarum. Porro uenter eius dulcedine impletus est, et magnificauit  Dominum ualde. uere autem credidimus in eo impletum illud prophete Ezechielis , uel Ioannis apostoli , qui librum de manibus angelorum accipientes, comederunt et adimpleti sunt sapientia ad prophetandum.

CAP. III.---Item angelus Domini tetigit labia Posthumii. Et depulsa amaritudine, lingua eius de Deo loquebatur ingentia. Dixitque ad eum angelus: Posthumi, fige genua tua in terra, et faciem tuam ad Orientem, et tunc dabitur tibi a Deo quemadmodum possis orare. Et posuit Posthumius genua sua in terram, faciem quoque etiam ad Orientem, et infusa est ei oratio, et ait: Benedicam te, Domine Deus omnipotens, rex celestis, qui ignorantibus te nomen tuum innotescere 234 facis, per Dominum nostrum  Iesum Christum Filium tuum, nomen tuum efficiens manifestum, ut populum tibi congregaret ex omnibus gentibus adoptiuum. Nam uolens mundo succurrere labore laboranti, propter generis humani salutem, unico Filio non pepercisti. Per eum ergo te obsecro, et tuam misericordiam, ut mihi ceco uerum lumen in tenebris constituto ostendas. Tu enim, Domine, nosti quia nullum sciebam omnino sermonem, et dignatus es donare quod loquerer ad te, et docuisti me quibus te rogarem. Ex me ipso cognosco, Domine Deus meus, quia uere ceci uident, surdi audiunt, mutorum lingue soluuntur, claudi ambulant, leprosi mundantur, pauperes euangelizantur, peccatores uocantur . Quis eram ego, quia recordatus es mei? In quo preualet apud te pusillanimitas  mea, quia requisisti me? Quare nunc peto ut a sordibus me abluas peccatorum naturalis miserie mee, que me longo tempore pressit; uiuebam enim eruditus a parentibus infideliter more gentilium tanquam socius iumentorum. Misisti tu mihi angelum tuum, et percussisti femur meum, aperuistique mihi saxeum pectus. ue tacenti de te, quia ignis ustione trucidatur in sempiternum. Ecce in breui cognoui  quoniam non est gaudium impiis apud te, nec peccatoribus letitia post obitum ueniet; nisi ad te conuertentur, salui esse non possunt. Et quoniam non est uisum tibi perdere me, Domine redemptor humilitatis mee, ostende mihi in melius, ut in pleno cognoscam Dominum et Saluatorem Iesum, et quod non est alius absque te, qui es benedictus in secula. Hec oratio sancti Posthumii prima, per quam eum introduxit angelus Domini ad uiam fidei requirendam.

CAP. Iu.---Erat intentus ex hoc beatus Posthumius, quando ad eum angelus Domini remeare posset: fretus ex hoc sperabat, quod esset eum Dominus semper uisitaturus. Cum autem pauci dies transissent, ecce Posthumius iuxta consuetudinem suam  restim torquebat ex iunco. Et ingressus angelus Domini ad eum, ait: Aue, Posthumi. Statimque pauefactus surrexit Posthumius. Et ait illi angelus: uis ducam te ad uirum sacerdotem Dei, qui te baptizet in nomine Patris et Filii et Spiritus sancti? Et respondit Posthumius: Domine mi sancte Dei, hoc est mihi optabile iucundumque ualde, ut plene me uiam doceas Dei, et que sit perfecta salus operum supernorum. Et apprehendit eum angelus Domini a uertice capilli capitis eius, et duxit eum ad quemdam nomine Priscum  , sanctum uirum et timentem Deum. Aitque illi: Hunc doce que sit uia Domini, sapientie et intellectus, et baptiza eum in nomine Patris et Filii et Spiritus sancti. Porro sacerdos Domini audiens, gratulatus est ualde; sed sacerdos non  intellexit angelum Dei esse, qui introduxit eum ad se. Statimque angelus in splendida mutatus effigie refulsit in faciem sacerdotis in albis uestibus, uultuque decoro. Tunc Christi sacerdos timore perterritus cecidit consternatus in terra. Rursumque angelus erexit eum, et ait: Ne timeas; conseruus enim tuus et omnium fratrum tuorum ego sum . Oportuit enim tibi manifestare gloriam Dei nostri, ut scias quo modo hunc doceas uerbum Domini, erudiens eum secundum saluationem eius, ut uiuat in eternum coram Domino. Hec dicens, discessit ab eis.

CAP. u.---Priscus autem episcopus accepto secum Posthumio, docuit eum ieiunare. Cui manum imponens, catechumenum fecit; atque ita uelociter baptizauit, docens eum symbolum Sacramenti. Qui mox,  ut baptizatus est, impletus est Spiritu sancto, et dixit hanc orationem: Gratias tibi ago, Domine Iesu Christe, qui per Spiritum sanctum reconciliare me dignatus es Deo Patri, et redemisti me a morte et a pena eterna: quam non credentes in te consequuntur, peccatorum suorum ponderibus aggrauati. Sunt autem peccata plumbo grauiora, quibus ego letor extractus, et de omnibus iniquitatibus et necessitatibus liberatus, exulto. uere enim personarum acceptio apud Deum non est , sed misericordia multiplex. Quomodo igitur indignus ego ad sedes accederem creature tue, nisi tu me celesti digito tangeres, fenum male aridum, quod in corporis materia habitare preceperas? uelociter mihi uoluisti subuenire, inimicum  legis tue, qui mihi in carne dominabatur, subuertens; a sordibus aqua, Spiritus sancti regeneratione; mundasti. Loquitur in me anima renouata, que longo tempore inter oues perditas iacebat abiecta. Accepto signo letatus sum quasi nominis magni: census imperatoris  militi infixo reparatur in gratiam. Quasi mutus accepi uocem. Loqui cupio filiis tuis, et hymnum narrare in confessione, quoniam absoluisti captiuum migrantem. Quesisti stultum per sapientiam, uitam donasti, egentem ditasti, mortuum resuscitasti, longe positum appropinquare tue maiestati fecisti, alienum a conuersatione Isrel, socium sanctorum tuorum per Christi gratiam esse uoluisti. Ideo confiteor tibi, et psalmum dicam nomini tuo, cum me docueris ordinem; psallam tibi, et benedicam  nomini tuo in eternum, et in secula seculorum.

CAP. uI.---235 Igitur Posthumius baptismum consecutus, litteras nesciebat; sed tamen nomen Domini fidei augmento et robore de die in diem crescebat. Accendebatur fraterne studio caritatis, humilitatis uinculo ad uniuersos colligatus fuerat fratres. Charitatis iugum uehementer amabat: cunctosque fratres, qui aderant, ecclesie proxima loca inhabitantes, sollicite requirebat. Studioso psalmos dicebat; corpus uero suum ieiuniis affligebat, in oratione Dei quotidie pernoctabat. Agrestes edebat herbas, et aquam frigidam bibebat. Cilicio corpus opertum fatigabat, per eremum currens, ut miserum frangeret corpus, asserens esse peccatum, aliquando ab opere si uacasset. uerbositatem sermonis cauebat, diuinis libris  accommodabat aurem, iurare omnino detestabatur: mundum se in omni oratione sua exihibebat, plangere non desinebat: nam cum frequentia pateretur in corpore demonum tentamenta, ad nota orationum presidia conuolabat. Et ne amplius sommo indulgere uideretur, ut mortalia membra foueret, paululum super saxa requiescebat, ut cum duritia lectuli doloribus ageret corpus, statim ad Dei consurgeret opus. Panem etiam suum ad mensuram accipiebat, et aquam ad mensuram bibebat. Nunquam pleno uentre amensa recessit, nec sitim suam unquam satiauit, dicens, Non esse dignum si carnis uoluntas esset impleta. Obedientiam uero et fecit, et docuit, patientia uero superbos et iracundos homines humiliter mitigauit. Sed quando Satanas suggestionibus  suis cupiebat propositum ipsius impedire, oculos in celum leuabat, et statim sanctum adesse sibi sentiebat auxilium. Talis eius uita usque ad senectam fuit, qualis ab initio fuit, cum hec gererentur in eo, ut omnino usque ad extremum, suum despiceret corpus.

Et si quando infirmitas febrium aut stomachi dolores graui tormento eum afficerent, non dedit indulgentiam morbo infirmitatis, nec calidis usus est rebus, nec ieiunia minorauit, estimans quod si corpori calido cibo consuleretur, a Domino redemptio anime non daretur. Nam si aliquando ualetudo grauis debilia genua fatigaret, ita ut ad uigilias Posthumius exsurgere non ualeret, orando et psallendo in  stratu suo non desinebat. Si lingua pre siti siccaretur, cordis intima rugiebant, ne silentio eius hostis anime diabolus letaretur, aut in opere Dei uir sanctus negligens inueniretur. Sed cum in tam districtiori uita Posthumius permaneret, ad baptizatorem suum perrexit, et ab eo commendatoriam orationem poposcit, et sine aliquo uictu eremi petiuit arcana; ibique multo tempore demoratus, innumeras demonum insidias pertulit. Sed Dominus, qui de mundo uenerabilem conuerterat uirum, quotidie cor eius armabat ad sustinendas uersutias demonum.

CAP. uII.---Nota igitur facta est sancto Macario, scilicet beati Antonii discipulo, conuersatio Posthumii, et celebre eius factum est nomen, uisumque est illi ad hunc abire in eremum. Nam idem Macarius  ab illustri uiro Antonio monachorum fere quinquaginta millia susceperat gubernanda. Eiusdem igitur Macarii exitus de seculo appropinquabat, et Dominico gregi, quis post eius excessum magisterii nomine subrogaretur, inquirebatur. Sanctus itaque Macarius cum ad sanctum uenisset Posthumium, excepit eum libenter, precipue cuius iam ab angelo famam audierat. Non ergo ille ut hospes, sed eius subtiliter explorare propositum uenerat. Porro Macarii aspectibus, Posthumii complacuit conuersatio, et eum suadere cepit, ut sancti Antonii anachoretarum principis non grauaretur uisitare reliquias. Sed cum omni uirtute reniteretur, et abire penitus noluisset, in somnis Posthumius sine aliquo cunctamine ire iussus, diuine contradicere non poterat maiestati. Itaque  cum Macario aggreditur iter, multitudinem congregationis monachorum, que a solo gubernabatur Macario, ingressus, de quo sepe  diximus corpus sepelisse magistri, cum spiritus eius uocatus est ex seculo

Qui cum se in extremo uite istius temporalis aspiceret, aduocato ad se sancto Posthumio, ita exorsus est ei: En frater, tempus resolutionis mee instat; quapropter audiens bonum testimonium de te, finem senectutis mee debilitatis supposui gressibus ad pertingendum usque ad te. Nunc igitur bene fecisti uenire mecum. Suscipe ergo paterno amore gregem Dei ad regendum. Noli querere quod tibi utile est, sed quod multis, ut salui fiant ; ne ergo neges suscipiendi honoris gratiam, mercedem  a Domino recepturus tempore opportuno.

Tunc sanctus Posthumius pedibus eius prouolutus, ait: Charissime Pater, quomodo mihi tam magne multitudinis curam imponis, rustico homini, litteras nescienti? Prouide igitur ex eis meritum hominem, qui possit cum sollicitudine tantas animas regere populorum. Tunc Macarius ait Posthumio: Excusationes non audio, neque causas recipio; hi enim omnes sub tua ditione manebunt, nec alius est tante abstinentie uir, qui possit istius populi gubernare 236 animas, ac sollicite pertractare. Et ut certius dicam, dilectissime frater, te electione sua Dominus designauit ad suscipiendum hunc ministerii locum; nequaquam ergo celesti poteris contradicere iussioni.  Nihil ex hoc Posthumius locutus est Macario; sed dum eius uerba secum in animo uolueret, Macarius emisit spiritum; statimque populorum ingens turba intente ad funus currunt. Ibi psallentium multitudo, diuersis hymnorum uocibus, quasi uno ore laudes Deo canebant, donec corpus ad sepulcrum deduceretur humandum: nemo tamen uehementer dolebat, eo quod sanctus Macarius tam uelociter monasterium relinqueret, quoniam Dominus similem ei Posthumium gregi suo magistrum prouiderat.

CAP. uIII.---Tribus ergo diebus post sancti Macarii decessum orabat Posthumius, ut acciperet de celo fontem doctrine per Iesum in Spiritu sancto, ut posset tantam populorum militiam docere prudentiam. Tertio igitur die uenit ad eum secundum consuetudinem, qui eum conuerterat angelus, et locutus est ad  eum; et constituit eum monasteriorum doctorem et principem, in eum locum a quo Macarius recesserat; deditque ei formam spiritualium preceptorum, et abiit. Porro Posthumius congregatis fratribus cunctis, aperiens os suum, locutus est eis, dicens:

Audite, filioli, uerbum quod Dominus locutus est uobis, preclaram preceptorum iustitiam et caritatis regulam sensibus nostris uolens infundere. Paterna enim uoce loquor ad uos in nomine Domini nostri Iesu Christi, et Spiritus Dei nostri. Accepi enim formam de manu angeli, ut dicam uniuersa que acciderint sensui meo, ad uestram edificationem. Intente igitur prebete aures: Deus ipse mandauit quod de ore meo procedit.

 Prima est enim mandati confederatio, in omnibus uos obedire maioribus.

Secunda mandati est subiectio, ut in timore casto seruiatis Domino.

Tertia positio est, ut temperanter et pie et iuste uiuatis in hoc seculo .

Quarta mandati ratio, ut corpora uestra affligatis per omnia, quo possitis acquirere animarum salutem, domando ieiuniis, ac mortificando carnem, quia hec est delectatio bonorum operum.

Quinta constitutio, orationi frequenter instare, sicut et Apostolus indesinenter orare nos iubet . Orantes quippe semper ac ieiunantes, et fidei dona in memoria mentium tenebimus infixa, ut possimus scaturientium demonum superare naturam.

 Sequitur aliud genus erroris, in quo maius est anime damnum, superbie malum per omnia esse cauendum: hec angelum in primordio mundi de celo deiecit, et nouimus superbiam originale esse peccatum. Ad quam excludendam de cogitationibus nostris Deum semper deprecemur, ut donetur nobis forma humilitatis.

Accedit et alia infestatio mortis in corpore, si de seculari uitiorum causa monachorum sollicitet quemquam.

Funiculum uero caritatis ante omnia inter uos habete, fide continua in spe manentes, quoniam ad regnum Dei festinatis eternitatis. Cura ergo discipline monachorum perfecta est dilectio. Hec uincula  caritatis et pacis exornant sine auaritia. Igitur in dilectione sincera modus sufficiens est presentibus; et qui inuicem diligunt, filii regni uocabuntur. Perfectius inuicem diligentes, ipsi sunt qui manducant panem in regno Dei sine macula . Perfecti ergo eritis, si mundum sacrificium caritas in odorem suauitatis zelo succendet. Gaudebit enim Dominus iehsu in uobis, quia fecistis fideliter quod ipse mandauit. Nam prima legis in monte Sina ordinatio hec ad Moysen data est: Diliges, inquit, Dominum Deum tuum ex toto corde tuo, et ex tota anima tua . Secunda: Diliges proximum tuum, sicut teipsum. uacat enim dilectio Dei, nisi iungatur et proximi. Plenum ergo preceptum ueritatis, ut maneat in sensu indiuidua  regula caritatis. Tunc ergo dilectio beata erit in pleno, si colla obedientie posueritis proposito.

Obedientia quoque in congregatione laudatur. Nihil uobis proderit, filioli, si diligitis inuicem, et non uultis inuicem obedire. Dilectio sine obedientia faciet criminosum, et conscientia egrum. Quomodo enim gramen seminales impedit fructus, sic inobediens homo frustra ieiunat, et orationis nullum accipit fructum. Igitur qui in uno esse concupiscunt, et uiuere mente communi disposuerunt, hi consiliis maioribus seruiant. Quidquid ex consiliis processerit Patrum, hoc faciat qui a perfectione adhuc procul est. Quicunque frater oneris quidpiam collo suo portauerit, nec quidem sustinet, de humero suo onus exstare, si abbas presens fuerit, reperiens aquam scatiuam siue germinantem   , preter abbatis consilium diuerterit ad bibendum, aut alterius fratris secum comitantis, etiam iunioris, peccatum fecisti, qui preter benedictionem aquam potasti. Quod si calor solis exarserit, et uolueris bibere, et abbas ad te 237 domandum prohibuerit; si uel mente murmuraueris, deliquisti. Deinde si in uia calcaueris spinam, non est educenda, donec abbas preceperit.

Procul ab inuicem contextas uites sternite.

Cum ad dormiendum seceditis, interstitium cubitus habeatur unius; ne, dum ad inuicem proximant corpora, nutriantur libidinis incentiua.

Porro negotium noctis, propter lucifugas demones et noctipetas, in spiritali opere peragatur. Experrectis autem nulla de secularibus causa ingerenda, donec  ad galli cantum, fraternarum orationum communis hora succedat. Alterius uocis cantus alterum non excitet ad orandum; sed cum suum pectus tundere ceperit, qui primum experrectus est, prouocetur etiam ille qui dormit, exsurgere. Sepe enim Satanas somno animam captam nocturnis inuoluit tenebris, ut ab orationis patrocinio separata sit, operante diabolo socio tenebrarum. Ideo dico uobis, filioli, uigilate, quia nescitis qua hora fur ueniet animarum .

Studete igitur complacere Deo, conuersationem habentes spiritalem. Diuina mandata in dilectione Dei cum sapientia, legis precepta in tabulis cordium uestrorum sint; nec quidem amplius sapiatis quam simplicitas  confirmat Scripturarum Dei. Multi autem de Deo aliter sentientes, exciderunt a dilectione ipsius et proximorum suorum. Qui autem huiusmodi sunt, audiant Baruch prophetam dicentem: Pax iustitie, et honor pietatis . Sic enim uidens populi sui dilectionem fraternitatis esse incorruptam, inter cunctos facit eos amicitie Dei fieri socios. Quoniam qui diligunt Deum, secundum boni operis gloriam, inuicem in operibus bonis irritam faciunt uitam istius mundi, profanantes quidquid ex diabolo est cogitationum malarum in cordibus Dei seruorum; quoniam cupiunt anachoretarum perfrui uita, si corpus abdicant adhuc in terra positi, iam celestibus delectentur, nichil terrenum prorsus exquirant, ut iam secularium tenebrarum causas conculcantes ac prosternentes.

uerum quia celestibus regionibus apti, uos satis  placere conuenit Creatori, uirgines mente et corpore permanentes, fructus fidei et limam sermonis quam maxime conseruantes; nefas est enim ut monachum quis reprehendat in modico uel in maximo. Irreprehensibiles enim nos esse oportere, Apostolus docet , et ut sermo noster in gratia sale semper sit conditus, scilicet condimento quo nos Euangelista condiuit, dicens: uos estis sal terre . Quod peto ut non in uobis euanescat, ne forte, cum euanuerit, extra congregationem multitudinis foras proiiciatur, linguis inimicorum quotidie conculcandum.

Hoc autem obsecro, filioli, secundum formam que mihi data est de manu angeli, fugere linguam detrahentium  iniquorum, qui mordaci dente, etiam sine causa, Ecclesie Christi insultare festinant.

Dissensiones, quas habetis inter uos, proiicite ab inuicem, scientes Dominum nostrum non esse dissensionis, sed pacis . Si qua igitur scandala, inimico suggerente, frater habet aduersus fratrem, propter obedientiam, fide exstante, dimittat; quoniam ego non ex me loquor, sed ex Deo, qui in manu nuntii sui docuit me.

Et si obedientiam prelato prebueritis, hospitalitatem peregrinanti, ex precepto Domini facitis.

Si fieri potest, nullo pacto miles Dei debet irasci, non solum ad socios, uerum etiam ad extraneos.

In quocunque negotio, nullus secularium seruum Dei audeat iudicare, quia inter se et illum distat. Non  patiaris coniugatum iudicio tecum contendere; melius est enim monacho fraudem et iniurias sustinere, quam ut audiatur uox militis Christi in clamore.

Non decet monachum causa pecunie esse negotiatorem, sed celestium bonorum lucra mercantem. Predicet uerbum salutis, animas inuitet ad celum, ad nichilum deducat seculi desiderium. Cor enim Christianum exsulta, maxime serui Dei, tyrannum fraudatorem animarum diuine uirtutis oratione expugnat.

Quod si terrores aliquos intulerint, currat ad auxilium crucis, statim ille recedet: uersutia eius crebris orationibus et ieiuniis deuincitur. Filioli, quid ad uestram pertinet curam, si aduersus uos conueniant  demonum castra, potestis et uos multis adiuuari agminibus angelorum. Sed cum demonum caterue crescere ceperint, oculos uestros ad celum leuetis, dicentes: Domine Iesu Christe, adiuua infirmitatem meam. Tunc sermo uobis prophete Elisei conueniat aduersus eos qui de Samaria comprehendere eum uenerant, qui terrenti se puero suo respondit: Aperi, Domine, oculos serui tui, et uideat quod plures sunt nobiscum quam cum illis. Statim ergo ad adiuuandum uos, angelorum Dei legiones aduenient, qui fidei uestre auxilium prebeant.

CAP. IX.---Hec sunt, filioli, mandata, que ut pusillanimitas 238 cordis inuenit, uobis de diaboli certaminibus explanaui. Nolo autem ea que nobis ipso immittente acciderunt silentio preterire, ut et  uos possitis malitiis eius resistere.

 Quadam die in monte sedenti mihi, ingens uelut militum turba occurrit. Quos dum oculis cernerem uenientes a longe, Satane angelos statim esse cognoui. Ego autem deposito omni terrore, genibus prouolutus humo, ut secederent orabam, Dominum inuocans Redemptorem. Tunc turba que uenerat, uelut stipula, que a uento rapitur, nusquam comparuit. Gratias ergo egi Domino per Iesum Christum Dominum nostrum, quod meo certamini finem imposuit cito, et orationem meam illico exaudiuit. Multas itaque insidias passus sum, et ex omnibus me eripuit Dominus. Unde et uos, filioli, constantes estote, quia mitis est Dominus ad liberandum nos. Amate ergo Dominum, odite malignum, et Deus misericordie erit uobiscum, ut possitis eius insidias euadere.  Amen.





APRILIS XIu. uITA SANCTI FRONTONII  , ABBATIS AUCTORE INCERTO.



Prologus.

 Quoniam sepe desiderastis audire que sancta sunt, et ego placide disposui operari, iam non in pellibus caprarum, sed auro et argento gemmisque pretiosissimis decreui construere templum Dei, ut et nos tanquam lapides uiui edificemur in domum spiritualem, ex operibus meliorum proficientes in Christo Iesu Domino nostro ; quid nunc apud Nitriam gestum sit, referam; et non preteribo ueritatem ullo modo quoniam satis edificat monachos presens opusculum.



uITA.


 CAPUT PRIMUM.---Igitur Frontonius, uerus Dei seruus, studio Dei timoris de die in diem proficiens, publicam communemque uitam perhorrescens, 239  auiam desiderans solitudinem, conuocatis ad se fratribus, dixit : En quid nobis et mundo damnabili, cuius  operibus renuntiare omni modo condecet, ut celestem consequamur uitam? Quapropter pergamus ad eremum, nichil nobiscum ferentes, ad acquirendam celestem gloriam, et superiorem inuestigemus ex uirtutibus disciplinam. His dictis uniuersi consensere; deferentesque ad eremum secum parua olerum semina, et bis acutos, paruosque sarculos  , unde humum defoderent, profecti sunt, et uenerunt ita in eremum: rursusque Frontonius ait: Dominus in Euangelio ait: Nolite cogitare quid manducetis, aut quid bibatis, aut quo operiamini; hec enim omnia gentes mundi querunt. Querite primum regnum Dei, et iustitiam eius, et hec omnia adiicientur uobis . Teneamus promissum, et inueniemus in nobis opus Domini conseruatum. Omnes ergo habitabant  in eremo, in opere Domini iugiter laborantes, et in agone spirituali proficientes; adiuuabat enim Dominus seruos suos. Ipse uero Frontonius non pro se tantum, sed pro cunctis orabat, sciens scriptum esse: Non querens quod mihi utile sit, sed quod multis, ut salui fiant .

CAP. II.---Cumque in eadem eremo longo tempore morarentur, tentare eos aduersarius Christianorum cepit, ut cogitarent in corde suo quod debuissent in seculo demorari, quia Anachoretarum uita durissima est, et nemo eam potest sufferre. Murmurauere ergo in cordibus suis, dicentes; Quid est, quod uoluit Pater noster Frontonius, ut habitemus in eremo? Nunquid illi qui in urbibus et in castellis habitant, Deum uidere non possunt; et qui in  eremo habitant, soli uident? nonne eos boni actus commendant? quisnam poterit cibo uiuere angelorum? Ecce morimur fame; defectus uigiliarum non capit labor, sed acriora nos frangunt ieiunia, fiuntque debilia genua, ut unusquisque nostrum non possit stare.

CAP. III.---Audiens Frontonius eorum murmur, antequam ad eum conuenirent dicentes aliquid, ipse preueniens eos ait: Quousque irritatis Deum murmurantes in cordibus uestris, et dicentes: Nunquid qui eremum inhabitant, hi tantum sunt Dei serui? et quis ex cibo poterit uiuere angelorum? Conueniamus ad abbatem, et loquamur ad eum, ut habitemus in ciuitate; quia si qui nos illic uiderint, opportune nobis iuxta Dei uotum dirigunt escas, prout cuique  Dominus dederit facere. Illud autem scitote, quia non necabit Dominus fame animam iusti. Ecce oculi Domini super timentes eum, ut alat eos fame . Et illud non memoramini scriptum, quod ait Apostolus: In fame et siti ? Sed uobis quoque in eremo nunquam defuerunt radices herbarum, nec mansistis aliquando ieiuni. Recordamini autem quia antea locutus sum uobis: Nolite cogitare quid manducetis, aut quid bibatis, aut quo operiamini, hec enim omnia gentes mundi querunt . Nouit Dominus cibum dare timentibus se. Querite primum regnum Dei, et iustitiam eius, et hec omnia adiicientur uobis. Si enim Dominus uolatilia pascit, et coruos non deserit, quomodo nos derelinquere  poterit, ipsum iugiter in mente habentes, eumque assidue orantes? Certe si fame defecerimus in eremo, nos Dominum accusemus, et improperemus ei, cum ad ipsum uenerimus dicentes: Credidimus Euangelio tuo, ubi dixisti quod uniuersos in te credentes celi pabulo pasces: fecimus cuncta que precepisti, sperauimus in te, et tu nos despexisti. Sed quia ibi nos probasti, hic magis, ut probes ueritatem, redde quod promisisti. Nolite ergo murmurare aduersus Deum, ne murmurantes, sicut patres nostri in hoc deserto, a serpentibus pereatis. Quod si expectaueritis Dominum, quando uoluerit, dabit bona timentibus se. Quo dicto, siluerunt omnes paululum a murmuratione sua: erant tamen in merore positi.

 CAP. Iu.---Ego uero proposui uniuersa breuiter exsequi, et cuncta sermone rustico comprehendere que cum suo prosequi titulo fas est; et per huiusmodi libelli sententias ac syllogismos dulci eloquio currere, prout potest unusquisque lector audire. Redeamus ad ordinem cepti opusculi, ut non nostra uideamur asserere.

CAP. u.---Pergit itaque angelus, missus a Domino ad quemdam diuitem nocte, et dicit illi: Tu epularis in diuitiis splendide, et serui mei in eremo indigent pane; surge ergo diluculo, et mitte seruis meis escas ex omnibus que tibi dedi, quia procuratorem te posui gregis mei, qui te celo lactante iugiter paui, nec unquam dimisi. Ita ergo placuit mihi ex eleemosyna tua reficere pauperes meos, qui in  deserto spiritualiter uiuunt, et se mihi suo Domino crediderunt; idcirco facias sermonem, quem modo, missus a Domino, loquor ad te. Quod nisi feceris, dissipasti fedus pacificum Domini Dei tui.

CAP. uI.---At ille tanto terrore conuentus, ex illo somno expergiscitur; consurgensque mane, conuocatis necessariis amicis, seruisque 240 suis fidelibus, locutus est ad eos, dicens: Iacenti mihi nocte in lecto, quidpiam sororis ceperam; et ecce subito nuntius astitit, dicens: En tu epularis in diuitiis tuis splendide, serui uero mei in deserto indigent panibus. Surge ergo diluculo, et mitte seruis meis escas ex omnibus que dedi tibi, quia procuratorem te posui gregis mei. Ecce mittere quero; sed ubi morentur serui Dei, ignoro. Cupio preceptum implere admonitus:  sed quis mihi, ad quem dirigam locum, ostendet? Conuenit me angelus, precepit et Deus. Sed uos, qui seniores estis, ostendite locum. Et nemo ualuit illi indicare locum, quia in abdito montis manebant, et nemo ubi morarentur agnouerat.

CAP. uII.---Igitur altera nocte duriori comminatione conuentus, plagisque confossus diues ille, corripitur et urgetur, ut seruis Dei dirigeret escas. Iterum diluculo consurgens, a prioribus amicis querebat consilium, ut sibi dicerent, aut certe ab aliis inquirerent, ubi serui Dei morarentur. Aiebat quoque ista cum maximo fletu, plagas ostendens, quibus de manu angeli fuerat nocte correptus. Sed cum nemo posset locum habitationis seruorum Dei ei ostendere,  unus qui pre ceteris maioris erat consilii, respondit et ait: Si uolueris accipere consilium meum, carissime, forsitan erit hoc tibi salubre. Sunt ubi cameli septuaginta, onera eos ex omnibus bonis, quibus intelligis Dei famulos posse uesci; et dirige camelos per uiam, nemine ducente. Et si ex Deo hoc factum est imperium, animalia tua salua regredientur ad te; si uero tibi ex diabolo iactura imminet, libenter tolera flagella temporis, quam acriori forte cede corripiaris. Quod si hoc tibi consilium displicet, quere alium qui poterit dare melius responsum. Hec dicens, conticuit, sed ipsi diuiti et qui cum eo erant huiuscemodi consilium bene placuit. Onerauit ergo sexaginta quinque camelos  ex his que serui Dei comedere possent; quinque uero camelorum cibaria  facta imposuit, escam cunctorum animalium, in maximo dolore dicens: Si quis inuenerit eos, et eorum exposuerit onera, uisis cibariis miserebitur eis, et dabit eis manducare. Et cum ingenti fletu uno ordine innectens chordas, direxit eos per uiam, commendans Domino, ut si ex Deo esset imperium, remearent celeriter cum salute. Nullus uero ducator  cum animalibus abiit.

CAP. uIII.---Et quando egressi sunt ianuam, dimisit seruulus primum camelum, cuius ducalem  tenebat, quem ceteri sequebantur, et abierunt per uiam iuxta precinctum montis  , euntes soli. Sed nescio an soli cameli pergere poterant, sed Domini nuntio preeunte, uiam directam  abierunt et quarto die confecto itinere, hora  nona agentibus opus Dei fratribus, sicut quidam postea retulit nobis, ecce primus ante fores accubauit camelus: sed campane sonitum  audire non potuit perstrepens sonus hymnorum. Abbas tamen, quoniam prope ostium erat, ipse prior uidit, et gauisus est ualde. Angustus enim erat introitus monasterii, et solus abbas fores suo statu claudebat, ceterisque interpositis fratribus tacuit, nichil respondens donec hymni complerentur. Tunc completo hymnorum ordine aduocatis fratribus, pene improperans, ait. Ubi sunt murmurationes uestre? Ecce Dominus improperio forti nobis escas ab alto misit, cui uoluit uiro prudenti imperans adduxit nobis camelos onustos. uenite, deponamus onera, ut possint refici animalia lassa. Tunc omnes mira gratulatione leti,  communiter gratiarum actionem Deo reddiderunt, et gaudentes deponebant onera camelorum. Supra quinque uero camelos, reseratis sarcinis, cibaria repererunt. Abluentes igitur animalium pedes, de stratu corum fecerunt presepia; et apposuerunt eis escas, quas ipsi sibi apportauerant, necnon et ipsi etiam discurrebant per omnes montis anfractus, notas inquirere  herbas, ut laborantia animalia escis pluribus reficerentur.

CAP. IX.---Mane autem facto, abbas consilium utile eligens, et auaritiam omnino spernens, medietatem sumpsit escarum, aliam uero partem diuidens, super camelos omnes, ne alii uiderentur portare, et fieret aliis iniuria, omnibus medium imposuit onus, uelut eulogias  reuocans Domino rerum, ut auaritie legem scinderet, et medietatem oblationis proprio domino camelorum reddidisset. Erant igitur supradicti amici cum domino camelorum, consolantes eum de animalium tantorum periculo, simulque Dominum deprecantes, ne accideret innocenti uiro tanta iactura. Octaua autem die, cum essent omnes in unum collecti, ieiuni; unus qui leues ac tinnulas  aures habebat, per flamina uentorum campanule rapiens sonitum, paululum reticuit; et cum bene tandem sonantem comprehenderet, ait: Puto quod ex altitudine montium campane sonantis motus auditur. Tunc omnes egressi senserunt camelorum aduentus; gratulando mirabilis accidit letitia, fecunda uero de consolatione uiri. Nam qui defuncta animalia aut perdita iam lugebat, gaudens de receptis animalibus 241 letabatur. uenerunt omnes illesi, non tristes uultu, nec maciem necessitatis habentes. Suscepit ergo camelos suos homo ille, cum magna gratiarum actione; et uisis oneribus, multo amplius recreatus, exsultat. Tunc et illos amicos, et pauperes plures, ad prandium nobile uocat, easdemque eulogias indigentibus distribuit  quas acceperat. Sed et amicis qui aderant ex eis largitus est; et ipse quoque benedictionem sancte iucunditatis acipiens, gaudebat in Domino.

CAP. X.---Ex illo igitur anno, usque in mortem Frontonii, sic diues ille notato tempore, quando primum miserat, escas necessarias ipsis dirigebat; et aliis sic diuitibus Dominus imperabat, ut ex omnibus dapibus irrigati, nichil Dei serui cum sancto Frontonio minus haberent. uigilabant in operibus Dei filii cum Patre, spiritualibusque eos admonens dapibus, implebat quotidie sermone celesti; exsultansque letabatur in Domino, qui sibi talem dederat intellectum, ut auia solitudinis loca digna quesisset.

CAP. XI.---Legendum hoc tradite, multorum ad edificationem monachorum. Ille enim magis erit melior  in conspectu Dei, non quicunque legerit, sed qui credendo Dei seruis sic fecerit. Mercedem autem a Christo Iesu Domino nostro recipiet, qui eleemosynam pauperum non despexerit, et seruos Dei directo corde intuitus fuerit, in gloria Domini nostri Iesu Christi, cui est honor et gloria in secula seculorum. Amen. Hec sub Antonino  imperatore gesta sunt, tertiodecimo anno imperii eius.





NOuEMRRIS XXuII. uITA  SANCTORUM BARLAAM  EREMITAE ET IOSAPHAT INDIAE REGIS, AUCTORE SANCTO IOANNE DAMASCENO  , INTERPRETE IACOBO BILLIO  PRUNAEO.



Prologus auctoris.

242 Quicunque spiritu Dei aguntur, hi sunt filii Dei, ut ait Apostolus . Illud porro Spiritu sancto donari, et filios Dei fieri, expetendorum omnium extremum est ; et quo cum uentum fuerit, conquiescit omnis contemplatio, quemadmodum diuinis Litteris proditum est. Hanc igitur excellentem, et expetendarum omnium rerum supremam beatitudinem, sancti omnes, qui ab euo condito exstiterunt, per uirtutum cultum ac studium diuino beneficio consecuti sunt; ut qui partim martyrium subierint, atque ad sanguinem usque aduersus peccatum in acie steterint, partim religiose ac Deo deuote uite certamen exantlarint, actamque uiam tenuerint, animique destinatione martyres exstiterint.

Quorum luculentas uirtutes ac preclara facinora  litterarum monumentis commendare, atque ob uirtutis exemplum ad posteras etates transmittere, a diuinis apostolis, et beatis patribus Christi Ecclesia accepit, hoc uidelicet ad nostri generis salutem uelut lata lege promulgantibus. Etenim uia ea que ad uirtutem ducit, aspera est atque ardua et permolesta, iis presertim qui nondum sese totos ad Deum transtulerunt, uerum adhuc uitiorum animique perturbationum tyrannide conflictantur. Quo fit ut multis ad eam illecebris indigeamus, nimirum et consiliis ac cohortationibus, et exemplis eorum qui hanc uiam priores inierunt.

Id quod etiam minore cum molestia ad eam attrahit, efficitque ne ob uite difficultatem animis frangamur ac desperatione afficiamur. Siquidem ei quoque cui ardua et difficilis uia ineunda est, non perinde quispiam monendo ac cohortando, ut eam ingrediatur, persuaserit. At cum multos ostendit qui eam confecerint, ac tandem percommodum diuersorium nacti sint, tum uero magis eum adducet, ut eamdem quoque uiam capessat.

Huic igitur ipse quoque regule insistens, ac preterea impendens ignauo illi seruo periculum metuens, qui  talentum a Domino acceptum in terram abdidit, quodque ei questus faciendi causa datum erat ita occultauit, ut nichil ex eo lucri faceret , historiam animabus utilem, ad me usque allatam silentio minime preteribo, quam mihi pii quidam uiri interioris Aethiopie  ex ueris commentariis translatam narrauerunt. Hec porro ad hunc modum se habet.



uITA.


 CAPUT PRIMUM.---India, que ingens ac frequentissima est regio, procul ab Aegypto distat, atque undique 243 ab Aegypti parte mari alluitur, a continente autem ad Persidis fines accedit. Ea porro atra idololatrie caligine olim obducebatur, atque extrema barbarie scatebat, nefariisque flagitiis addicta erat. Posteaquam autem unigenitus Dei Filius , qui est in sinu Patris, figmentum suum peccati seruitute oppressum indigno animo cernens, misericordia erga ipsum commotus, instar nostri excepto peccato apparuit, ac Patris throno relicto, nostre salutis causa , in uirginis corpore habitauit, atque expletis omnibus carnis propter nos assumpte  muneribus, crucem ac mortem suscipiens, ac terrenis mirandum in modum cum celestibus coniunctis, a morte ad uitam rediens, et cum gloria in celos ascendens, et in Patris dextra magnifice sedens, Spiritum paraclitum discipulis, a quibus conspectus fuerat, pro eo ac promiserat, in ignearum linguarum forma misit, ipsosque ad omnes gentes legauit, ut eos qui in ignorantie tenebris sedebant , illuminarent, atque in Patris et Filii et Spiritus sancti nomine baptizarent, adeo ut deinceps illi, partim Orientales sedes, partim Occidentales regiones, que ipsis obtigerant, circumirent, ac Septentrionalia et Meridionalia climata peragrarent, ut imperatum munus exsequerentur, tum sanctissimus quoque Thomas  , unus ex duodecim Christi apostolis,  in Indiam, salutifere doctrine illic predicande causa missus est. Domino autem cooperante, ac sermonem per sequentia signa confirmante , gentilitie superstitionis tenebre depulse sunt, atque illi simulacrorum sacrificiis et cultu liberati, ad rectam fidem se adiunxerunt. Sicque apostolicis manibus uelut reficti, Christo per baptismum conciliati sunt; ac tacitis incrementis augescentes in fide, ab omni labe aliena proficiebant, ecclesiasque per totam regionem exstruebant.

Cum autem etiam in Aegypto monasteria exedificari, ac monachorum ingentia agmina cumulari cepissent, atque eorum uirtutis et uite rationis, ad angelorum imitationem accedentis, fama orbis terrarum fines peruasisset, atque ad Indos usque peruenisset,  ipsos quoque ad eiusdem uite studium excitauit, adeo ut complures ipsorum, relictis omnibus rebus, in solitudines concederent, atque in mortali corpore eorum qui corporis expertes sunt uite rationem susciperent. Cum igitur res preclaro statu essent, atque aureis pennis  ut dici solet, in  celum plerique conuolarent, exsurgit quidam rex in eadem regione, Abenner  nomine, uir opibus quidem ac potentia, uictoriisque et bellica fortitudine, corporisque proceritate insignis, ac preterea uultus elegantia clarus, atque ob mundanos ocissimeque marcescentes rerum successus insolenter se efferens; ceterum, quantum ad animam attinebat, extrema paupertate laborans, ac multis malis constrictus et enectus, quippe qui gentilium partes teneret, ac superstitioso idolorum errori magnopere addictus esset. Porro cum rex in magnis deliciis ac uite oblectamentis et uoluptatibus uersaretur, nec res ulla esset que non ex ipsius uoluntate ac cupiditate succederet, unum id demum erat, quod ipsi letitiam interrumperet, animumque ipsius curis pulsaret, nimirum  sterilitatis malum. Nam cum filiis careret, hec eum cura sollicitum habebat, quonam pacto his uinculis solueretur, ac susceptis liberis patris nomen obtineret, quo uidelicet apud plerosque nichil est optatius. Atque huiusmodi rex hic erat, eaque mente ac sententia.

At illustrissima Christianorum natio, et monachorum caterue, regis cultum ac uenerationem pro nichilo ducentes, nec ipsius minas metuentes; per Dei gratiam amplissimos progressus faciebant, ut qui in multitudinem omni sermone maiorem excrescerent, ac paruam omnino regis rationem haberent, iis autem rebus que ad Dei cultum pertinebant singularem in modum dediti essent. Ac propterea permulti ex iis qui ad monasticum ordinem sese contulerant,  omnia quidem ea que in uita iucunda sunt pereque contemnebant, soliusque pietatis amore tenebantur, ac mortis pro Christo subeunde siti, futureque beatitudinis cupiditate flagrabant. Eoque nomine, non timido ac dubitante animo, uerum perquam fidenti ac libero salutiferum Christi nomen predicabant, Christumque unum in ore habebant, atque fluxam et caducam presentium rerum naturam, futureque uite firmitatem et immortalitatem omnibus palam apteque demonstrabant, ac uelut subsidia quedam, et semina ipsis porrigebant, quorum ope ad Deum sese conferrent, uitamque in Christo absconditam consequerentur . Ex quo effectum est ut multi, suauissima illa doctrina percepta, ab acerbis erroris tenebris abscederent, atque ad dulcem ueritatis  lucem sese adiungerent, usque adeo, ut nonnulli etiam illustres uiri ac senatores, abiectis huius uite sarcinis, in monachorum album sese ascriberent.

Rex autem ubi hec intellexit, ingenti 244 iracundia commotus, atque indignatione feruens, statim  edicto sanxit ut Christiani omnes pietatem eiurare cogerentur. Ac deinceps noua suppliciorum genera comminiscebatur, atque inusitata mortis genera minabatur; litterasque ad omnes regionis ditioni sue subiecte partes mittebat, quibus et prefectis et ducibus imperabat ut tormentis atque iniquis cedibus in homines pietate preditos grassarentur. Presertim autem in prestantissimos quosque monastici ordinis excandescebat, atque implacabile aduersum eos bellum excitabat. Ob eamque causam priorum plerique animo uacillabant: alii autem, quia cruciatibus ferendis impares erant, nefario ipsius imperio parebant. At uero monastice classis duces atque antistites, partim ipsius iniquitatem coarguentes ac refutantes, martyrio uitam finiebant, atque ad sempiternam  beatitudinem perueniebant; partim in solitudinibus et montibus sese occultabant, non tormentorum que ipsis denuntiabantur metu, uerum diuiniore quodam consilio ac prouidentia.

CAP. II.---Cum itaque huiusmodi caligo Indorum regionem inuasisset, ac pii et sancti uiri undique uexarentur, impietatis autem propugnatores opibus ac potentia florerent, atque cruoribus et uictimarum nidore ipse quoque er inficeretur, unus e regiorum satraparum principibus, animi fortitudine, corporisque magnitudine ac pulchritudine, ceterisque aliis rebus, quibus corporis elegantia et animi generositas, tanquam certis quibusdam notis exprimi solent, alios omnes antecellebat. Quamobrem cum impium illud edictum audisset, inani hac atque humi serpente  gloria et deliciis ualere iussis, ad monachorum cetum sese aggregauit, atque in locis solitariis exsulans, ieiuniis et uigiliis, ac diligenti oraculorum diuinorum meditatione sensus suos apprime repurgabat, animumque ab omni uitiosa affectione solutum et abductum, ea luce quam tranquillitas a uitiosis affectionibus parit illustrabat. Rex autem, cum eum maiorem in modum diligeret, atque in honore ac pretio haberet, ut hoc audiuit, de amici iactura dolorem animo cepit, uehementiusque aduersus monachos exarsit. Atque cum homines ad eum conquirendum quaquauersum misisset, et, quemadmodum uulgo dicitur, nullum non lapidem mouisset  quo eum inueniret, aliquando post illi qui ad eum inuestigandum missi fuerant, ut eum in solitudine commorari  senserunt, ita perscrutati sunt, ut tandem eum arriperent, atque ad regis tribunal sisterent. Rex autem, cum eum qui quondam splendidis uestibus utebatur, atque in magnis deliciis uitam exigebat, tam uiliter et abiecte amictum, ac religiose exercitationis asperitate afflictum, uiteque solitarie signa haud obscure gestantem conspexisset, merore simul atque iracundia implebatur, atque ex utroque affectu temperato sermone, ita eum allocutus est:

O uecors et demens, quid te adduxit ut honorem cum ignominia, et illustrem gloriam cum turpi ac dedecoris pleno habitu commutares? Siccine tu, qui regno meo preeras, atque in copias meas imperium militare obtinebas, teipsum puerorum ludibrium effecisti,  ac non modo mee amicitie memoriam ex animo procul eiecisti, uerum etiam aduersus ipsam naturam impetum fecisti, ac ne tuorum quidem filiorum miseratione affectus, tum opes, tum omnem uite splendorem pro nichilo putasti, tantamque ignominiam tam luculenta gloria potiorem et prestabiliorem habuisti? Quidnam te ad hoc impulit, cuiusnam lucri spes, ut eum qui iehsu nominatur omnibus diis atque hominibus anteponeres, ac duram hanc et superstitiosam uite rationem suauissime huiusce uite oblectamentis anteferres?

Hac oratione audita, uir ille Dei, lepida simul ac placida, et equabili uoce ad hunc modum respondit: Si sermones mecum conserere in animum inducis, o rex, fac hostes tuos e medio tribunali submoueas, ac  tum de his rebus quas intelligere cupis tibi respondebo. Illis autem presentibus nullus mihi ad te sermo erit. Citra sermonem autem excrucia, obtrunca, fac denique quidquid lubet. Mihi enim mundus crucifixus est, et ego mundo, ut ait meus magister . Cumque rex dixisset: Quinam tandem sunt hi hostes mei, quos me hinc ablegare iubes? Iracundia, inquit ille, et cupiditas. Nam ee primum quidem ab omnium rerum parente atque architecto ita producte sunt, ut nature opitularentur, ac nunc etiam eamdem iis operam prebent, qui non ut carni, sed ut spiritui consentaneum est, uiuunt. In uobis autem, qui prorsus carnales estis, nec ullam spiritus partem habetis, aduersarie exstiterunt, eaque que inimicis et hostibus conueniunt, exsequuntur. Cupiditas  etenim, cum ei a uobis opera datur, uoluptatem excitat: cum autem aboletur, iracundiam. Proinde facessant ipse hodierno die abs te; presint autem ad eorum que a me dicentur auditionem ac iudicium, prudentia et iustitia. Nam si iracundiam et cupiditatem 245de medio sustuleris, atque earum loco prudentiam et iustitiam induxeris, uere omnia tibi dicam. Atque rex his uerbis est usus: En petitioni tue cessi, atque cupiditatem et iracundiam e concilio eiiciam; daboque operam ut prudentia et iustitia interponantur.

Iam igitur absque ullo metu mihi expone unde tibi hic error obortus sit, ut ea que in uana spe posita sunt, iis rebus que manibus tenentur, atque oculis cernuntur, anteponas. Respondens autem eremita  dixit:

Si intelligere cupis, o rex, unde hoc primum mihi animo iniectum fuerit, ut caducas res contemnerem, ac me totum sempiternarum rerum spei traderem, audi. Olim, cum adhuc iuuenili etate essem, bonum ac salutare uerbum audiui, cuius uis maiorem in modum me rapuit, ipsiusque memoria, diuini cuiusdam seminis instar, pectori meo insita ita permansit, ut nunquam a me diuelli potuerit; adeo ut et radices egerit, et germen ediderit, ac maturo tempore fructum in me tulerit. Huius autem uerbi hec uis erat: Excordes, inquiebat ille, ac stolidi homines, animo ita comparati sunt, ut ea que sunt, perinde ac si non sint, aspernentur; ea autem que non sunt, perinde  ac si sint, amplectantur, ac mordicus retineant. Qui autem eorum que sunt dulcedinem minime degustauit, is eorum que non sunt naturam perfectam habere non poterit. Hanc porro nisi exploratam habuerit, quonam modo ea contemnet ac pro nichilo putabit? Porro per ea que sunt, hec oratio sempiternas res, atque a iactatione alienas intelligebat: per ea autem que non sunt, hanc uitam et delicias, ac mendacem prosperitatem: quibus, o rex, heu! cor tuum male affixum est; egoque item quondam ea complectebar. uerum huius sermonis uis, animum meum sine ulla intermissione uellicans, mentem, que mei principatum tenet, ad id quod melius erat, eligendum excitabat. Ceterum lex peccati, cum mentis mee lege pugnans, ac uelut quibusdam compedibus me  uinciens, per affectum erga res presentes captiuum tenebat.

Cum autem Saluatoris nostri benignitati ac bonitati me ex hac acerba captiuitate uindicare placuit, atque ipse menti mee ad superandam peccati legem robur addidit, oculosque meos aperuit, ut mali ac boni delectum haberem; tum scilicet, tum, inquam, animaduerti ac uidi, presentia omnia uanitatem et afflictionem spiritus esse , quemadmodum etiam sapientissimus Salomon quodam loco dixit. Tum peccati uelamen e corde meo sublatum est, atque obscuritas ea que ex corporis crassitie animo meo incumbebat discussa et dissipata, atque cuiusnam rei causa procreatus sum agnoui; mihique faciendum esse ut per mandatorum obseruationem ad summum  illum rerum omnium effectorem ascendam. Quapropter relictis omnibus rebus, eum secutus sum. Gratiasque Deo per Iesum Christum Dominum nostrum ago, quod me ex luto et lateritio labore, ac crudeli et pestifero tenebrarum huius seculi principe liberarit, uiamque mihi compendiariam et procliuem ostenderit, per quam in hoc fictili corpore angelicam uite rationem amplexari possim. Cuius adipiscende studio, arctam hanc et angustam uiam ingrediendam mihi duxi , sic uidelicet animo constitutus, ut presentium rerum uanitatem atque instabilem earum iactationem et conuersionem uehementer improbem, neque adduci possim ut credam aliud quidquam preter id quod uere bonum est bonum appellandum esse. A quo tu, o rex, misere  te abrupisti ac seiunxisti. Eaque de causa nos etiam a te disiuncti ac distracti sumus, quoniam tu in perspicuum et indubitatum exitium ruis, ac nos in idem periculum precipites ferri cogis. Nam quandiu in sola mundi militia censebamur, nullam officii partem pretermittebamus. Ac tu quoque optimus testis eris, nos nec negligentie, nec socordie nomine unquam esse notatos ac reprehensos.

Posteaquam autem id quoque, quod omnium bonorum caput est, hoc est pietatem, nobis extorquere, Deique detrimento  nos afficere studuisti, nobisque interim honores ob eam causam in nos collatos atque amplissima beneficia in memoriam reuocas,  qui fieri potest ut non optimo iure te ueri boni inscitia laborare dicam, ut qui omnino hec inter se componas, pietatem scilicet erga Deum cum humana amicitia et gloria instar aque defluente? Quonam item modo in hac re socii tibi futuri sumus, ac non contra tum amicitiam, tum honorem, tum liberorum amorem, et si quid aliud maius esset, aspernabimur, cum te, o rex, in Deum scelerate gerere conspiciamus, qui tibi ipsum esse et spiritum ducere prebuit, qui est Christus iehsu omnium Dominus: qui cum principio careat, eiusdemque cum Patre eternitatis sit, celosque ac terram sermone procrearit, hominem tamen 246 suismet manibus effinxit, eumque immortalitate coornauit, regemque omnium rerum que in terra sunt constituit, eique quod omnium rerum  prestantissimum erat, hoc est paradisum, tanquam regiam quamdam aulam attribuit. At ille inuidia deceptus, et in fraudem inductus, et uoluptatis illecebris delinitus , his omnibus misere deiectus est; et qui prius beatus censebatur, miserum spectaculum prebebat, lacrymisque ob acceptam calamitatem dignus erat. uerum enimuero is qui nos effinxerat ac procreauerat, benignis rursum oculis manuum suarum opus conspicatus, nullam diuinitatis sue mutationem suscipiens, nostre salutis causa, id quod nos sumus citra peccatum, factus est, atque crucem et mortem sponte subiens, hostem eum qui iam inde ab initio generi nostro inuidebat prostrauit, nosque acerba illa captiuitate liberatos in priorem libertatem, pro sua erga nos bonitate, restituit,  eoque rursum unde nos inobedientia exturbauerat, ob suam erga nos humanitatem, reduxit, maioreque quam antea honore prosecutus est.

Hunc igitur qui nostra causa tot cruciatus pertulit, tantisque rursum nos beneficiis affecit, hunc, inquam, ipse reiicis, atque eius crucem dicteriis insectaris, totusque corporis deliciis, ac perniciosis affectibus affixus, ignominiosa ac turpitudinis plena simulacra deos appellas. Nec teipsum duntaxat a celestium bonorum coniunctione abstraxisti; uerum etiam omnes, qui tuis imperiis obtemperant, ab ea remoues, atque in anime periculum coniicis. Quocirca uelim noscas me minime commissurum ut tibi paream, in eademque tecum erga Deum ingratitudine uerser; atque eum qui preclare de me meritus  est, mihique salutem attulit, abiurem, etiamsi feris me lacerandum et absumendum obiicias, aut gladio, aut igni me addicas, que quidem in tua potestate sita sunt. Neque enim mortem exstimesco, nec presentia expeto, quippe que perquam imbecilla et uana esse compertum habeam. Quid enim in ipsis utilitatis est? quid quod stabile sit ac diuturnum? Neque id solum, uerum etiam, tum quoque cum adsunt, ingens ipsis erumna coniuncta est, ingens meror, ingens et perpetua sollicitudo, siquidem eorum uoluptati ac perceptioni nichil non mestitie ac doloris adnexum est: ipsorum diuitie, paupertas sunt; ipsorum sublimitas, extrema deiectio. Quisnam autem eorum mala enumerando consequi possit? Que  quidem paucis uerbis theologus meus  mihi demonstrauit, his uerbis utens: Totus mundus in maligno positus est . Ac rursum: Nolite diligere mundum, neque ea que in mundo sunt. Quoniam omne quod in mundo est, aut est concupiscentia carnis, aut concupiscentia oculorum, aut superbia uite. Et mundus transit, et concupiscentia eius. Qui autem facit uoluntatem Dei, manet in eternum. Hanc igitur ego bonam Dei uoluntatem querens, omnia pro derelicto habui, cum iisque me coniunxi qui eadem cupiditate tenentur, atque eumdem Deum expetunt. Inter quos non simultas est, non liuor, non merores et cure; sed omnes idem curriculum obeunt, ut ad sempiternas eas mansiones perueniant, quas luminum Pater iis a quibus amatur  preparauit . Hos ego pro parentibus, hos pro fratribus, hos pro amicis et familiaribus habeo. Ab iis autem qui quondam amici mei ac fratres erant elongaui fugiens, et mansi in solitudine , Deum exspectans, qui saluum me fecit a pusillanimitate spiritus, et tempestate.

Hec cum ita commode ac iucunde a Dei homine dicta essent, rex iracundia quidem impellebatur, ac sanctum uirum acerbis suppliciis excruciare cupiebat; rursum autem se reprimebat, atque id aggredi cunctabatur, uenerandam ipsius dignitatem ac splendorem ueritus. Sermonem uero excipiens, his eum uerbis est allocutus:

Undique, o miser, exitio tuo studuisti, ut qui ad ipsum, fortuna, ut uidetur, te impellente, tum mentem  tum linguam acueris, ac proinde obscuram quamdam atque inanem uerborum neniam effuderis. Ac nisi sermonis principio me tibi facturum recepissem, ut e medio concilio iracundiam depellerem, nunc carnes tuas in ignem coniecissem. Quoniam autem ipse anteuertus, tibique cauens, huiusmodi uerbis me obuinxisti, audaciam tuam ob pristinam meam erga te amicitiam fero. Quamobrem exsurge, atque ab oculis meis profuge; non iam te uidebo, sed male mactabo.

Ita egressus Dei homo in solitudinem secessit, merore quidem eo nomine affectus, quod martyrium minime obiisset, ceterum nullo non die, quantum ad conscientiam attinet, martyrio fungens, atque aduersus principatus et potestates, aduersus mundi rectores  tenebrarum huius seculi, aduersus spiritualia nequitie, ut ait beatus Paulus, dimicans . Cum igitur ille abiisset, rex grauiore iracundia concitatus, acriorem persecutionem aduersus monasticum agmen exercere, maioreque honore 247 simulacrorum cultores ac sacerdotes afficere cepit.

CAP. III.---Cum autem rex in tam graui errore atque impostura uersaretur, nascitur ei elegantissima forma filius, atque ex ea pulchritudine que ipsi affusa erat id quod futurum erat presignans. Sic enim sermone ferebatur in illa terra puerum pari pulchritudine ac uenustate nusquam exstitisse. Rex autem ob pueri natiuitatem maximo gaudio perfusus, eum Iosaphat nominauit; atque ad idolorum templa demens  se contulit, ut dementioribus sacrificia offerret, laudesque ad edendam grati animi significationem persolueret: ignorans nimirum quisnam bonorum omnium uere auctor esset, ad quem spirituale sacrificium adhiberi deberet. Ille igitur rebus inanimis et surdis filii ortum acceptum ferens, quaqua uersum missis nuntiis plebem ad eius natalitia celebranda cogendam curabat. Ac cernere erat omnes regis metu confluentes, secumque ea que ad sacrificium accommodata erant afferentes, pro cuiusque scilicet facultatum modulo, atque erga eum beneuolentia. Presertim autem ipse stimulos eis ad munificentiam admouebat, ut qui quamplurimos et maximos boues mactandos offerret. Atque ad hunc modum luculentissimo festo peracto, omnes, tam qui senatorii ordinis  erant magistratuque fungebantur, quam militum manum atque etiam plebeios et ignobiles amplissimis donis prosequebatur.

In ipso autem natalitiorum filii solemni die, delecti uiri circiter quinquaginta, qui in ea Chaldeorum sapientia, que in conspiciendis notandisque sideribus uersatur, studium atque operam collocarent, ad regem conuenerunt. Quos cum rex propius ad se accedere iussisset, de singulis percunctabatur quidnam puer in lucem editus futurus esset. Illi autem longa consideratione habita, futurum dicebant ut opibus ac potentia floreret, atque omnes qui regnum ante ipsum obtinuissent superaret. Unus uero astrologus, qui socios omnes suos eruditione anteibat, his uerbis usus est: Quantum ex siderum cursu addiscere possum,  o rex, filii qui nunc ex te ortus est amplitudo atque profectus non in tuo regno erit, sed in altero prestantiore, atque incomparabiliter excellentiore. Atque ipsum Christianorum quoque religionem quam tu insectaris arrepturum existimo, nec eum ab hoc scopo ac spe aberraturum puto. Hec scilicet dixit astrologus, ut olim Balaam , non quod astrologia ueritate nitatur, sed quod Deus ut omnis impiis excusatio amputaretur, ueritatem per ipsos aduersarios ostenderet.

Rex autem, ut hec intellexit, eiusmodi nuntium grauiter ac molesto animo excepit, uoluptatemque suam mestitia interrumpi sensit. Nihilominus tamen, in priuata quadam ciuitate, pulcherrimo palatio exstructo, splendidaque domo elaborata, illic filium  collocauit, iussitque ut exactis primis etatis annis, nullis ad eum accessus pateret. Atque pedagogos ipsi et ministros etate florentes eximiaque forma preditos constituens, hoc ipsis mandauit, ut nichil eorum que in hac uita molesta sunt perspectum ipsi facerent, non mortem, non senectutem, non morbum, non paupertatem, non quidquam aliud molestie; quodque ipsi oblectationem interpellare posset; uerum omnia iucunda et cum suaui fructu coniuncta proponerent, ut in his ipsius animus cum uoluptate ac deliciis uersans, nichil omnino rerum futurarum cogitatione complecti posset, ac ne uerbo quidem tenus de Christi religione ipsiusque decretis quidquam audiret. Nam hoc pre omnibus rebus ipsi occultare  in animo habebat, astrologi nimirum uaticinium ueritus. Quod si ministrorum aliquem in morbum incidere contigisset, eum statim illinc eiici iubebat, alterumque nitidum optimeque ualentem ipsi substituebat, ut ne quid omnino salebrosi atque acerbi in filii oculos incurreret. Ad hunc modum se rex gerebat, atque hec cogitabat et agebat. uidens enim non uidebat, et audiens non intelligebat.

Cum autem certior factus fuisset monachos nonnullos  adhuc superesse, iracundia estuabat, atque acerrimo impetu in eos ferebatur, ac precones passim tota urbe et regione procursare imperabat, qui edicerent ne monastici ordinis quisquam usquam omnino post triduum inueniretur; quod si inueniretur,  flammis addiceretur. Hi enim sunt, inquiebat, quorum auctoritate populus adducitur ut eum qui cruci suffixus est pro Deo colat. Interea autem huiusmodi quiddam accidit, quod maiorem ipsi indignationem excitauit, eumque monachis infensiorem reddidit.

CAP. Iu.---Inter homines dignitate preditos quidam erat qui primas in aula obtinebat, uir eleganti uita, ac fidei pietate, quique saluti sue operam summo studio dabat: occulte tamen, ob regis metum. Quamobrem nonnulli, ob eam qua apud regem pollebat auctoritatem ipsi inuidentes, eum criminari 248 studebant, ac summopere laborabant. Et quidem cum rex aliquando satellitum manu pro suo more septus, ad uenationem profectus fuisset, in uenatorum numero  probus ille uir erat. Cum autem ipse solus ambularet , hominem inter densas arbores humi prostratum, ac pede a fera quadam grauiter contritum, offendit. Qui quidem ipsum pretereuntem intuens, precibus ab eo contendebat ne se preteriret, uerum calamitatis sue miseratione afficeretur, atque in domum suam abducendum curaret. Simul etiam illud adiunxit, suam operam ipsi non prorsus inutilem atque inanem fore. Preclarus autem ille uir ei dixit: Equidem ipse uirtutis studio atque amore te assumam, tuique quam maximam potero curam geram. uerum que tandem est hec utilitas quam abs te ad me redituram esse ais? Pauper autem ille et imbecillis: Ego, inquit, sermonibus lesis medeor. Nam si quando in uerbis  aut colloquiis uulnus aliquod aut afflictio inueniatur, consentaneis medicamentis ea curo, ac ne malum ulterius serpat prohibeo. Pius itaque ille uir, quanquam id quod dixerat nullius momenti duceret, tamen diuini mandati causa eum in domum suam deferri, eique quam par erat curam adhiberi iussit. At inuidi illi et liuore perciti homines, de quibus ante locuti sumus, improbitatem quam iam pridem parturiebant in lucem proferentes, ipsum apud regem hoc nomine accusant, quod non solum amicitie ipsius oblitus, deorum cultum neglexisset, atque ad Christianam religionem animum inflexisset, uerum etiam aduersus ipsius maiestatem grauia moliretur, popularem scilicet turbam peruentens, omniumque beneuolentiam  sibi concilians. Quod si pro certo scire cupis, inquiunt, nichil nos fingere atque comminisci, priuatim ei, tentandi ipsius causa, dic te relicta patria religione ac regni gloria, Christianam fidem amplecti, habitumque monasticum, quem olim tanquam parum honestum persecutus es, induere uelle. Nam qui hec aduersus uirum illum scelerate confingebant, ipsius animi institutum ad compunctionem propensissimum exploratum habebant; nec dubitabant quin si hec uerba a rege audiret, statim ipsi quod prestantius esset suadens, auctor futurus esset ut iis que recte consulta essent, nullam moram afferret, atque hinc uera esse que dicebant inuenirentur.

Rex autem, qua uir ille erga se beneuolentia esset minime ignorans, ea que dicebantur probabilitate  omni carere ac falsa esse censebat. Neque sibi faciendum esse ducebat, ut ea temere susciperet, uerum rem ipsam atque obiectum crimen exploraret. Quapropter cum eum remotis arbitris acciuisset, tentandi ipsius causa ita eum est allocutus: Nosti, o amice, quoniam modo aduersum eos qui monachi dicuntur atque adeo aduersus omnes Christianos me gesserim, nunc autem eo nomine penitentia ductus, atque presentium rerum pertesus, ad spes illas quas eos commemorantes audiui, nempe immortalis cuiusdam regni, quod in alia uita futurum est, me conferre cupio ; istud autem me nullo alioqui modo consequi, ac uoti mei compotem esse posse existimo, nisi Christianus fiam, regnique mei glorie ac reliquis  huiusce uite iucunditatibus et uoluptatibus dicta extrema salute, illos religiose uite cultores, et monachos, quos inique et scelerate expuli, quocunque tandem in loco sint, inquirens, ipsis me admisceam. Ad hec, quid ipse ais? et quid mihi faciendum censes? dic queso, per ueritatem ipsam te obtestor. Non enim me fugit te supra omnes mortales ueri studiosum, atque animi probitate preditum esse. Bonus autem ille uir, ut hec audiuit, abstrusam fraudem nullo modo agnoscens, animi compunctione affectus est, lacrymisque profusus, simplici animo respondit: Rex, eternum uiue, bonum et salutare consilium iniisti. Quoniam etiamsi celorum regnum egre inueniri potest, tamen ipsum omnibus uiribus querendum est: Qui enim querit, inquit ille, ipsum inueniet  . Presentium autem rerum fructus licet in speciem oblectet ac uoluptatem afferat, pulchrum tamen est eum propellere ac propulsare. Etenim noster tum denique est, cum est; et quos oblectat, multo magis rursum excruciat. Nam et ipsius suauitatis et molestie umbra imbecilliores sunt, ac uelut nauis in mari cursum tenentis, aut auis erem peragrantis uestigia quam ocissime euanescunt . Contra, futurorum spes, quam Christiani predicant, firma ac tutissima est, tametsi in mundo pressuram habeat. . Ac iuncunditates quidem ee quibus nunc fruimur breues sunt, illic autem nichil omnino preter supplicium ac nunquam finiendos cruciatus accersunt. Harum enim rerum suauitas fluxa et  temporaria est, acerbitas autem sempiterna: Christianorum contra labor quidem temporarius est, uoluptas autem et utilitas immortalis. Quamobrem feliciter uelim cedat bonum tuum consilium. 249 Pulchrum est enim, ac ualde pulchrum, ea que interitu obnoxia sunt cum sempiternis commutare.

His uerbis auditis, rex uehementer quidem indignatus est; ceterum iracundiam compressit, neque ipsi tum quidquam locutus est. At ille, ut qui prudens ac sagax esset, regem sua uerba grauiter et moleste accepisse animaduertit, uersutoque animo id duntaxat egisse, ut ipsius animum exploraret; domumque reuersus, in merore atque languore uersabatur, addubitans uidelicet quonam modo regis animum mitigaret, atque impendens sibi periculum  effugeret. Cum autem insomnis noctem totam exigeret, eius qui pedis infractione laborabat in mentem ipsi uenit, eumque ad se accitum ita est allocutus: Memoria teneo, te mihi hoc dixisse, quod noxiis uerbis medearis. Ille autem: Est ita, inquit, et si opus est, scientie mee specimen edam. Senator autem sermonem excipiens, ipsi ueterem suam erga regem beneuolentiam et auctoritatem quam apud eum obtineret exposuit, recentemque item sibi uersuto animo adhibitum sermonem, et quemadmodum ipse quidem probe respondisset, ille autem ipsius sermonem molesto animo accipiens, per uultus mutationem, iram in intimo pectore latitantem ostendisset.

Pauper autem ille et infirmus, re cum animo suo considerata, dixit: Noscas oportet, uir illustrissime, regem malam ac sinistram aduersum te opinionem  concepisse, nempe quod ipsius regnum occupare studeas, atque tentandi tui studio ea dixisse que dixit; quamobrem fac exsurgas, ac tonso capite, splendidisque his uestibus abiectis, atque induto cilicio, cum primum luxerit, ad regem adeas. Hoc autem sciscitante quidnam sibi sic habitus uelit, responde: De iis rebus de quibus mecum hesterno die collocutus es, o rex, en adsum, paratus te in hac uia quam ingredi constituisti sequi; Nam etsi delicie ac uoluptates iucunde sunt, absit tamen ut eas post te retineam. At uero uirtutis iter, quod ingredi paras, licet arduum et asperum sit, tamen, modo tecum sim, facile et procliue ac iucundum erit. Ut enim me oblectamentorum huius uite socium habuisti, ita etiam molestiarum habiturus es, quo etiam in futurorum  bonorum societatem tecum ueniam. Preclarus igitur ille uir infirmi hominis uerba comprobans, fecit quemadmodum ipse monuerat. Eum itaque rex uidens atque audiens, hac quidem de causa defectatus est, ipsius nimirum erga se beneuolentiam admirans; atque falsa esse que aduersus eum ad se delata fuerant intelligens, maiore eum honore atque apud se auctoritate ac familiaritate donauit. Ceterum aduersus monachos rursum ira exarsit, eorum scilicet hec precepta esse dicens, ut homines ab huiusce uite uoluptatibus abstineant, atque incerta spe, tanquam per somnium, sese illudi sinant.

Cum autem rursus ad uenationem egrederetur,  duos monachos per desertum iter facientes cernit. Quos statim comprehendi, et ad currum suum adduci iussit. Atque iracundis oculis eos intuens, ignemque, ut dici solet, spirans  : An non audiistis, inquit, o impostores et circumscriptores, precones meos aperte proclamantes ne quis uestri diabolici instituti post triduum in urbe aut ulla regni mei regione inueniretur, aut alioqui prorsus igni cremaretur? Monachi autem: En, inquiunt, pro eo ac iussisti, ex urbibus tuis ac regionibus excedimus. uerum cum longum nobis iter propositum sit, ut ad fratres nostros proficiscamur, ac cibo careamus, hac uia incedimus, ut nobis uiatica suppetant, nec fame absumamur. Rex autem inquit: Qui mortis minas metuit, huic cibos comparare minime uacat. Monachi autem:  Recte dixisti, o rex, inquiunt: qui mortem metuunt, id curant, quonam pacto eam effugiant. Quinam autem hi sunt, nisi qui fluxis rebus intabescunt, easque ad stuporem usque mirantur? Qui quidem cum in altera uita quidquam boni sese consecuturos esse desperent, a presentibus diuelli nequeunt, ob eamque causam mortem timent. At nos, qui iam pridem mundum et ea que in mundo sunt odio prosequimur, arctamque et angustam uiam Christi causa ingredimur, nec mortis metu, nec presentium rerum cupiditate afficimur; uerum futurarum duntaxat rerum desiderio tenemur. Quoniam igitur mors ea quam nobis infertis ad sempiternam et prestantiorem uitam transitus efficitur, idcirco cupiditati potius nobis est quam terrori.

 Hic rex per solertiam, uidelicet monachos arripere cupiens, dixit: Quid? An non paulo ante uos secedere dixistis, ut meo imperio pareatis? Quod si mortem minime timetis, quid est quamobrem fugam ineatis? En hec quoque frustra et inaniter iactantes, mentiti estis. Responderunt monachi: Non idcirco fugimus quod denuntiatam nobis abs te mortem pertimescamus; uerum tui miseratione commoti, ne grauiorem condemnationem tibi accersamus, secedere in animum induximus. 250 Nam alioqui, quantum ad nos attinet, nullo modo minas tuas expauescimus. Ad hec rex ira commotus, ipsos exuri iussit. Sicque Dei famuli extremo uite die functi, martyrii coronam per ignem adepti sunt. Statimque edictum promulgatum est, ut si quis monachus inueniri  posset, sine ulla inquisitione trucidaretur. Atque ita nullus huiusmodi ordinis in illa regione reliquus factus est, nisi qui in montibus, et speluncis, et cauernis terre sese occultarant. uerum hec hactenus.

CAP. u.---At regis filius, de quo initio nobis oratio instituta est, in palatio quod ipsi exstructum fuerat ita manens, ut a nemine adiri posset, iuuenilem etatem tandem attigit  prudens et cordatus, atque omnibus uirtutum dotibus illustris. Quin naturales etiam questiones preceptoribus suis proponebat; adeo ut ipsi quoque adolescentis ingenium animique acumen admirarentur, rexque etiam  ipse ex uultus ipsius uenustate, animique habitu, in stuporem traheretur. Mandabat autem his qui cum eo uersabantur ut darent operam ne quid prorsus eorum que in hac uita molesta sunt intelligeret, nec omnino quod mors presentes uoluptates exciperet. Ceterum inani spe nitebatur, atque  in celum sagittas mittere  conabatur. Quonam enim modo mors humane nature incognita esse posset? Itaque ne pueri quidem cognitionem effugit. Nam cum animum summa sagacitate ornatum et instructum haberet, secum ipse considerabat quidnam patrem adduxisset ut ipsi omnium aditum interdiceret, nec quemlibet ad se accedere pateretur. Per se enim intelligebat hoc citra patris imperium non fieri. Ceterum ipse interrogare uerebatur, tum quod minime  uero consentaneum esse diceret, quin pater ea que ipsi conducerent animaduerteret; tum quod illud secum reputaret, si id de patris uoluntate fieret, quantumlibet ipse percontaretur, se tamen rei ueritatem minime intellecturum esse. Quapropter ex aliis, ac non a patre hec scire constituit. Itaque cum unum e pedagogis reliquis cariorem ac familiariorem haberet, eumque maiore adhuc beneuolentia sibi deuinxisset, atque amplissimis muneribus affecisset, ab eo sciscitabatur quidnam regem impulisset ut eum in hoc septo inclusum teneret. Illud etiam adiungebat: Si mihi aperte hoc exposueris, omnibus te anteponam, perpetueque amicitie fedus tecum feriam. Pedagogus autem, ut qui etiam ipse prudens et cordatus esset, puerique sagacitatem ac numeris omnibus absolutam  prudentiam exploratam haberet, neque sibi ab eo periculum ullum conflatum iri existimaret, omnia ei sigillatim exposuit, nempe et persecutionem aduersus Christianos, ac potissimum aduersus eos qui se pietati colende totos deuouissent promulgatam, et quemadmodum ab omnibus finitimis locis expulsi et eiecti fuissent, atque item ea que ipso in lucem edito astrologi predixissent. Ne igitur, inquit, audita eorum doctrina, eam religioni nostre preferas, idcirco a rege data opera est, ne multi tecum consuetudinem haberent, sed pauci omnino. Ac nobis etiam atque etiam mandauit, ut studeremus ne quid huiusce uite molestiarum per nos intelligeres.

Hec ut adolescens audiuit, nullum alterum uerbum adiunxit. Ceterum salutaris sermo ipsius pectus tetigit,  ac Paracliti gratia spirituales ipsius oculos aperire aggressa est, eum ad uerum Deum, tanquam porrecta manu ducens, quemadmodum orationis progressu demonstrabimus. Cum autem rex ipsius pater crebro eum uiseret , quadam die his uerbis ad eum filius usus est: O here ac rex, aliquid ex te scire cupio, cuius causa perpetuus meror, atque omnis intermissionis expers sollicitudo animum meum exest ac conficit. Pater autem ex hoc ipso sermone intimis uisceribus discruciatus, ait: Dic mihi, carissime fili, quisnam sit hic meror qui te obsidet, ac statim eum in gaudium commutare studebo. Tum puer: Expone, inquit, quidnam cause sit cur hic detinear, atque  inter muros et ianuas abs te concludar, eoque statu sim, ut a nemine adiri ac cerni queam. Quoniam, o fili, inquit rex, nolo quidquam uideas quod pectori tuo molestiam afferat, tibique uoluptatem interpellat. Siquidem hoc ago ac specto, ut in perpetuis deliciis, atque omni gaudio animique uoluptate, omne uite tempus traducas. At uelim scias, o here, inquit filius ad patrem, me hoc modo non in gaudio atque animi uoluptate, sed potius in afflictione atque ingenti angustia uitam agere; adeo ut ipse quoque cibus ac potus fastidio mihi et acerbitati sit; etenim gestit animus ea que extra has ianuas sunt perspicere. Quamobrem si me lete ac iucunde uiuere cupis, iube me arbitratu meo foras progredi, atque earum rerum quarum prospectus mihi negatur spectaculo animum  oblectare.

Hec ut rex audiuit, mestitia affectus 251 est, illudque cogitabat fore, ut si illi quod petebat denegaret, maiorem ei merorem ac sollicitudinem afferret. Quocirca se que grata ipsi essent facturum dixit. Ac statim eximios equos ac satellitum manum regie dignitati congruentem parari iussit, eique toras, quoties uellet, progrediendi potestatem fecit. Iis autem qui cum eo uersabantur summopere mandauit ut curarent ne quid iniucundi obuiam haberet; uerum quidquid pulchrum et amenum ac iucundum esset, ipsi ostenderent; choreasque in uiis agitarent, suauissimisque cantionibus operam darent, ac uaria spectacula constituerent, ut ipse mentem his rebus occuparet atque oblectaret.

 Cum igitur regis filius ad hunc modum foras crebro progrederetur, quadam die ministrorum obliuione factum est ut duos uiros perspiceret, quorum alter lepra, alter cecitate laborabat. Quos conspicatus, atque animi mestitia affectus, ab iis qui secum erant quinam hi essent, et quodnam graue hoc spectaculum esset, percontatus est; illi autem, cum id quod in ipsius aspectum uenerat occultare non possent, has humanas calamitates esse responderunt, que ex corrupta materia, et corpore uitiosis humoribus pleno, mortalibus contingere solent. Tum ille: Cunctisne hominibus hec accidere consueuerunt? Non cunctis, inquiunt illi, uerum iis duntaxat quorum ualetudo propter improbos humores deprauata sit. Rursum igitur sciscitari perrexit adolescens: Si  non omnes homines in has calamitates incidere consueuerunt, sed quidam duntaxat, exploratumne est quinam sint quos malorum acerbitates arrepture sint; an contra citra ullam distinctionem atque ex improuiso conflantur? Et quis tandem hominum, responderunt illi, futura perspicere ac perfecte intelligere queat? Hoc enim humane nature captum excedit, ac solis immortalibus diis attributum est. Hic percontandi quidem finem fecit regis filius; uerum ex huiusmodi spectaculo dolorem animo cepit, reique nouitate ita affectus est, ut oris ipsius forma immutaretur.

Rursum autem foras progrediens, in capularem quemdam senem incidit, rugata facie, fractis ac dissolutis  tibiis, curuo corpore, capite prorsus cano, qui preterea dentibus carebat, atque concisum quiddam et interruptum loquebatur. Stupore itaque correptus, cum hominem eum propius ad se adduci iussisset, eos qui tum aderant interrogabat ecquidnam tam insolens spectaculum esset. Illi autem dixerunt: Hic etate ualde prouectus, ac paulatim decedentibus ipsi uiribus, membrisque imbecillitatem contrahentibus, ad hanc quam cernis erumnam peruenit. Et quisnam, inquit ille, ipsius finis est? Nihil aliud, inquiunt illi, quam mors ipsum excipiet. Omnibusne hominibus, inquit ille, hoc propositum est, an quibusdam duntaxat contingit? Responderunt illi: Nisi mors anteuertens aliquem hinc abducat, fieri non potest quin temporis progressu status huiusce  periculum non faciat. Tum adolescens: Quoto anno hoc cuipiam contingit? atque prorsusne mori necesse est, neque ars ulla est qua mortem effugiamus, atque in hanc calamitatem minime incidamus? Dicunt ei: Octogesimo, aut centesimo anno ad hanc senectutem homines perueniunt, ac deinde moriuntur, nec aliter fieri potest. Debitum enim naturale mors est, hominibus ab initio impositum, neque ulla ratione ipsius aduentus uitari potest.

Hec omnia, ut sagax ille ac prudens adolescens audiuit atque intellexit, intimo corde ingemiscens, dixit: Acerba hec uita est, atque omni dolore ac mestitia plena, si res ita se habet. Et quonam modo quispiam in incerte mortis exspectatione, cuius aduentus non modo uitari non potest, sed etiam, ut  dixistis, incertus est, securo animo erit? Abiitque hec secum uoluens atque assidue considerans, mortisque memoriam identidem animo repetens, ac deinceps in doloribus animique consternatione uiuens, atque in perpetuo merore degens. Atque apud se dicebat: Ergone mors me aliquando corripiet? Et quisnam erit qui mei post mortem meminerit, cum tempus omnia obliuione contriuerit? Num preterea morte functus in nichilum dissoluar; an contra, altera quedam uita est, et alter mundus? Hec et his similia perpetuo cogitans, pallore conficiebatur. Presente tamen patre, si quando ad eum ueniret, hilarem ac merore uacuum animum pre se ferebat, quod scilicet ea que cogitabat ad ipsius cognitionem uenire nollet. Incredibilem autem in modum aliquem nancisci  cupiebat, qui ipsius pectori certam fidem faceret, ac bonum sermonem ipsius auribus instillare posset.

Quocirca de pedagogo eo cuius ante mentionem fecimus rursum querit num quem norit qui ad eam rem cuius cupiditate flagrabat adiumento ipsi esse, ipsiusque mentem grauibus cogitationibus estuantem, atque huiusmodi curam abiicere nequeuntem, confirmare possit. Ille 252 autem ea que prius dicta fuerant, in memoriam rursus ipsi reuocans, dicebat: Iam quoque prius tibi exposui quemadmodum pater tuus sapientes illos uiros ac pietati colende deuotos, qui de huiusmodi rebus disputant, partim obtruncarit, partim irato atque infenso animo expulerit, nec  ullum eiusmodi in tota hac undique regione cognosco. Quo quidem nomine magna ille molestia impletus, grauique animi uulnere affectus, ei similis erat qui ingentem thesaurum amisit, atque in eius inuestigatione mentem totam occupatam ac defixam habet. Ac proinde in perpetuo languore et sollicitudine uersabatur, omnesque mundi iucunditates et uoluptates in ipsius oculis piaculi cuiusdam et exsecrationis instar erant. Cum autem hoc animi statu esset, ac magno cum gemitu bonum inuenire cuperet, insomnis ille oculus, qui omnia cernit, atque omnes saluos fieri, et ad ueritatis agnitionem uenire uult , ipsum aspexit, suamque ipsi consuetam benignitatem ostendens, quodnam iter tenendum esset, hoc modo demonstrauit.

 CAP. uI.---Erat enim eo tempore monachus quidam diuinarum rerum peritus, uitaque ac sermone ornatus, atque in omni monastica uiuendi ratione summopere uersatus: unde oriundus, aut ex quo genere, dicere nequeo, uerum in solitudine quadam Sennaaritidis terre domicilium habens, ac sacerdotii dignitate preditus. Huic porro seni Barlaam nomen erat. Hic igitur cum diuino quodam admonitu, quonam statu regis filius esset comperisset, e solitudine egressus, ad cultam et habitabilem terram profectus est; mutatoque habitu suo, atque indutis mundanis uestibus, et conscensa naui, ad Indorum regnum se contulit, ac mercatorem se esse fingens, in eam urbem in qua regis filius palatium habebat ingreditur. Permultosque dies illic commoratus, qui  rerum ipsius status esset diligenter exquisiuit, et quinam essent qui propius ad eum accedere solerent: cum igitur pedagogum eum de quo superius a nobis mentio facta est ipsi omnium familiarissimum esse intellexisset, seorsim eum conueniens, his uerbis usus est:

Scias uelim, domine mi, me mercatorem esse, atque ex longinqua regione uenisse, eximiique pretii lapidem habere, cui nullus unquam similis inuentus est, quemque nemini adhuc ostendi. Tibi autem hoc declaro, quod te prudentem ac cordatum uirum esse uideam, ut me ad regis filium introducas, ipsique eum dono dem. Siquidem bona omnia incomparabiliter antecellit. Nam et iis qui cordis oculis capti sunt, sapientie lucem affert, et surdis aures aperit,  et mutis uocem impertit, et egrotantes in sanitatem asserit, et stultos sapientia donat, et demones pellit, ac denique quidquid pulchrum et expetendum est, domino suo uberrime suppeditat. Ait ad eum pedagogus: Te quidem hominem grauis atque constantis animi esse uideo; ceterum uerba tua immodicam quamdam iactantiam pre se ferunt. Quod enim excellentes atque ingentis pretii lapides et uniones uiderim, quonam modo enumerando recensere queam? nec tamen unquam aut uidi aut audiui qui eas quas commemorasti uires haberent. uerumtamen eum mihi ostende, ac si talis est qualem ais, sine ulla cunctatione ad regis filium te introducam, qui te maximis honoribus ac beneficiis ornabit. Priusquam  autem per ipsum oculorum obtutum, qui falli nequit, dicta tua confirmaris, fieri non potest ut domino meo ac regi de re incerta et incognita hec tam immodica ac pretumida renuntiem. Dixit autem Barlaam: Recte dixisti, te huiusmodi uires ac facultates nec unquam perspexisse, nec audisse. Etenim oratio ad te mea non de re uulgari, sed ingenti quadam et admiranda est. Quod autem eum cernere quesiuisti, audi quid dicam.

Lapis hic summi pretii, preter eas quas dixi uires et facultates, hanc etiam habet. Eum enim prompte ac facile prospicere non potest, qui sanum ac firmum oculum, corpusque purum atque ab omni spurcitie alienum non habet. Nam si quis, his duabus rebus non recte comparatis, in hunc pretiosum lapidem oculos temere ac petulanter iniiciat, ipsa  quoque scilicet qua preditus est cernendi ui ac mente insuper mulctabitur. Ego porro, utpote medicine minime rudis et ignarus, oculos tuos parum sanos esse conspicio: ac proinde uereor ne hanc quoque quam habes cernendi facultatem amittas. uerum de regis filio audiui, eum tam uite castitate preditum esse, tum pulchros ac perspicaces oculos habere. Quocirca thesaurum hunc ipsi ostendere minime dubitabo. Quamobrem ne commiseris ut hoc negligas, ac re tanti momenti dominum tuum priues. Ille autem ad eum dixit: Si hec ita se habent, ne mihi lapidem ostendas, siquidem plurimis peccatis uita mea inquinata est, ac preterea ne oculos quidem satis sanos habeo. De hac autem re dominum meum regem certiorem facere minime cunctabor.  Hoc sermone habito, ad regis 553 filium ingressus, omnia ei sigillatim exposuit. Ille autem ut preceptoris uerba audiuit, spirituali quadam letitia et uoluptate pectus suum afflari sensit; ac uelut numine correptus, hominem celeriter introduci iussit.

Ut igitur ingressus est Barlaam, eique quam conueniebat pacem dedit, sedere iussus est. Cumque preceptor secessisset, Iosaphat ad senem dixit: uelim mihi pretiosum illum lapidem ostendas, de quo magna et admiranda abs te commemorari preceptor meus mihi narrauit. Barlaam autem suam ad eum disputationem ad hunc modum auspicatus est: Haudquaquam equum est, o rex, ad illustrem tuam excellentiam quidquam falso et inconsiderate a me dici.  Omnia enim que de me ad te allata sunt uera atque ab omni dubitatione aliena sunt. uerum nisi prudentie tue prius periculum fecero, nefas est hoc mysterium tibi declarare. Ait enim Dominus meus: Exiit qui seminat seminare. Et dum seminat, alia quidem ceciderunt secus uiam, et uolucres celi comederunt illa. Alia ceciderunt super petrosa, ubi non erat terra multa, et confestim exorta sunt, eo quod non haberent terram multam. Sole uero exorto estuauerunt, et quia non habebant radicem, aruerunt. Alia autem ceciderunt inter spinas, et surgentes spine suffocauerunt ea. Alia postremo ceciderunt in terram bonam, et dederunt fructum centuplum  . Quocirca si in corde tuo frugiferam ac bonam terram inuenero, diuinum semen in te coniicere, atque ingens mysterium tibi aperire minime dubitabo. Si autem petrosa ea et spinea fuerit, uiaque a quolibet calcata, omnino salutare hoc semen haudquaquam serere, ipsumque auibus et feris, ante quas margaritas proiicere mihi prorsus interdictum est, in predam obiicere prestiterit. uerum de te meliora ac saluti uiciniora confido: nempe quod et lapidem qui pretium omne superat uidebis, ac per luminis ipsius splendorem hoc consequeris, ut ipse quoque lumen efficiaris, fructumque centuplum feras. Etenim tua causa longam uiam conficere studui, ut que nunquam uidisti, tibi ostenderem, atque ea docerem que nunquam audisti.

 Dixit autem ad eum Iosaphat: Equidem ipse, uenerande senex, incredibili quodam, atque eiusmodi, quod nullo modo cerceri queat, desiderio teneor, nouum quemdam ac bonum sermonem audiendi. Atque ignis in pectore meo incensus est, qui me ad necessarias quasdam questiones intelligendas uehementer inflammat. Ceterum adhuc hominem nancisci mihi non licuit, qui de hac re certam mihi fidem facere posset. Quod si sapientem quemdam, et doctrina preditum uirum nactus fuero, ac salutarem sermonem audiero, nec auibus, ut opinor, nec feris eum tradam; nec rursum petrosus et spineus, ut tuis uerbis utar, ero. Quin potius et candido ac sincero animo eum excipiam, et erudite ac diligenter conseruabo. Tu uero si quid eiusmodi nosti, ne  queso id reticeas, uerum mihi narres. Quamprimum enim e longinqua regione te uenisse audiui, animi uoluptate affectus sum, atque in bonam spem ueni fore ut opera tua id quod cupiebam consequerer. Eoque nomine statim te ad me introduxi, comiterque tanquam familiarium meorum et equalium aliquem excepi. Atque utinam spe mea minime fallar! Dixit autem Barlaam: Preclare, atque ut regia magnificentia dignum erat, hoc fecisti, ut non ad externe uilitatis speciem animum adiiceres, uerum abstruse spei teipsum traderes.

Erat enim aliquando magnus quidam et illustris rex, cui, cum in aureo curru, satellitum manu regie maiestati digna cinctus iter faceret, contigit ut duos uiros, laceris ac sordidis uestibus, atque ore  macie confecto, ac maiorem in modum pallido, obuios haberet. Regi porro exploratum erat eos corporis afflictatione ac uite Deo consecrate laboribus carnes suas ita confecisse. Ut igitur eos uidit, e curru statim desiliens, atque humi prostratus, eos adorauit; ac deinde surgens, amicissime complexus est, et salutauit. Proceres autem ipsius ac prefecti hoc moleste tulerunt, eum facinus regia gloria indignum admisisse existimantes. uerum cum coram ipsum reprehendere minime auderent, cum germano ipsius fratre agebant, ut regem admoneret, ne diadematis amplitudinem et sublimitatem ad hunc modum dedecore ac contumelia afficeret. Cum itaque ipse hec fratri dixisset, atque intempestiuam et  preposteram ipsius humilitatem accusasset, responsum ipsi rex dedit, quod a fratre minime intellectum est.

Mos enim regi erat ut cum aliquem morte multaret, preconem cum tuba, que quidem mortis idcirco dicebatur, ad ipsius fores mitteret, atque ex tube illius clangore omnes ei moriendum esse intelligebant. Itaque cum aduesperasset, lethalem tubam ad fratris sui fores clangorem edituram rex misit. Ut igitur ille hanc tubam audiuit, desperata salute per totam 254 noctem domesticis rebus consuluit. Mane autem atra ac lugubri ueste indutus, cum uxore ac liberis ad palatii fores flens ac lamentans profectus est. Cum autem rex ipsum ad se admisisset, atque ita eiulantem uidisset, his uerbis usus est: O stulte ac demens, si fratris tui, cum quo idem tibi genus  et par honor est, in quem nullius omnino sceleris tibi conscius es, preconem ita extimuisti; quonam modo mihi reprehensionis notam idcirco inussisti, quod Dei mei precones, qui mortem, ac Domini in quem me multa et grauia scelera perpetrasse scio pertimescendum aduentum mihi quauis tuba uocalius altiusque denuntiant, humiliter ac demisse salutarim? En igitur ut tuam dementiam coarguerem, hac ratione usus sum, quemadmodum etiam eos qui tibi ut me reprehenderes, in animum induxerunt, statim stolidos et amentes esse demonstrabo. Atque ita curatum et utiliter instructum fratrem suum, domum remisit.

Iussit autem e ligno quatuor arcas effici: quarum cum duas undique auro contexisset, fetidaque cadauerum  ossa in eas iniecisset, aureis seris eas obfirmauit; reliquis autem duabus pice ac bitumine oblitis, pretiosisque lapidibus et exquisitis unionibus, omnique unguentaria fragrantia impletis, asperisque funibus constrictis, proceres eos, a quibus ob uirorum illorum occursum reprehensus fuerat, ad se acciuit, ipsisque quatuor has arcas proposuit, ut quanti he, quantique ille pretii essent estimarent. Illi autem duas eas que inaurate erant, maximi pretii esse asserebant; neque enim aliter fieri posse inquiebant, quin in ipsis regie corone ac cingula recondita essent. Eas contra que pice ac bitumine oblite erant, uiles omnino ac nullius pretii esse aiebant. Rex autem ipsis dixit: Ne me quidem fugiebat, uos hoc  dicturos esse; nam sensibilibus oculis ea que in sensum cadunt perspicitis. Atqui non ita faciendum est; uerum interioribus oculis siue pretium, siue utilitatem et feditatem, que intus condita sunt, spectare oportet. Ac protinus inauratas arcas aperiri iussit. Quibus patefactis, grauis quidam ac teter odor exhalauit, atque iniucundissimum spectaculum oculis obiectum est.

Ait itaque rex: Hic eorum typus est qui cum splendidis et illustribus uestibus utantur, atque ob ingentem gloriam et potentiam insolenter se efferant, intus tamen fetidis cadaueribus ac flagitiis pleni sunt. Post autem, cum eas que pice ac bitumine oblite erant, aperiri iussisset, omnes eos qui aderant,  splendore atque odoris suauitate que in ipsis recondita erat oblectauit. Dixitque eis: Scitis cuinam rei he arce similes sint? humilibus nimirum atque abiectis illis uiris, uilibusque uestibus indutis, quorum uos externum habitum intuentes, contumelie ac probro mihi duxistis, quod ante eos in terram me abiecissem. Ego autem eorum dignitatem, atque animorum pulchritudinem spiritualibus oculis considerans, ex ipsorum contactu gloriam contraxi, eosque quauis corona et quauis regia purpura prestantiores existimaui. Ad hunc igitur modum pudorem ipsis incussit, eosque in his rebus que in aspectum cadunt minime oberrare docuit, uerum iis animum adiungere que intellectu percipiuntur. Itaque ad pii et sapientis regis similitudinem ipse quoque accessisti;  ut qui bona spe nixus me susceperis, que quidem, ut opinor, minime te fallet. Dixit autem ad eum Iosaphat: Hec omnia pulchre atque concinne dixisti. uerum illud scire aueo, quisnam sit tuus Dominus, quem tu orationis initio de illo seminatore uerba fecisse dicebas.

CAP. uII.---Rursus igitur sermonem assumens Barlaam, dixit: Si quisnam Dominus meus sit intelligere cupis, Dominus iehsu Christus est, unigenitus, inquam, ille Dei Filius, ille beatus et solus potens, ille Rex regum et Dominus dominantium, qui solus habet immortalitatem, ac lucem habitat inaccessibilem, qui cum Patre et Spiritu sancto glorificatur . Neque enim ex eorum numero sum qui multos hos et petulantes deos colunt, atque hec  anime expertia et surda simulacra uenerantur; uerum unum Deum agnosco et confiteor, qui in tribus personis, hoc est Patre et Filio et Spiritu sancto, atque una natura et essentia, in una gloria et regno minime diuiso glorificatur. Hic igitur in tribus personis unus Deus, principii ac finis expers , sempiternus, increatus, immutabilis, corpore uacans, inuisibilis, circumscriptione carens, animi comprehensionem fugiens, solus bonus ac iustus est, qui omnia, tam que oculis cernuntur quam que oculorum obtutum fugiunt, ex nichilo in ortum produxit.

Primum scilicet inuisibilium ac celestium uirtutum innumerabilem quamdam multitudinem a materia et corpore secretam, hoc est administros diuine  maiestatis spiritus; deinde autem mundum hunc in aspectum cadentem, hoc est celum, ac terram, et mare; quem etiam letissima luce coornauit, celum nempe sole ac luna et sideribus, terram autem omnis generis 255 stirpibus ac uariis animantibus, mare denique numerosissimis piscium generibus. Hec omnia ipse dixit, et facta sunt; ipse mandauit, et creata sunt . Post autem hominem suismet manibus effingit, sumpto nimirum a terra ad corporis compositionem luto, anima autem rationis et intelligentie participe per suam insufflationem ipsi tributa, que quidem ad Dei imaginem et similitudinem effecta esse scripta est : ad imaginem uidelicet, propter uim intelligendi atque  arbitrii libertatem; ad similitudinem autem, propter uirtutis ipsius, quoad eius fieri potest, imitationem. Hunc porro hominem, arbitrii libertate atque immortalitate donatum, eorum que in terra sunt regem constituit; atque ex ipso feminam, que ipsi auxilio esset, ipsi similem effecit.

Consitoque in Eden ad Orientem paradiso, uoluptatis omnis atque oblectamenti pleno, hominem, quem effinxerat, in ipso collocauit; sic quidem, ut diuina bonitas omnia ligna que illic erant sine ullo impedimento eum percipere iuberet; unius autem duntaxat degustatione ipsi interdiceret , his uerbis utens: Quacunque die comederitis ex eo, morte moriemini. Enimuero unus ex predictis angelicis  copiis, qui uni agmini preerat, cum naturalis uitii ne minimum quidem uestigium a creatore accepisset, uerum boni causa procreatus fuisset, libera mentis inductione a bono in malum deflexit, atque insolentia elatus, aduersus Dominum ac Deum rebellare uoluit. Ac propterea ex ordine suo ac dignitate expulsus est, atque pro beata illa gloria et angelico nomine, diaboli ac Sanate nomen consecutus est. Deus enim ipsum, et celesti gloria indignum, precipitem e celo exturbauit. Cum eo porro simul auulsa et eiecta est ingens angelorum qui ipsi suberant multitudo: qui quidem mentis inductione mali effecti, ac boni loco principis sui defectionem secuti, demonum nomen, ut impostores ac circumscriptores, acceperunt.

Diabolus igitur, abiurato prorsus bono, malaque  natura assumpta, inuidiam aduersus hominem concepit , propterea quod seipsum e tanta gloria eiectum, illum autem ad tantum honorem subuectum perspiceret: eumque e beata illa uiuendi ratione deiicere moliebatur. Quare serpentem imposture sue officinam nactus, per eum feminam conuenit. Cumque eam spe diuinitatis adduxisset, ut interdictum lignum degustaret, per eam postea etiam Adamum  in fraudem impulit. Porro autem, ut primus homo contra diuinum imperium interdictam plantam degustauit, a summo parente atque architecto e deliciarum paradiso exterminatur, atque beate illius et ab exitio immunis uite loco in hanc  miseram  uitam incidit, ac postremo morte multatur. Atque hinc uires nactus diabolus, et uictoria elatus, aucto hominum genere, omne improbitatis genus ipsis in animum iniecit. Ex quo factum est ut Deus ingentem peccati impetum cercere ac reprimere uolens, terre diluuium induxerit, atque omnem animam uiuentem exstinxerit . Cum autem unum duntaxat in illa etate iustum uirum inuenisset, hunc cum uxore ac liberis in arca quadam seruatum, solum in terra constituit. Posteaquam autem rursum homines numero augeri ceperunt, Dei obliuione capti sunt, atque ad grauiorem impietatem proruperunt, ut qui diuersis peccatis in seruitutem se addixerint, atque in uaria errorum genera distraxerint.

 Alii enim casu ac fortuito omnia ferri, prouidentieque expertia esse censuerunt; tanquam scilicet nullus Dominus sit qui ea regat ac moderetur. Alii fatum inuexerunt, natalitiisque sideribus omnia commiserunt. Alii multos deos malos, ac multis uitiosis affectionibus laborantes coluerunt, quo uidelicet suarum affectionum et grauium flagitiorum defensores et patronos eos haberent. Quorum etiam formas pictura exprimentes, surdas statuas ac sensu carentia simulacra in altum erexerunt, eaque in templis inclusa coluerunt et adorarunt, seruientes nimirum creature potius quam Creatori. Quidam enim solem et lunam ac sidera, que Deus ad lucem terreno huic mundo afferendam posuit, coluerunt: que quidem anima et sensu carent, ac Creatoris prouidentia  illuminantur et conseruantur, non autem quidquam per se uirium habent. Alii autem ignem et aquam ac reliqua terre elementa, quibus nec anima nec sensus inest. Neque eos qui anima et ratione prediti sunt eiusmodi rebus cultum adhibere puduit. Alii feris, et reptilibus, et pecudibus, et quadrupedibus animantibus uenerationem tribuerunt: hinc scilicet sese rationis magis expertes ostendentes quam ea ipsa que colebant. Alii turpium quorumdam et abiectorum hominum formas depinxerunt, eosque deos appellarunt, partim masculos, partim feminas: quos etiam ipsimet adulteros, et homicidas, et iracundos, et inuidos, et furiosos, et parricidas, et fratricidas, et fures, 256 et raptores, et claudos, et debiles, et ueneficos, et insanos esse tradiderunt, atque horum  nonnullos mortem obiisse, nonnullos fulmine percussos fuisse, nonnullos hominibus seruiisse, atque exsules exstitisse, nonnullos uulnera accepisse, ac lamenta edidisse, atque ob improba et feda flagitia in animalia sese immutasse. Quo fiebat ut homines ab ipsis diis occasionem sumentes, omni impuritatis genere sese contaminarent. Ac tum horrenda quidem caligo genus nostrum tenebat; neque erat qui intelligeret, nec qui Deum requireret .

Ea autem etate Abraham solus inuentus est qui anime sensum firmum ac ualentem haberet, atque ex rerum conditarum prospectu conditorem agnosceret. Nam cum celum, ac terram, et mare, solem item et lunam ac reliqua considerasset, huiusmodi ornatum concinnitatis plenum admiratus est. Cumque  mundum, et ea que in ipso sunt, conspexisset, non casu ac fortuito ea exstitisse atque conseruari existimauit. Nec rursum terre elementis, aut inanimis simulacris ornatus huiuscemodi causam ascripsit; sed Deum uerum per hec agnouit, atque uniuersi effectorem et conseruatorem esse intellexit. Deus autem eius probitatem animi atque candorem, rectumque iudicium comprobans, seipsum ei patefecit , plenioremque sui cognitionem in ipsius animo inserens, gloria eum affecit, sibique famulum asciuit. Qui quidem per successionem his qui ab  ipso promanarunt transmissa pietate, eos ueri Dei cognitione instruxit. Eamque ob causam Dominus semen ipsius in infinitam multitudinem excrescere uoluit, populumque sibi peculiarem appellauit ; eosque Aegyptie gentis, ac tyranni Pharaonis seruitute pressos, editis horrendis atque admirandis signis et prodigiis per Moysen et Aaronem, uiros sanctos ac prophetie dono preditos, eduxit . Quorum etiam opera Aegyptios, pro eo atque ipsorum improbitas merebatur, excruciauit; et Isrelitas  siccis pedibus per Rubrum mare, scissis uidelicet aquis, atque tum a dextra tum a sinistra muri instar effectis, traiecit. Cum autem Pharao et Aegyptii a tergo eos sequerentur,  reuerse aque eos prorsus deleuerunt. Ac postea, cum per maxima miracula diuinosque prospectus, quadraginta annorum spatio populum in deserto deduceret, ac celesti pane eum aleret, legem  lapideis tabulis diuinitus inscriptam dedit, eamque Moysi in monte tribuit . Que quidem ab omnibus simulacris et flagitiosis actionibus abducebat, solumque uerum Deum uenerari docebat. Sic igitur per ingentia miracula ipsos in bonam quamdam terram induxit, quam olim patriarche illi Abrahamo se ipsius semini daturum receperat. Ac longum esset commemorare quot quamque magna et admiranda et illustria atque eximia beneficia, que numerum omnem excedunt, in eos contulerit Quibus  omnibus id agebatur, ut ab omni nefario cultu et flagitio genus humanum abstraheret, atque in ueterem statum reuocaret. Nihilo secius tamen adhuc natura nostra erroris libertati seruiebat, ac per diaboli tyrannidem mors in homines regnum obtinebat, omnesque diuina sententia condemnatos in infernum transmittebat.

Cum igitur in eiusmodi calamitatem ac miseriam uenissemus, minime nos despexit is a quo efficti atque in ortum producti fueramus; neque manuum suarum opus funditus perire siuit. uerum benigna Dei ac Patris uoluntate unigenitus Filius, et Dei uerbum, qui est in sinu Patris; ille, inquam, eiusdem cum Patre ac Spiritu sancto substantie, ille euo omni antiquior, ille principii expers, qui in  principio erat, et apud Deum ac Patrem erat, et Deus erat, ad seruos suos indulgenter se demittit; et quidem ita, ut hec demissio nec uerbis declarari, nec mente comprehendi possit. Nam cum Deus perfectus esset, perfectus homo ex Spiritu sancto et sancta Maria uirgine Dei genitrice efficitur, non ex uiri semine aut uoluntate aut concubitu , in labis omnis experte uirginis utero conceptus, sed ex Spiritu sancto, quemadmodum ante conceptionem archangelorum unus missus est, qui nouam illam et admirandam conceptionem uirgini nuntiaret. Etenim Dei Filius ex Spiritu sancto sine semine conceptus est: compactaque sibi in uirginis utero carne animata anima rationis ac mentis participe, prodiit  in una persona, et duabus naturis, perfectus Deus, et homo perfectus; matris uirginitatem etiam post partum ab omni labe conseruans. Atque iisdem omnino quibus nos, excepto peccato, passionibus obnoxius effectus , infirmitates nostras suscepit, ac morbos nostros portauit . Quoniam enim per peccatum mors in mundum introierat : atque Spiritus sanctus columbe specie in ipsum descendit. Ac deinceps magna et admiranda signa efficere cepit, mortuos uidelicet ad uitam reuocans, cecis lucem afferens, demones in fugam uertens, surdos et claudos curans, leprosos purgans, atque inueteratam naturam nostram undique renouans, operibusque erudiens, ac uirtutis uiam edocens, atque a corruptione abstrahens, et ad sempiternam uitam iter monstrans. Unde etiam duodecim discipulos elegit , quos apostolos nominauit, ipsisque negotium dedit ut celestem uite rationem predicarent, quam ut in terra ostenderet, ac nos humiles et terrenos per incarnationem suam celestes efficeret, uenerat.

At uero admirande ipsius ac Deitati consentanee  uite atque infinitorum miraculorum inuidia et furore commoti Iudeorum pontifices ac principes, apud quos scilicet commorabatur, et ad quorum utilitatem admiranda huiusmodi signa et prodigia perpetrarat, beneficiorum omnium immemores, eum morte multarunt, uno nimirum ex ipsius discipulis ad ipsum prodendum arrepto, comprehensumque ipsum gentibus dediderunt, ipsum, inquam, qui omnium uita erat, ac sponte hec suscipiebat. Hac enim de causa uenit, ut nostra causa omnia perpeteretur, quo uidelicet nos a uitiosis affectionibus in libertatem uindicaret. Cum autem mulia in eum suppliciorum genera exercuissent, eum ad extremum cruce condemnarunt. Atque omnia in carnis, quam ex nobis assumpserat, natura pertulit: diuina interim ipsius natura  ab omni perpessione libera manente. Nam cum duplici natura preditus esset, hoc est diuina, et ea quam a nobis assumpserat, humana quidem natura perpessa est, diuinitas autem perpessione immunis et immortalis erat. Cruci igitur in carne affixus est innocens Dominus noster iehsu Christus. Peccatum enim non fecit, nec inuentus est dolus in ore eius ; proindeque morti obnoxius non erat. Quandoquidem, ut iam dixi, mors per peccatum in mundum introiuit. uerum nostra causa carne mortem oppetiit, ut nos a mortis tyrannide redimeret. Descendit ad inferos, iisque contritis, eas que ab orbe condito illic incluse tenebantur, animas liberauit. In sepulcro conditus, tertia die resurrexit, cum  scilicet mortem superasset, uictoriamque nobis aduersus eam donasset, atque immortalitatis largitor immortalitatem carni conciliasset, discipulis uisus est, ipsisque pacem impertiuit , ac per eos uniuerso mortalium generi.

Post quadraginta autem dies in celos ascendit, atque in Patris dextra sedet, rursumque uenturus est iudicare uiuos et mortuos, ac reddere unicuique iuxta opera sua . Post gloriosam autem suam in celos ascensionem, sanctissimum Spiritum ad sanctos suos discipulos in ignis specie misit; cuius instinctu peregrinis linguis loqui ceperunt, quemadmodum ipse dabat eloqui illis. Hinc igitur per ipsius gratiam in omnes gentes dispersi sunt, atque orthodoxam fidem predicauerunt, baptizantes eos  in nomine Patris et Filii et Spiritus sancti, et docentes seruare omnia Saluatoris precepta . Ad hunc igitur modum gentes a recta uia aberrantes illustrarunt, ac superstitiosum idolorum errorem de medio sustulerunt. Quamuis autem hostis, cladem suam indignissime ferens, nunc quoque bellum aduersus pios excitet, stultis uidelicet ac stolidis persuadens ut idolorum cultum adhuc retineant, imbecilla tamen ipsius uis effecta est, atque ipsius framee per Christi potentiam in finem defecerunt. En tibi Dominum meum ac Deum et salutis auctorem paucis uerbis declaraui; plenius autem eum cognosces, si ipsius gratiam in anima tua acceperis, diuinoque beneficio tibi contigerit ut ipsius seruus fias.

 CAP. uIII.---Hec uerba ut regis filius audiuit, ipsius animus lumine perstrictus est, ac pre letitia e solio suo exsurgens, Barlaamque complectens, dixit: Fortasse, nisi me coniectura fallit, uir prestantissime, hic est inestimabilis ille lapis quem non abs re ecultum tenes, nec cuilibet promiscue ostendis, uerum iis demum qui sanis ac firmis animi sensibus prediti sunt. Ecce enim ut hec uerba auribus excepi, suauissima lux pectus meum subiit, et graue illud meroris uelamen, quod iam pridem animo meo undique incumbebat, statim sublatum est. Si igitur recte coniicio, fac, queso, sciam. Sin autem aliquid his que abs te commemorata sunt prestantius nosti, ne cuncteris id mihi rursus aperire.

Rursum igitur respondit Barlaam: Ita sane, mi  domine ac rex, hoc est illud magnum mysterium, quod absconditum 258 est a seculis et generationibus, in extremis autem temporibus hominum generi patefactum . Cuius declarationem olim per Spiritus diuini gratiam multi prophete ac iusti uiri predixerunt, multifariam multisque modis edocti , atque alta uoce annuntiantes. Cumque salutem omnino futuram prospicerent, eiusque cernende cupiditate tenerentur, non tamen eam perspexerunt; uerum ultima hec generatio diuino beneficio salutis auctorem suscepit. Quamobrem qui crediderit, et baptizatus fuerit, saluus erit .

Dixit autem Iosaphat: Omnia ea que abs te dicta  sunt sine ulla dubitatione credo, eumque quem annuntias Deum gloria afficio. Hoc unum peto, ut sine ullo errore cuncta mihi declares, quidque mihi faciendum sit exacte doceas. Atque etiam quidnam baptismus sit quem ab iis qui fide prediti sunt accipi ais, deinceps fac intelligam.

Ille autem ad eum respondit: Sancte huius et incontaminate Christianorum fidei uelut radix ac certum fundamentum diuini baptismi gratia est, ut que omnia a natiuitate contracta peccata expiet, atque ea inquinamenta que ex uitio conflata sunt prorsus expurget. Sic enim Saluator mandauit, ut per aquam ac Spiritum regeneremur, atque ad ueterem dignitatem redeamus: per orationem uidelicet ac salutarem inuocationem, ad aquam accedente Spiritu sancto.  Baptizamur igitur iuxta Saluatoris sermonem in nomine Patris et Filii et Spiritus sancti . Atque ita Spiritus gratia in eius qui baptizatur anima immoratur, eam illustrans, ac diuinam reddens, atque imaginem illam ac similitudinem Dei, ad quam condita est, ipsi instaurans. Ac deinceps, ueteribus omnibus uitii operibus abiectis, noue uite cum Deo pactum inimus , ac puriorem uiuendi rationem auspicamur: quo nimirum etiam coheredes eorum efficiamur qui ad immortalitatem regenerati sunt, ac sempiternam salutem consecuti sunt. Citra baptismum autem fieri non potest ut quisquam bonam spem consequatur, quamlibet etiam pios omnes pietate antecelluerit. Sic enim Deus uerbum, qui, ut generi  nostro salutem afferret, humanitatem suscepit, dixit: Amen dico uobis, nisi quis regeneratus fuerit ex aqua et Spiritu sancto, non intrabit in regnum celorum . Quamobrem ante omnia te rogo, ut animo fidem accipias, ac statim ardentissimo quodam desiderio ad baptismum accedas, nec ullam omnino moram adhibeas. Periculosa siquidem est dilatio, propterea quod prestitutus morti dies incertus est Iosaphat autem ad ipsum dixit: Et quenam bona illa spes est, cuius fieri posse negasti ut quisquam citra baptismum compos fiat? Quidnam etiam illud est, quod celorum regnum appellas? Undenam item Dei humanitate induti uerba audiuisti? Quinam rursus est incertus morti prestitutus dies, de quo ingens sollicitudo pectus meum subiens, meroribus ac doloribus  carnes meas conficit, atque adeo ipsum ossium robur exest? Denique utrum morientes in nichilum dilabimur, an contra post presentem peregrinationem alia uita superest: hec et his consentanea ex te scire auebam.

Barlaam huiusmodi responsum his uerbis dedit: Bona ea spes, de qua locutus sum, regni celestis est. Ea autem est eiusmodi, ut nulla omnino humana lingua explicari possit. Ait enim Scriptura: Que oculus non uidit, et auris non audiuit, et in cor hominis non ascenderunt, preparauit Deus diligentibus se . Cum autem abiecta hac crassa carne, beatitudinem illam diuino beneficio consecuti fuerimus, tum ille, cuius beneficio spes  nostra nos minime fefellerit, nos docebit, efficietque ut bonorum illorum gloriam, omnem mentis captum superantem, lucem illam que nulla oratione exprimi potest, uitam illam que morte non interrumpitur, ac denique illam cum angelis uite consuetudinem cognoscamus. Nam si hoc diuinitus consequamur, ut cum Deo, quantum humane nature fas est, consuetudinem habeamus, omnia ea que nunc nobis ignota sunt ab eo sciemus. Hoc enim, Scripturis diuinitus inspiratis edoctus, omnium maxime celorum regnum esse duco, nempe ad sancte, et que uite initium dedit, Trinitatis contemplationem accedere, atque incomparabili ipsius lumine purius illustrari, ac reuelata facie  ipsius gloriam omnem uerborum facultatem superantem contueri. Nec uero  mirandum est, gloriam illam ac lucem et arcana bona nullis uerbis declarari posse; neque enim ampla et eximia essent, si nos terreni et mortales, ac grauem hanc et affectionibus obnoxiam carnem gestantes, ea tum cognitione percipere, tum uerbis exprimere possemus. Que cum explorata tibi sint, ea fide sola citra ullam dubitationem accipe, atque ab omni fictione abhorre; illudque stude, ut per bona opera immortalem illam gloriam arripias. Qua cum tibi potiri contigerit perfectius hec cognosces.

259 Quod autem ex me quesiuisti, quonam modo nos incarnati Dei uerba audierimus, hoc habeto, nos per sacrosancta Euangelia ea que ad theandricam, hoc est Dei cum homine coniuncti,  dispensationem pertinent, didicisse. Nam ita sanctus ille liber appellatur, ut qui immortalitatem et statum a corruptione alienum, et sempiternam uitam, et peccatorum remissionem, et celorum regnum, nobis qui mortales interituique obnoxii ac terreni sumus, fauste annuntiet. Quem quidem scripserunt qui spectatores ac ministri uerbi fuerunt. De quibus superius dixi, quod Saluator noster Christus discipulos et apostolos elegerit. Qui quidem nobis post gloriosam Dei in celos ascensionem, ipsius in terra uite rationem, et doctrinam ac miracula, quantum ab hominibus prestari poterat, litterarum monumentis mandarunt. Sic etenim in extrema libri sui parte eximius ille inter diuinos euangelistas dixit: Sunt et alia multa, que fecit iehsu, que si scribantur  per singula, nec ipsum arbitror mundum eos qui scribendi sunt capere posse libros .

In hoc igitur diuino Euangelio, tum incarnationis, tum declarationis, tum miraculorum, tum preceptorum ipsius historia, Dei spiritu exarata continetur. Ac deinde supplicii illius ab omni labe remoti, quod Dominus nostra causa subiit, sancteque triduo post resurrectionis, atque in celos ascensionis, ac denique illustris ac metuendi ipsius secundi aduentus mentio habetur. Rursum enim Dei Filius cum gloria, omni sermone prestantiori atque ingenti celestis militie multitudine in terram uenturus est, ut de mortalium genere sententiam ferat, atque unicuique pro eo ac gessit, rependat  . Etenim cum Deus hominem ab initio effinxisset  insufflauit in eum spiraculum uite , que quidem anima rationis atque intelligentie particeps appellatur. Quoniam autem morte damnati sumus, omnibus nobis mori necesse est; nec fieri potest ut hic calix hominem ullum pretereat. Nihil autem est aliud mors quam animi a corpore disiunctio. Ac quidem illud corpus, quod e terra effictum est, posteaquam ab animo seiunctum est, in terram, ex qua sumptum fuerat, reuertitur, ac corruptum dissoluitur . Anima autem immortalis cum sit, eo proficiscitur quo summus ille effector imperat, uel, ut rectius loquar, quemadmodum ipsa sibi, cum adhuc in carne uersaretur, hospitium  preparauit. Ut enim quisque uite munere hic functus fuerit, illic recepturus est.

Denique confectis longis temporum curriculis, Deus noster cum metuenda et sermonis facultatem superante gloria ad iudicium de orbe ferendum ueniet. Cuius metu celorum uirtutes commouebuntur, atque omnis angelorum exercitus tremore correptus coram ipso astabit : tum uidelicet, cum in archangeli uoce ac diuina tuba mortui ad uitam redibunt, ac tremendo ipsius throno sistentur . Est autem resurrectio, anime rursus cum corpore coniunctio. Quocirca hoc ipsum corpus, quod interit ac dissoluitur, ita resurget, ut deinceps interire nequeat . Nec uero huic rei fidem ullo modo abrogare in mentem tibi ueniat. Neque  enim ei qui ipsum primum e terra effinxit, posteaquam in terram ex qua sumptum est rediit, iuxta Creatoris sententiam rursus ad uitam excitare impossibile est. Nam si quod Rex Deus ex nichilo in ortum produxerit, tecum reputes, istud satis magno argumento tibi futurum est. Etenim sumpta terra, que prius non erat, hominem procreauit . Quonam igitur modo e terra homo factus est? Quonam modo ipsa ex nichilo producta est? Quonam item fundamento nititur? Quonam denique modo ex ipsa infinita tum brutorum, tum seminum, tum stirpium genera producta sunt? Quinetiam in nostro quoque ortu uelim hoc consideres. An non enim perxiguum semen in terram, hoc est in uuluam ipsum excipientem emittitur? Unde igitur hec tanta animalis  effectio?

Quamobrem ei qui omnia ex nichilo produxit, atque etiamnum producit, minime impossibile est corporea ea que morte extincta atque corrupta sunt, e terra ad uitam reuocare, ut unusquisque consentaneam operibus suis mercedem recipiat . Laboris enim est, inquit ille, presens tempus; futurum autem, mercedis. Alioqui, ubinam Dei iustitia erit, nisi sit resurrectio? Siquidem multi probi uiri, cum in hac uita multas calamitates ac multa supplicia tulissent, per uim tandem de medio sublati sunt. Nonnulli contra impii ac facinorosi homines, in deliciis ac prosperis rerum successibus presentem uitam consumpserunt: at Deus, ut qui  simul et bonitate et iustitia prestet, resurrectionis ac referendarum rationum diem constituit, ut, cum queque anima corpus suum receperit, improbus quidem et sceleratus, qui hic omnia secunda ac leta habuerit, illic scelerum penas luat; probus contra eorum que inique gesserit, penis in hac uita persolutis, illic bonorum hereditatem consequatur. Audient enim, inquit Dominus, qui in monumentis 260 sunt, uocem Filii Dei. Et exibunt, qui bona fecerunt in resurrectionem uite; qui autem mala egerunt, in resurrectionem iudicii . Quo scilicet tempore sedes quoque collocabuntur, atque Antiquus dierum , rerumque omnium parens et architectus presidebit. Ac libri aperiuntur, in quibus omnium nostrum actiones, sermones,  cogitationes inscripte continentur. Atque igneus fluuius rapido cursu uoluetur, cunctaque que in abstruso delitescunt, patefient. Non illic patronus, aut uerborum lenocinium, aut falsa excusatio, aut opum potentia, aut dignitatum fastus, aut amplissime munerum largitiones rectum iudicium supprimere poterunt: uerum incorruptus ille ac uerus iudex ad iustitie laudem omnia perpendet, hoc est, et actionem, et sermonem, et cogitationem. Ac proficiscentur qui uirtutibus operam dederunt ad sempiternam uitam, et lucem omnem orationis uim excedentem, ut cum angelis oblectentur, atque arcanis bonis fruantur, sancteque Trinitati pure astent; qui autem turpibus flagitiis sese deuinxerint, atque omnes impii et peccatores ad sempiternum  cruciatum, qui quidem gehenna dicitur, et exteriores tenebre, et insomnis uermis, et stridor dentium, aliaque innumera tormenta.

Quorum omnium nullum eque graue et acerbum est, atque a Deo abalienari, et a dulcissima ipsius facie abiici, gloriaque illa que nullis uerbis exponi potest orbari, atque inspectante uniuerso orbe traduci, et ignominia que nunquam finem habitura sit notari. Posteaquam enim horrenda illa sententia edita fuerit, omnia deinceps immutabilia, et conuersionis omnis expertia manebunt: sic uidelicet, ut nec uita leta iustis finem habitura, nec afflictio et pena peccatoribus terminum acceptura sit. Neque enim sublimior post eum alter iudex est, nec per sequentia opera purgatio, nec prestitutus emendationis  terminus, nec alia ulla iis qui in cruciatu uersabuntur ars et ratio, quippe cum supplicium una cum ipsis in sempiternum duret

Que cum ita sint, quales tandem nos in sanctis conuersationibus ac piis actionibus esse oportet, ut digni habeamur uenturas minas effugere, atque a dextris Filii Dei stare ? Nam hec iustorum statio est, quemadmodum contra miserrima ad sinistram pars peccatoribus assignata est. Post autem Dominus iustos Patris sui benedictos uocans , in perpetuum regnum introducet; peccatores autem cum ira et exsecratione a suaui et tranquilla facie sua abiectos  ad sempiternam penam ablegabit.

CAP. IX.---Iosaphat autem his ad eum uerbis usus est: Magnas quasdam et admirandas res, magnoque metu ac tremore dignas mihi, o homo, narras, si quidem hec ita se habent, atque postquam fatis concesserimus, et in cinerem ac puluerem dissoluti fuerimus, resurrectio et regeneratio futura est, rerumque in uita gestarum examen ac merces. uerum quo argumento hec probas? et quonam ei rei que nondum oculis perspecta est audite atque intellecte usque adeo firmam et indubitatam fidem adhibuistis? Nam que iam gesta ac re ipsa declarata sunt, etiamsi ipsi minime uideritis, at ab iis qui ea uiderunt, ac memorie prodiderunt, audiuistis. Quonam autem modo de  rebus futuris tam magna et pretumida predicantes, certam de iis fidem nacti estis?

Respondit Barlaam: Ex iis que iam contigerunt, de futuris etiam certam fidem nactus sum. Nam qui hec predicarunt, nec ulla in re a uero aberrarunt, uerum per signa et prodigia, uariasque uirtutes sermonibus suis robur conciliarunt, iidem etiam de futuris nos admonuerunt. Quemadmodum igitur hic nichil preposterum ac fictum docuerunt, uerum omnia ea que ab ipsis dicta et facta sunt, sole clarius effulserunt, eodem quoque modo illic uere omnia tradiderunt. Que quidem etiam ipse Dominus noster ac herus iehsu Christus, tum sermone, tum opere confirmauit. Amen enim, inquit, dico uobis, quia uenit hora, quando mortui audient uocem Flii Dei,  et qui audierint, uiuent . Ac rursum: uenit hora, in qua omnes qui in monumentis sunt audient uocem Filii Dei. Et procedent qui bona fecerunt in resurrectionem uite; qui uero mala egerunt, in resurrectionem iudicii . Ac rursum ait: De mortuorum autem resurrectione non legistis quod dictum est uobis a Deo, dicente: Ego sum Deus Abraham, Deus Isaac, et Deus Iacob? Deus porro mortuorum Deus non est, sed uiuentium. Ut enim colliguntur zizania, et comburuntur, sic erit in consummatione seculi huius . Mittet Filius Dei angelos suos, et colligent de regno eius omnia scandala, et eos qui faciunt iniquitatem. Et mittent eos in caminum ignis: illic erit fletus et stridor dentium. Tunc iusti fulgebunt sicut sol in regno Patris eorum

 Hec dicens addidit: Qui habet aures audiendi, audiat . His igitur pluribusque aliis 261 uerbis Dominus corporum resurrectionem declarauit. Reipsa autem sermonibus suis fidem astruxit, cum mortuos ad uitam reuocauit, ac sub terrestris uite sue catastrophen Lazarum quemdam amicum suum, qui iam quatriduo mortuus erat, ac fetebat, e monumento uocauit, eumque qui animam efflauerat, uiuum exhibuit . Quin ipse quoque Dominus perfectam, nec iam morti subiectam resurrectionem auspicatus est: quippe qui morte in carne degustata, triduo post ad uitam rediit, ac mortuorum primogenitus effectus est . Quanquam enim alii  quoque a morte ad uitam excitati sunt, morte tamen rursus functi sunt, nec future uere resurrectionis imaginem exhibere potuerunt. Solus autem ipse resurrectionis illius auctor ac princeps exstitit, ut qui immortali resurrectione ad uitam redierit. Hec illi etiam qui ab initio spectatores ac ministri uerbi fuerunt, predicarunt. Ait enim beatus Paulus, qui non ab hominibus, sed a celo uocatus est : Notum uobis facio, fratres, Euangelium quod annuntiaui uobis. Tradidi enim uobis in primis quod et accepi, quod Christus mortuus est pro peccatis nostris secundum Scripturas, et quod sepultus est, et quod resurrexit, secundum Scripturas . Si autem Christus predicatur quod resurrexit a mortuis, quomodo dicunt quidam, quod resurrectio mortuorum non est?  Nam si mortui non resurgunt, ne Christus quidem resurrexit. Si autem Christus non resurrexit, inanis est fides uestra. Adhuc estis in peccatis uestris. Si in hac tantum uita sperantes sumus in Christo, miserabiliores sumus omnibus hominibus. Nunc autem Christus resurrexit a mortuis, primitie dormientium. Quoniam quidem per hominem mors, per hominem autem resurrectio mortuorum. Ut enim in Adam omnes moriuntur, ita in Christo omnes uiuificabuntur . Et paucis interiectis: Oportet enim, inquit, corruptibile hoc induere incorruptionem, et mortale hoc induere immortalitatem. Cum autem mortale hoc induerit immortalitatem, tunc fiet sermo qui scriptus est, Absorpta est mors in uictoria. Ubi est mors uictoria tua? Ubi est mors stimulus  tuus? Destruetur autem prorsus ac delebitur mortis potentia, ut que iam uim suam non exerat, uerum deinceps hominibus immortalitas atque incorruptibilitas sempiterna concedatur. Erit igitur, erit, inquam, sine ulla dubitatione mortuorum resurrectio, idque certissime credimus. Quinetiam rerum in uita gestarum, examen ac premia et penas fore perspectum habemus, in metuendo uidelicet aduentus Christi die , in quo celi igne soluentur et elementa ardore contabescent, ut theologi cuiusdam uerbis utar. Nouos autem celos, ac nouam terram secundum ipsius promissionem exspectamus. Nam quod illic operum premia et pene sint, nichilque omnino bonorum uel malorum negligatur, uerum et actionum, et uerborum, et cogitationum merces recondita sit, ex his  Christi uerbis constat: Quicunque potum dederit uni ex minimis istis calicem aque frigide, tantum in nomine discipuli, non perdet mercedem suam . Ac rursum ex his: Cum uenerit Filius hominis in maiestate sua, et omnes angeli cum eo, tunc sedebit super sedem maiestatis sue, et congregabuntur ante eum omnes gentes, et separabit eos ab inuicem, sicut pastor segregat oues ab hedis. Et statuet oues quidem a dextris suis, hedos autem a sinistris. Tunc dicet Rex his qui a dextris erunt: uenite, benedicti Patris mei, possidete regnum uobis paratum a constitutione mundi. Esuriui enim, et dedistis mihi manducare; sitiui, et dedistis mihi bibere; hospes eram, et collegistis me; nudus, et cooperuistis me; infirmus, et  uisitastis me; in carcere eram, et uenistis ad me . Cur his uerbis utitur, nisi quia beneficia, que a nobis in egentes conferuntur, sibi asciscit? Et alio loco ait: Omnis quicunque confitebitur me coram hominibus, confitebor et ego eum coram Patre meo, qui est in celis .

En per hec omnia, ac plura alia, firma et certa esse bonorum operum premia declarauit. Quemadmodum etiam contra improbarum actionum penas illic reconditas esse denuntiauit, per admirandas scilicet et eximias parabolas quas ille sapientie fons prorsus sapienter exposuit. Etenim diuitem quemdam inducit , purpura et bysso indutum, ac quotidie splendide epulantem; tenacem autem atque a misericordia remotum, adeo ut pauperem quemdam,  Lazarum nomine, ad fores suas iacentem despiceret, ac ne ipsas quidem mense sue micas ei impertiret. Utroque igitur extremo uite die functo, pauper quidem ille atque ulcerosus in Abrahe sinum delatus est , diues contra acerbissimo flamme supplicio in inferno addictus est. Ad quem etiam Abraham his uerbis utebatur: Recepisti bona in uita tua, et Lazarus similiter mala. Nunc autem ipse consolatur, tu uero cruciaris.

262 Rursum alio loco celorum regnum homini regi simile esse ait qui filio suo nuptias fecit . Per nuptias porro futura letitia et claritas indicatur. Etenim ad humiles ac terrenis affectibus imbutos homines uerba faciens, ab iis rebus que ipsis usitate  ac familiares erant, parabolas ducebat: non quod nuptias et mensas in euo illo esse ostenderet, sed ad eorum crassitiem sese demittens, his uocabulis utebatur, ut futura ipsis perspicua faceret. Omnes itaque, inquit, rex ille sublimi preconio ad nuptias inuitauit, atque ut bonis illis ad satietatem usque fruerentur.

Multi autem eorum qui inuitati fuerant, ire neglexerunt: uerum se ipsos partim in agris, partim in negotiationibus, partim in uxoribus nuper acceptis occupantes, nuptialis thalami splendore caruerunt. Illis autem sua sponte a suauissima illa letitia exclusis, alii uocati sunt, atque implete sunt epule discumbentibus. Ingressus autem rex ut uideret discumbentes, uidit illic hominem non uestitum ueste nuptiali. Et dixit ei: Amice, quomodo huc intrasti, non  habens uestem nuptialem? At ille obmutuit. Tunc dixit rex ministris: Ligatis pedibus ac manibus eius, tollite eum, et mittite in tenebras exteriores. Illic erit fletus et stridor dentium. Per hos porro qui nuptiis interesse recusarunt, nec ei a quo uocabantur ullo modo morem gesserunt, illi significantur qui ad Christi fidem minime accurrerunt, uerum aut in idolorum cultu, aut in aliqua heresi perstiterunt. Per eum autem qui ueste nuptiis consentanea carebat, is demum intelligitur, qui fide quidem preditus fuit, ceterum spiritualem uestem impuris flagitiis conspurcauit, meritoque proinde a nuptialis thalami letitia submotus est.

Quin aliam quoque huiusmodi parabolam eodem  pertinentem attulit, propositis nimirum decem quibusdam uirginibus, quarum quinque prudentes erant, et quinque fatue . Que quidem fatue, acceptis lampadibus suis, non sumpserunt oleum secum, prudentes autem sumpserunt. Hoc autem loco per oleum probarum actionum possessionem significauit.

Media autem nocte, inquit, clamor factus est: Ecce sponsus uenit, exite obuiam ei. Porro per mediam noctem diei illius incertitudinem indicauit. Tunc surrexerunt omnes uirgines ille; et que parate erant, exierunt obuiam sponso, et intrauerunt cum eo ad nuptias, et clausa est ianua. Que autem imparate erant , cum lampades suas exstingui perspicerent, ad  oleum emendum sese contulerunt. Posteaque, clausis iam foribus, accedentes, clamabant, dicentes: Domine, Domine, aperi nobis. Ipse autem respondens, dixit eis: Amen dico uobis, nescio uos. Ex his omnibus perspicue constat, improbis actionibus, atque adeo sermonibus, ipsisque etiam cogitationibus, suam esse mercedem constitutam.

Dixit enim Saluator: Dico uobis, quod omne uerbum otiosum quod locuti fuerint homines, reddent de eo rationem in die iudicii . Ac rursum: uestri uero et capilli capitis omnes numerati sunt . Quo scilicet loco per capillos minutissimas etiam considerationes animique cogitationes significauit. Consentanea autem his quoque beatus Paulus tradit: uiuus est, inquit, sermo Dei, et efficax,  ac penetrabilior omni gladio ancipiti, et pertingens usque ad diuisionem anime et corporis, spiritus quoque et compagum ac medullarum, et discretor cogitationum et intentionum cordis. Et non est ulla creatura inuisibilis in conspectu eius, omnia autem nuda et aperta sunt in oculis eius, ad quem nobis est sermo 

Hec etiam prophete longis ab hinc temporibus, Spiritus sancti gratia illustrati, apertissime nuntiauerunt. Ait enim Isaias: Ego opera illorum noui, et reddam eis. Ecce uenio ut congregem omnes gentes et linguas; et uenient, et uidebunt gloriam meam; et erit celum nouum, et terra noua, que ego faciam manere coram me. Et ueniet omnis caro, et adorabit me in conspectu meo, dicit Dominus; et exibunt, et  uidebunt cadauera hominum, qui preuaricati sunt in me. Nam uermis eorum non morietur, et ignis eorum non exstinguetur. Et erunt usque ad satietatem uisionis omni carni . Ac rursum de die illo ait: Et inuoluetur celum sicut liber, omnes stelle cadent sicut folium de uinea. Ecce enim dies Domini uenit plenus furore et ira, ad ponendam terram in solitudinem, et peccatores eius conterendos ex ea. Quoniam stelle celi et splendor earum non expandent lumen suum. Et obtenebrabitur sol in ortu suo, et luna non splendebit in lumine suo. Et quiescere faciam superbiam infidelium, et arrogantiam fortium humiliabo . Ac rursus ait: ue qui trahitis iniquitatem in funiculis uanitatis, et quasi uinculum plaustri,  peccatum. ue qui dicitis malum bonum, ponentes amarum in dulce, et dulce in amarum. ue qui potentes estis ad bibendum uinum, et uiri fortes ad miscendam ebrietatem. Qui iustificatis impium pro muneribus, et iustitiam 263 iusti aufertis ab eo. Qui declinatis iudicium pauperum, et diripitis substantiam egenorum, ut sit uobis orphanus in predam. Et quid facietis in die uisitationis? et ad quem confugietis in auxilium? et ubi derelinquetis gloriam uestram, ne in uisitationem incidatis? Propter hoc, sicut deuorat stipulam lingua ignis, et calor flamme exurit, sic radix eorum quasi fauilla erit, et germen eorum ut puluis. Abiecerunt enim legem Domini exercituum, et eloquium sancti Isrel blasphemauerunt .

Eodem accedit, quod ait alius propheta: Iuxta est  dies Domini magna et uelox nimis. uox diei Domini amara, tribulabitur fortis. Dies ire dies illa, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris super ciuitates munitas, et super angulos excelsos. Et tribulabo malignos, et ambulabunt ceci, quia Domino peccauerunt; et effundetur sanguis eorum sicut humus, et corpus eorum sicut stercora. Sed et argentum eorum, et aurum eorum non poterit liberare eos in die furoris Domini. In igne zeli eius deuorabitur omnis terra, quia consummationem cum festinatione faciet cunctis habitantibus terram . Insuper etiam Dauid rex et propheta ad hunc modum clamat: Deus manifeste ueniet, Deus noster, et non silebit. Ignis in conspectu eius  exardescet, et in circuitu eius tempestas ualida. Aduocabit celum desursum, et terram discernere populum suum . Ac rursum: Exsurge, Deus, inquit, et iudica terram, quoniam cogitatio hominis confitebitur tibi . Ac rursum: Tu reddes unicuique iuxta opera sua. Complura autem etiam alia huiusmodi, tum Psalmista, tum omnes prophete diuino Spiritu edocti, de futuro iudicio ac mercede predicarunt. Quorum sermones Saluator quoque certissime confirmans, nos mortuorum resurrectionem, rerumque in uita gestarum mercedem, atque immortalem futuri seculi uitam credere docuit.

CAP. X.---Iosaphat autem ingenti ob hec uerba animi compunctione plenus, lacrymis perfundebatur,  atque his ad senem uerbis usus est: Omnia mihi perspicue declarasti, ac horrendam hanc et admirandam narrationem luculenta oratione complexus es. His itaque nobis propositis, quid tandem faciendum est, ut ea supplicia que sceleratis hominibus parata sunt effugiamus, ac iustorum gaudium consequamur?

Respondit Barlaam: Litteris sacris proditum est , quod cum Petrus, qui apostolorum princeps uocatus est, plebem doctrina instrueret, corde compuncti sunt, quemadmodum scilicet tu quoque hodierno die. Cumque dixissent: Quid faciemus? Petrus ad eos dixit: Penitentiam agite, et baptizetur unusquisque uestrum in remissionem peccatorum, et accipietis donum Spiritus sancti. uobis enim est promissio,  et filiis uestris, et omnibus qui longe sunt, quoscunque aduocauerit Dominus Deus noster. En igitur ipse misericordie sue diuitias in te effudit, teque qui animo ac uoluntate procul ab eo dissitus eras, et alienis, non dicam diis, sed pestiferis demonibus, et surdis ac sensus expertibus statuis cultum adhibebas, acciuit. Quocirca ante omnia ad eum qui te uocauit accede, a quo ueram tam eorum que oculis cernuntur, quam que ab oculorum sensu remota sunt, cognitionem consequeris. Quod si posteaquam uocatus es accedere recusas, aut moras nectis, iusto Dei iudicio exheres eris, ac repudiaberis, quia ipse repudiasti. Ad hunc enim modum ipse quoque apostolus Petrus ad quemdam discipulum dixit: [* 1Kb] Ego autem credo quod et obediuisti uocationi, et adhuc  sincerius obediens, crucem tolles, Deumque ac Dominum te uocantem sequeris, qui te a morte ad uitam, et a tenebris ad lucem inuitat. Nam profecto Dei ignoratio, anime caligo ac mors est; et simulacra colere ad nature exitium, amentiam omnem excedit.

Quos quidem homines cuinam rei similes esse dicam? et quanam imagine eorum stoliditatem tibi ob oculos ponam? Sed tamen exemplum quoddam tibi proponam, quod mihi a uiro quodam summa sapientia predito commemoratum est. Aiebat enim, simulacrorum cultores aucupi similes esse, qui cum lusciniam, perexiguam auiculam, cepisset, gladiumque arripuisset ut eam iugularet ac comederet, ea, concessa sibi articulata uoce, ad aucupem dixit: Quidnam,  o homo, ex mea nece ad te utilitatis rediturum est? neque enim per me uentrem tuum explere poteris. At si me uinculis liberaueris, tria precepta tibi tradam: quibus si parueris, magnis per omnem uitam commodis afficieris. Ille autem ex ipsius sermone admiratione commotus, sese facturum recepit, ut si nouum aliquid ab ea audiret, statim eam libertate donaret, ac missam faceret. Conuersa itaque luscinia, homini ait: Nunquam rem quam consequi nequeas aggredere. Nunquam rei preterite te peniteat. Rei incredibili nunquam fidem adhibe. Hec tria mandata serua, 264 et preclare tecum agetur. Ille autem horum uerborum sagacitatem ac prudentiam admiratus, eam uinculis solutam in erem emisit. Luscinia itaque periculum facere cupiens an ille uerborum  eorum que audierat uim intellexisset, atque aliquam ex ipsis utilitatem percepisset, per erem uolitans, ad eum dixit: Proh! quam nichil est in te consilii, o homo! qualem thesaurum hodie amisisti! Est siquidem in meis uisceribus unio, struthionis ouum magnitudine excedens. Que ut ille audiuit, merore conturbatus est, eumque penituit quod luscinia ex ipsius manibus effugisset. Atque eam rursum arripere tentans, dixit: ueni, queso, in edes meas; atque ubi preclare et humaniter a me accepta fueris, honorifice te dimittam. Luscinia autem ipsi dixit: Nunc plane te stolidum ac uecordem esse scio. Nam posteaquam ea que ad te dicta sunt prompto animo  excepisti, ac libenter audiisti, nichil ex eis emolumenti consecutus es. Admonui enim te, ne ob rem preteritam penitentia ducereris; et ecce merore conturbatus es, propterea quod e manibus tuis fuga me subduxerim, penitentia uidelicet ob rem preteritam affectus. Precepi tibi ne ea que assequi non posses aggredereris, et tamen arripere me conaris, cum iter meum assequi nequeas. Ad hec id quodque tibi edixi, ne incredibili sermoni fidem arrogares, et tamen in uisceribus meis unionem stature mee modum excedentem inesse credidisti; neque tantulum tibi prudentie fuit, ut intelligeres me totam ad oui struthionis magnitudinem minime accedere. Quonam itaque pacto tantum unionem corpusculum istud caperet?

 Ad hunc igitur modum illi quoque in summa stultitia uersantur, qui in simulacris confidunt. Nam ea manibus suis effecerunt, et opera digitorum suorum adorant, dicentes: Hi opifices nostri sunt. Qui fit igitur ut eos quos effecerunt et condiderunt, opifices suos esse censeant? Quin etiam cum ea magno studio custodiant, ne a furibus subripiantur, tamen salutis sue custodes nuncupant. Atqui, que hec stultitia est, illud non intelligere fieri non posse, ut qui sibi ipsis opem ferre ac se tueri nequeunt, alios tueri ac seruare possint? Ac preterea opes suas effundunt, dum statuas et simulacra demonibus excitant, eosque bonorum datores esse nugantur, ab iis ea sibi dari que nec ipsi unquam habuerunt, nec unquam habituri sunt. Eoque nomine scriptum est: Similes illis  fiant, qui faciunt ea, et omnes qui confidunt in eis . Qui quidem aurifice mercede conducto simulacrum manu effecerunt, ac prono corpore ipsum adorarunt. Humeris illud tollunt ac proficiscuntur; si autem ipsum uspiam collocarint, illic manet, nec moueri potest. Et quantumlibet quis ipsi clamauerit, non exaudiet, nec ex calamitatibus eum eripiet. Quamobrem confundantur qui in sculptilibus confidunt: et qui dicunt iis que conflata sunt: uos dii nostri estis. Immolauerunt enim demoniis, et non Deo, diis quos ignorabant. Noui recentesque uenerunt, quos non coluerunt patres eorum. Generatio enim peruersa est, nec iam fides ipsis inest .

Ex hac igitur peruersa et incredula generatione  Dominus te uocat, his uerbis utens: Exi de medio eorum, ac separare, et immundum noli tangere, uerum a generatione hac peruersa te eripe . Surge et ambula, quia non habes hic requiem . Etenim multiplex deorum, qui a uobis coluntur, principatus preposterus est, et cum dissidio coniunctus, atque eiusmodi, qui nullo modo consistere queat. Apud nos autem non sunt dii multi, nec Domini multi, uerum unus Deus Pater, ex quo omnia, et nos in ipsum; et unus Dominus iehsu Christus, per quem omnia, et nos per ipsum , qui est imago Dei inuisibilis, primogenitus omnis creature, et omnium seculorum, quoniam in ipso creata  sunt omnia, tam que in celis quam que in terra, tam uisibilia quam inuisibilia, siue throni, siue dominationes, siue principatus, siue potestates . Omnia per ipsum facta sunt, et sine ipso factum est nichil quod factum est ; et unus Spiritus sanctus, in quo omnia, qui Dominus est, et uiuificat, qui Deus est, et diuinitatem affert, Spiritus bonus, Spiritus rectus, Spiritus paraclitus, Spiritus adoptionis filiorum. Horum unusquisque Deus est, si separatim consideretur: ut Pater, sic Filius; ut Filius, sic Spiritus sanctus. Unus autem Deus in tribus personis, una natura, unum regnum, una potentia, una gloria, una substantia: que personarum ratione diuiditur, sed Deitatis respectu una est. Unus enim est Pater, cui proprium est genitum non esse. Unus item unigenitus  Filius, cui proprium est genitum esse. Unus denique Spiritus sanctus, cui proprium est processisse. Sic enim nos ex lumine, hoc est ex Patre, lumen, id est Filium, in lumine , hoc est Spiritu sancto, cernentes, in tribus personis unam diuinitatem laude ac gloria afficimus. Atque ipse uerus ac solus Deus est, qui in Trinitate agnoscitur; quoniam ex ipso, et per ipsum, et in ipso omnia sunt .

Huius beneficio et gratia ipse quoque, cum de tuo statu certior factus esset, missus sum, 265 ut ea te docerem que didici, atque ab ineunte etate usque ad hanc canitiem seruaui. Quocirca si credideris, et baptizatus fueris, saluus eris; si autem non credideris, condemnaberis . Nam ea que hodierno  die cernis, et quibus gloriaris, hoc est, gloria, et delicie, et opes, et omnis huiusce uite impostura, iam iamque preteribunt, teque inuitum etiam ac repugnantem hinc eiicient.

Ac corpus quidem perexiguo sepulcro includetur, solum relictum, atque omni amicorum et cognatorum cetu destitutum. Facessent autem mundi iucunditates, atque ingens quedam insuauitas ac fetida corruptio presentis pulchritudinis et fragrantie loco tibi undique affundetur. Anima uero tua inferno addicta, in inferiores terre partes usque ad postremam resurrectionem coniicietur. Quo scilicet tempore anima recepto corpore suo a Domini facie proiicietur, ac gehenne, cuius flamma sempiterna est, mancipabitur. Hec tibi, atque etiam longe his grauiora  contingent, si in infidelitate perstiteris.

Si autem ei qui te ad salutem inuitat, prompto animo parueris, atque ad eum cupido et leto animo accurrens, ipsius lumine signatus fueris , eumque ita sequaris, ut a tergo minime respectes, atque, omnibus rebus abiectis et contemptis, ipsi soli adhereas, quantam inde fiduciam ac letitiam consequeris, audi: Si sederis, securus eris; si dormieris, iucunde conquiesces: nec timebis terrorem superuenientem, nec impiorum demonum impetus , uerum confidenter ut leo incedes , ac cum letitia et sempiterna exsultatione uiues. Etenim super caput tuum exultatio et laus et letitia te comprehendet. Effugiet dolor, et meror,  et gemitus. Tunc erumpet quasi mane lumen tuum, et sanitas tua citius orietur. Et anteibit faciem tuam iustitia tua, et gloria Domini colliget te. Tunc inuocabis, et Dominus exaudiet: clamabis, et dicet: Ecce adsum . Ego enim sum, qui deleo iniquitates tuas, et non memorabor. Tu uero memor esto, et iudicemur. Dic tu iniquitates tuas, ut iustificeris . Si fuerint peccata tua ut coccinum, quasi nix dealbabuntur. Et si fuerint rubra quasi uermiculus, uelut lana alba erunt. Os enim Domini locutum est .

CAP. XI.---Ait ad eum Iosaphat: Hec tua uerba preclara et admiranda sunt; eaque credidi, et credo, omnemque idolorum cultum ex animo odi ac detestor. Etenim prius etiam quam ad me accederes,  oblique quodammodo ac dubitanter erga ea afficiebatur animus meus. Nunc autem posteaquam eorum uanitatem, hominumque qui ea colunt stultitiam ex te intellexi, perfecto odio ea insector, ac Deo uero me in seruitutem addicere gestio, modo me ipse, hominem indignum, ob iniquitates meas minime submoueat, uerum pro sua, ut doces, benignitate mihi omnia condonet, meque seruum sibi asciscere dignetur. Iam itaque baptisma suscipere paratus sum, atque omnia que prescripseris seruare. Quidnam autem mihi post baptismum faciendum est? Satisne est ad salutem credere ac baptizari? an etiam alia quedam adiungere necesse est?

Dixit autem ad eum Barlaam: Audi quid tibi post baptismum faciendum sit: nempe ut ab omni peccato,  et ab omni uitiosa affectione abstineas, atque orthodoxe fidei fundamento uirtutum studium superstruas. Quoniam fides sine operibus mortua est , quemadmodum etiam opera remota fide. Ait enim Apostolus : Spiritu ambulate, et desideria carnis ne perficiatis. Manifesta sunt opera carnis, que sunt adulterium, fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, auaritia, maledictiones, amor uoluptatum, ebrietates, comessationes, et his similia, que predico uobis, sicut predixi, quoniam qui talia agunt regnum Dei non consequentur. Fructus autem Spiritus est, caritas, gaudium, pax, longanimitas, benignitas, bonitas, fides, mansuetudo, continentia,  sanctificatio anime et corporis, cordis afflictatio et contritio, eleemosyna, iniuriarum obliuio, humanitas, uigilia, sincera de omnibus precedentibus peccatis penitentia, compunctionis lacryme, luctus tum pro suis, tum pro aliorum peccatis, aliaque eiusdem generis: que quidem tanquam gradus et scale inter se coherentes, atque alie ab aliis suffulte, animum in celum subuehunt. En hec sunt que post baptismum amplecti iubemur, atque ab aliis que cum his pugnant abstinere.

Quod si post acceptam ueritatis cognitionem priora mortua opera rursum arripiamus, ac canis instar ad nostrum uomitum reuertamur , illud nobis usu ueniet, quod a Domino dictum est  : Cum enim, inquit, exiuerit immundus spiritus ab homine  ambulat per loca inaquosa, querens requiem, et non inuenit. Permoleste autem ferens se diutius tecti ac laris expertem esse, 266 ait: Reuertar in domum meam unde exiui. Et ueniens inuenit eam scopis mundatam et ornatam, ceterum inanem ac uacantem, ut que gratie cultum atque operationem minime susceperit, nec se ipsam uirtutum opibus cumularit. Tunc uadit, et assumit secum septem alios spiritus nequiores se, et ingressus habitat illic. Et fiunt nouissima hominis illius peiora prioribus. Siquidem baptismus priorum quidem omnium peccatorum syngraphas aqua obruit, ac prorsus delet et oblitterat, atque in posterum firmissimus nobis murus est  ac turris, et forte telum ad prelium cum hoste conserendum. Non tamen arbitrii libertatem tollit, neque peccata ea que post baptismum contrahuntur remittit, nec secundam in piscinam immersionem continet. Unum enim baptisma confitemur; ac proinde summa diligentia cauere debemus ne in nouas sordes incidamus, uerum Domini mandata capessamus. Nam cum ipse apostolis dixisset: Ite et docete omnes gentes, baptizantes eos in nomine Patris, et Filii, et Spiritus sancti, non hic constitit, uerum adiecit, Docentes eo seruare omnia quecunque precepi uobis .

Mandauit porro ut spiritu pauperes simus  . Deinde ut in presenti euo lugeamus  monet, quo uidelicet in futuro consolatione afficiamur. Mox ut mites simus, ac iustitie fame et siti teneamur. Tum ut misericordes et liberales, atque ad commiserationem propensi simus. Cordis item puritate prediti, atque ab omni inquinamento carnis et spiritus abstinentes. Pacifici etiam tum erga alios, tum ipsi cum animis nostris; nimirum id quod deterius est prestantiori subiicientes, atque intestinum ac perpetuum bellum recto iudicio comprimentes. Postremo, ut omnem persecutionem et afflictionem et probrum iustitie causa pro ipsius nomine nobis illatum sustineamus, quo sempiternum gaudium in preclara illa donorum distributione consequamur. Quin etiam cum adhuc in mundo uersaretur, ad hunc modum suos hortabatur: Luceat lux uestra coram  hominibus, ut uideant opera uestra bona, et glorificent Patrem uestrum qui in celis est .

Etenim Moysis quidem lex antiquitus Isrelitis data dicebat: Non occides, Non mechaberis, Non furtum facies, Non falsum testimonium dices. Christus autem ait: Omnis qui irascitur fratri suo sine causa, reus erit iudicio. Qui autem dixerit, Fatue: reus erit gehenne ignis. Ac rursum: Si offers munus tuum ad altare, et illic recordatus fueris quod frater tuus habet aliquid aduersum te, relinque illic munus tuum ante altare, et uade prius reconciliari fratri tuo. Et quicunque uiderit mulierem ad concupiscendam eam, iam mechatus est eam in corde suo .  Ad hec, cum lex periurium prohibeat, Christus iurare omnino uetat, nec quidquam aliud permittit, quam, Est, est; Non, non. Oculum pro oculo, et dentem pro dente, illic; hic autem: Quicunque percusserit te in dexteram maxillam, prebe ei et alteram. Et qui tecum uult iudicio contendere, et tunicam tuam tollere, dimitte ei et pallium. Et quicunque te angariauerit mille passus, uade cum illo alia duo. Qui petit a te, da ei. Et uolentem a te mutuari ne auertas.

Audistis quia dictum est: Diliges proximum tuum, et odio habebis inimicum tuum. Ego autem dico uobis: Diligite inimicos uestros, benefacite his qui oderunt uos, et orate pro persequentibus et calumniantibus uos, ut sitis filii Patris uestri qui in celis est, qui solem  suum facit oriri super bonos et malos, et pluit super iustos et iniustos . Nolite iudicare, ut non iudicemini. Dimittite, et dimittetur uobis. Nolite thesaurizare uobis thesauros in terra, ubi erugo et tinea demolitur, et fures effodiunt et furantur. Thesaurizate autem uobis thesauros in celo, ubi neque erugo, neque tinea demolitur, et ubi fures non effodiunt nec furantur. Ubi enim est thesaurus tuus, ibi et cor tuum. Ne solliciti sitis anime uestre quid manducetis, neque corpori uestro quid induamini; scit enim Pater uester celestis quoniam his omnibus indigetis. Quare qui animam et corpus dedit, prorsus etiam cibum et indumentum dabit; ille, inquam, qui celi aues nutrit, et agri lilia tanta pulchritudine ornat. Querite autem primum regnum Dei et iustitiam eius,  et hec omnia adiicientur uobis. Nolite solliciti esse de crastino, nam crastinus dies sibi ipsi sollicitus erit .

Omnia quecunque uultis ut faciant uobis homines, eadem et uos facite illis . Intrate per angustam portam, quia lata est porta, et spatiosa uia, que ducit ad mortem, et multi sunt qui intrant per eam. Quoniam angusta est porta, et stricta uia, que ducit ad uitam, et pauci sunt qui inueniant eam . Non omnis qui dicit mihi Domine, Domine, intrabit in regnum celorum, sed qui facit uoluntatem Patris mei, qui in celis est . Qui diligit patrem aut matrem plus quam me, non est me dignus. Et qui diligit filium aut filiam plus quam me, non est me dignus. Et qui non  267 accipit crucem suam, et sequitur me, non est me dignus . En hec omnia, et his similia, Saluator apostolis mandauit, ut fide preditos docerent. Atque hec omnia nobis obseruanda sunt, si quidem nobis cordi sit perfectionem adipisci, et iustitie coronas ab omni corruptione alienas consequi, quas reddet Dominus in die illa iustus iudex omnibus his qui ipsius aduentum dilexerint .

Dixit autem ad eum Iosaphat: Ergo cum tam perfecta doctrina purissimam uitam desideret, dic, queso, si mihi ab uno uel duobus mandatis aberrare contigerit, an propterea toto scopo aberrabo, spesque mea omnis inanis futura est?

Respondit Barlaam: Non est quod ita existimes;  nam Deus uerbum, qui salutis nostre causa humanitatem induit, ingentem nature nostre imbecillitatem et erumnam exploratam habens, ne in hac quidem parte nos incurabili morbo laborare permisit; uerum, ut sapientissimus medicus, lubrice nostre ac peccandi cupide uoluntati penitentie medicamentum admiscuit, eam uidelicet ad peccatorum remissionem predicans. Posteaquam enim ueritatis agnitionem suscepimus, ac per aquam et Spiritum sanctificati, atque ab omni peccato et spurcitie sine ullo labore purgati sumus, si nobis in aliqua peccata labi contigerit, non quidem superest iam altera per baptismum regeneratio , que in piscine aqua per Spiritum comparatur, ac perfecte nos instaurat , uerum per  asperam penitentiam, et calentes lacrymas, et labores ac sudores, propter uiscera misericordie Dei nostri, purgationem ac peccatorum remissionem consequimur. Etenim per Domini gratiam lacrymarum fons baptismus appellatur, tametsi alioqui labore ac tempore opus habeat. Ac complures e multis peccatis eripuit, quoniam nullum peccatum est quod Dei benignitatem uincat, si quidem prius resipuerimus, ac delictorum maculas lacrymis eluamus, ne alioqui mors anteuertens, nos scelerum maculis inquinatos hinc eiiciat. Non enim est in inferno penitentia nec confessio . Quandiu autem uite usura fruimur, dummodo orthodoxe fidei fundamentum firmum maneat, etiamsi trabium aliquid aut recti labefactetur, quod per peccata corruptum est, penitentie adiumento  sarcire ac renouare licet. Neque enim miserationum Dei multitudo numerari potest, nec misericordie ipsius magnitudo in mensuram cadit . Peccata contra, quecunque tandem illa fuerint, mensure ac numero subiiciuntur. Quo fit ut ea, cum in mensuram ac numerum cadant, immensam Dei misericordiam atque innumerabiles miserationes uincere nequeant

Ac proinde ob peccatorum multitudinem animum despondere minime iubemur, sed Dei bonitatem agnoscere, ac peccata nostra condemnare, quorum remissio propter Christi benignitatem proposita est, qui pro sceleribus nostris sanguinem suum effudit. Porro cum ex multis Scripture locis penitentie uim addiscamus, tum potissimum ex Domini nostri Iesu  Christi actionibus ac parabolis. Ex tunc enim, ait, cepit iehsu docere, et dicere: Penitentiam agite, appropinquauit enim regnum celorum . Quin etiam in parabola filium quemdam inducit, , qui cum acceptis paternis opibus in longinquam regionem profectus fuisset, easque in omni luxus atque intemperantie genere consumpsisset, postea, regione illa fame laborante abiit, et adhesit uni ciuium regionis illius. Qui etiam illum in agrum, ut porcos, hoc est asperrimum et exsecrandum peccatum, pasceret, misit. Cum itaque multis calamitatibus affectus fuisset, atque in tantam miseriam uenisset, ut ne porcorum quidem siliquis ipsi uentrem suum implere liceret, tandem aliquando hanc usque  adeo grauem ignominiam agnoscens, uitamque suam lugens, dicebat: Quanti mercenarii in domo patris mei abundant panibus, ego autem fame pereo. Surgam, et ibo ad patrem meum, et dicam ei: Pater, peccaui in celum et coram te, iam non sum dignus uocari filius tuus, fac me sicut unum de mercenariis tuis. Et surgens uenit ad patrem suum. Cum autem adhuc longe esset, uidit illum pater suus, et misericordia motus est, ac accurens cecidit super collum eius, et osculatus est eum, atque in pristini honoris locum restituit, et ob ipsius inuentionem letissimum festum celebrauit, occiso uitulo saginato. En hanc parabolam de iis qui a peccatis resiliunt, atque ad penitentiam accurrunt, nobis commemorauit. Quinetiam bonum quemdam pastorem rursus inducit , qui cum centum oues haberet, atque unam amisisset, relictis nonaginta nouem, ad conquirendam eam que aberrabat profectus est, donec eam inuenisset, atque humeris sublatam, cum iis que minime aberrauerunt coniunxisset. Qui etiam hoc nomine amicos ac uicinos ad conuiuium ob eam inuentam celebrandum inuitauit. Ita, inquit Saluator, gaudium erit in celo super uno peccatore penitentiam agente, quam super nonaginta nouem iustis, qui non indigent penitentia

268 Atque adeo discipulorum princeps Petrus, illa inquam fidei petra, ipso salutifere passionis tempore certo quodam consilio aliquantisper a Deo desertus , eo peccati prolapsus  est, ut Dominum abiuraret . Post autem confestim, inquit, uerborum Domini recordatus, foras exiuit, et fleuit amare, ac per calentes illas lacrymas acceptum detrimentum sarciuit, uictoriamque in alteram partem inflexit. Nam cum rei militaris peritus esset, etiamsi cecidit; non tamen animo fractus est, nec salutis sue spem abiecit; uerum resiliens, acerbissimas ex oppresso pectore lacrymas profudit, ac statim ut eas hostis conspexit, non secus atque uehementissime cuiusdam flamme ardore ambustis oculis, pedem retulit, procul fugiens, atque horrendum in modum eiulans. Contra autem ille principem rursum locum tenuit; quemadmodum totius orbis magister institutus fuerat, ita etiam penitentie exemplar effectus. Post resurrectionem autem, cum Christus tertio  ad eum dixisset, Petre, amas me? triplicem abiurationem correxit, respondens scilicet, Etiam, Domine, tu scis quia amo te.

Ex his igitur omnibus, aliisque quamplurimis, atque adeo numerum omnem superantibus exemplis, lacrymarum ac penitentie uim intelligimus. Tantum opera detur, ut ipsa, quemadmodum rationi consentaneum est, fiat, hoc est ex affectu peccatum exsecrante, ipsumque odio insectante, atque condemnante, ac lacrymas emittente, quemadmodum ait propheta Dauid: Laboraui in gemitu meo, lauabo per singulas noctes lectum meum, lacrymis meis stratum meum rigabo . Ac tum peccatorum purgatio per Christi cruorem in misericordie ipsius magnitudine  ac miserationum multitudine continget. Ipsius enim hec uerba sunt: Si fuerint peccata uestra sicut coccinum, quasi nix dealbabuntur; si autem ut uermiculus, quasi lana alba erunt.

Opere pretium est itaque ut posteaquam ueritatis cognitionem accepimus, atque regenerationem et filiorum adoptionem consecuti sumus, diuinaque mysteria percepimus, omni studio ac diligentia prouideamus, ne corruamus. Neque enim cadere athletam decet, quandoquidem multi, cum cecidissent, sese erigere minime potuerunt. Etenim alii, cum ianuas uitiosis affectionibus aperuissent, atque arctissimo nexu ipsis hesissent, non iam ad penitentiam sese conuertere potuerunt. Alii autem morte prius abrepti quam contractas uitiorum sordes per penitentiam  abstersissent, condemnati sunt. Propterea periculosum est in uitium, quodcunque tandem illud sit, labi. Ceterum, si labi contigerit, statim enitendum est ut resiliamus, rursumque ad preclarum certamen obeundum stemus. Et quoties cadere contigerit, toties etiam statim usque ad extremum uite diem curandum est, ut resurgamus, atque in procinctu stemus. Conuertimini enim ad me, et ego conuertar ad uos, ait Dominus .

CAP. XII.---Ad hec autem Iosaphat dixit: Quanam igitur ratione seipsum quispiam post baptismum ab omni peccati labe purum seruabit? Nam etsi peccantibus, ut ipse ais, penitentia patet, tamen labore et fatigatione, ac fletu et luctu opus est: que quidem eiusmodi mihi esse uidentur, ut non ea multi facile consequi possint. Quocirca uiam potius nancisci  cuperem, qua sincere atque exacte Dei precepta seruarem, nec ab iis deflecterem, nec post priorum peccatorum ueniam impetratam, suauissimum illum Dominum ac Deum ad iracundiam prouocarem.

Respondit autem Barlaam: Recte hec dixisti, domine mi ac rex, atque hoc mihi pergratum est; uerum arduum est, ne dicam impossibile, ut quispiam in igne uersetur, nec tamen fumo offundatur. Eodem item modo arduum est ac perquam difficile ut qui huiusce uite negotiis tanquam uinculis quibusdam astrictus tenetur, eiusque curis ac tumultibus distinetur, atque in opibus ac deliciis uiuit, sine ulla inflexione mandatorum Dei uiam peragret, purumque seipsum atque incolumem ab iis seruet. Ait enim  Dominus : Nemo potest duobus dominis seruire. Aut enim unum odio habebit, et alterum diliget; aut uni adherebit, et alterum contemnet. Non potestis Deo seruire et mammone. Quin etiam charus ipsius discipulus Ioannes euangelista et Theologus in epistola sua ait: Nolite diligere mundum, neque ea que in mundo sunt. Quoniam omne quod est in mundo, aut concupiscentia carnis est, aut concupiscentia oculorum, aut superbia uite, que non est ex Patre, sed ex mundo est. Et mundus transit et concupiscentia eius. Qui autem facit uoluntatem Dei, manet in eternum .

Hec igitur cum diuini ac diuinitus inspirati patres nostri animaduertissent, atque illud apostoli audissent,  quod per multas tribulationes oportet nos intrare in regnum celorum , in id omni animi contentione incubuerunt, ut post baptismum, immaculatum ac labis omnis expers incorruptionis indumentum conseruarent. Ac proinde quidam eorum alterum etiam baptismum insuper assumpserunt, hoc est, eum qui in 269 sanguinis profusione, ac martyrio situs est. Baptismus enim hic quoque appellatus est, et quidem prestantissimus, ac summa ueneratione dignus, neque enim posterioribus peccati sordibus inquinatur. Quem etiam Dominus meus accipiens, baptismum merito nuncupauit. Deinde ipsius imitatores effecti, primum quidem ipsius spectatores, et discipuli, atque apostoli, deinceps autem uniuersus sanctorum martyrum chorus, idolorum cultoribus,  regibus ac tyrannis seipsos pro Christi nomine obiicientes, omnia suppliciorum genera sustinuerunt, feris uidelicet obiecti, atque igne cremati, et gladiis obtruncati. Cumque preclaram confessionem edidissent, et cursum consummassent, ac fidem seruassent, iustitie palmam consecuti sunt, angelorum contubernales, et Christi coheredes effecti. Quorum uirtus usque adeo emicuit, ut in omnem terram eorum sonus exierit, et in fines orbis terre fulgor eorum , que recte cum uirtute gesserunt, rutilarit. Horum non uerba duntaxat et opera, sed ipse quoque cruor et ossa, omni sanctitate plena sunt. Demones namque per uim in fugam uertunt; atque iis qui cum fide accedunt, incurab les alioqui morbos profligant. Quin uestes quoque ipse, et si quid aliud  ad pretiosa eorum corpora propius accessit, omnibus uenerationi sunt.

De quibus longa oratione mihi opus esset, si preclara eorum facinora sigillatim exponere uellem. Posteaquam autem crudeles illi ac belluini tyranni misere, ut eorum improbitas merebatur, perierunt, persecutioque finem accepit, ac pii imperatores totius orbis imperio potiti sunt, succedentes alii, ac zelum illum diuinamque cupiditatem sibi imitandam proponentes, eodemque timore sauciam animam habentes, illud optime secum considerabant atque spectabant, ut ab omni spurcitie puram animam ac corpus Deo exhiberent: sic nimirum se comparantes, ut omnes uitiosarum affectionum actiones amputarent, seipsosque ab omni carnis et spiritus inquinamento  repurgarent. Quoniam autem hoc non alia ratione, quam per mandatorum Christi obseruationem, a se prestari posse intelligebant, mandatorum porro obseruationem ac uirtutum cultum in mediis mundi tumultibus egre consequi se posse perspiciebant, nouum quoddam atque ab aliis diuersum uite genus sibiipsis instituerunt, ac iuxta diuinam uocem, relictis omnibus rebus, hoc est parentibus, liberis, amicis, cognatis, opibus, deliciis, cunctisque mundi commodis contemptis, in solitudines, tanquam exsules quidam, sese contulerunt, egentes, angustiati, afflicti, quibus dignus non erat mundus : in solitudinibus errantes, in montibus, et speluncis, et in cauernis terre, ac seipsos ab omnibus terrenis iucunditatibus  et uoluptatibus procul remouentes, atque adeo panis etiam et uestimentorum graui penuria laborantes.

Quod ut facerent, duplex eos causa impellebat: altera, ut uitiosarum affectionum materias minime cernentes, earum cupiditates radicitus ex animis suis euellerent, earumque memoriam oblitterarent, ac diuinarum et celestium rerum amorem et desiderium in seipsis insererent; altera, ut per afflictionem corpus conficerent, animoque ac uoluntate martyres effecti, ea gloria, quam ii qui martyrio perfuncti sunt, obtinent, minime carerent; uerum cum ipsi quoque, quantum in se esset, Christi passionem expressissent, ipsius quoque regni participes essent. Ad hunc igitur modum optima consideratione adhibita,  monasticam ac solitariam uitam consectati sunt.

Atque alii quidem sub dio durantes, solis estu, atque asperrimis frigoribus ac pluuiis, et uentorum turbinibus afflictabantur. Alii constructis tuguriis, aut in speluncis et antris sese occultantes, uitam agebant. Sicque uirtutem colentes, omnem carnalem consolationem et quietem ad extremum usque repudiarunt, crudis oleribus et herbis, aut pomis, aut etiam sicco ac durissimo pane uitam tolerantes; nec suauium ciborum qualitati duntaxat nuntium remittentes, sed pre exuberanti quadam continentia magnitudinem animi sui ad ipsam quoque quantitatem extendentes. Tantulum enim duntaxat, etiam ex ipsis uilibus maximeque necessariis cibis percipiebant,  quantum ad tolerandam famem satis esset. Quidam enim eorum integram hebdomadam per inediam transigentes, Dominico demum die cibum admittebant. Quidam bis tantum hebdomada quaque ipsius meminerant; alii alternis diebus sub uesperam edebant, sic ut cibum duntaxat degustarent; precibusque ac uigiliis propemodum cum angelis quoque certantes, atque auri et argenti possessione, emptionibusque et uenditionibus prorsus ualere iussis, inter homines omnino se esse obliuiscebantur.

Inuidie autem et animi elationi, que potissimum bonorum operum comites esse solent, locus inter eos nullus erat. Neque enim is qui in uite monastice exercitationibus inferiorem locum tenebat, aduersus eum cuius illustrior uirtus erat, liuoris cogitationem  in animum admittebat: nec rursus eum qui uirtutibus pollebat arrogantia 270 et fastus aduersus imbecilliores efferebat, atque in hanc fraudem impellebat ut proximum nichili penderet, aut de religiosa exercitatione gloriaretur, ob eaque que cum laude prestitisset, magnifice atque arroganter de se sentiret. Nam qui uirtute alterum antecellebat, id totum non suis laboribus, sed Dei uirtuti ascribens, humili mente hoc sibi persuadebat, se nichil omnino efficere, uerum multo plura sibi prestanda esse, iuxta illud quod ait Dominus: Cum feceritis omnia que precepta sunt uobis, dicite: Serui inutiles sumus, que debuimus facere fecimus . Ac quidam etiam hoc sibi persuadebant, se ne ea quidem ullo  modo fecisse, que ipsis a Deo precepta essent, uerum multo plura esse que sibi deessent, quam que iam prestitissent. Rursum is qui in religiosa exercitatione, ob corporis fortasse imbecillitatem inferior erat, seipsum nichili pendebat, ac miserum dicebat, animi scilicet ignauie, ac non nature imbecillitati defectum suum assignans. Ita alii aliis, atque omnes omnibus modestiores se prebebant. Inanis porro glorie affectus, aut hominibus placendi studium, quonam tandem pacto in illis inesset, quippe qui hac de causa orbem fuga reliquerant, atque in desertis morabantur, ut uirtutes suas non hominibus, sed Deo, a quo uirtutum quoque premia sperabant, demonstrarent. Illud quippe probe norant, religiosa exercitia, que inanis glorie causa obeuntur, mercede  carere, ut que non Dei, sed humane laudis causa fiant. Ac proinde huiusmodi homines duplici detrimento afficiuntur, dum nimirum corpus conficiunt, nec tamen mercedem ullam ferunt. Qui autem celestis glorie desiderio flagrant, atque ad eam omni celeritate contendunt, terrenam omnem et humanam aspernantur.

Ex huiusmodi porro hominibus alii sic degunt, ut in secessu ac solitudine pietatis certamen obeant, et ab hominum contubernio per omne uite tempus sese remoueant, atque ad Deum appropinquent, Alii procul inter se constructis ediculis, Dominicis diebus ad unam et eamdem ecclesiam pergunt, ac diuina mysteria, hoc est incruentum puri corporis ac pretiosi sanguinis Christi sacrificium percipiunt: que  quidem Dominus piis in peccatorum remissionem, ac tum animi tum corporis illuminationem et sanctificationem donauit. Atque diuinorum oraculorum exercitatione, mirabilibusque consiliis et cohortationibus mutuo sese pascentes, et occulta hostium bella patefacientes , domum rursus singuli redeunt, uirtutis mel in pectorum suorum fauis studiose recondentes, suauissimumque fructum ac celesti mensa dignum excolentes; alii autem cenobiacam uitam consectantur.

Qui quidem maximo numero in unum coacti, unius prefecti atque antistitis  imperio se ipsos subdunt; ac uoluntatem suam obedientie mucrone prorsus truncantes, seque  uelut emptitia mancipia ultro reputantes, non iam sibi ipsis uiuunt, sed ei cui ob Christi amorem sese submiserunt, uel ut aptius loquar, uiuunt iam non sibi ipsis, uiuit autem in his Christus , quem rebus omnibus abiuratis secuti sunt. Nam in hoc demum secessus a mundo consistit, ut propter earum rerum que natura sublimiores sunt cupiditatem uoluntarium sui ipsius odium quispiam concipiat, ac naturam abiuret. Hi igitur angelorum instar in uita uersantur, psalmos uidelicet et hymnos concordibus animis Domino canentes, et confessorum nomen propter obedientie certamina obtinentes. In quibus etiam Dominicum illud oraculum expletur: ubicunque fuerint duo uel tres congregati in nomine meo,  illic sumum medio illorum . Quibus uerbis non hoc duntaxat numero eos qui in ipsius nomine congregantur circumscripsit, uerum per duos aut tres indefinitum numerum significauit. Nam siue pauci siue multi ob sanctum ipsius nomen in unum conueniant, eique ardenti amore cultum adhibeant, illic eum in medio seruorum suorum adesse minime dubitamus.

Per hec exempla, et per huiusmodi coitiones et actiones, terreni celitum uitam imitati sunt, ut qui in ieiuniis, et precibus ac uigiliis, in calentibus lacrymis et luctu ab omni animi distractione libero in peregrinatione ac mortis memoria, in lenitate animique affectu ab iracundia remoto, in labiorum silentio, in paupertate atque inopia, in castitate ac pudicitia,  in humilitate et quiete, ac denique in perfecta erga Deum et proximum caritate presentis uite curriculum confecerint, angelosque moribus expresserint. Ob eamque causam Deus miraculis ac signis uariisque uirtutibus eos exornauit, effecitque ut admirande eorum uite rationis sono, ipsi quoque orbis terrarum fines personent. Ac si unius ipsorum, hoc est Antonii, qui etiam monastice uite auspex ac princeps exstitisse dicitur, uitam tibi sigillatim exponerem, nimirum ex una arbore fructum eorum qui eiusdem generis ac speciei 271 sint, dulcedinem prorsus intelligeres, quodnamque ille exercitationis religiose fundamentum iecit, et quodnam fastigium struxit, et quantas a Saluatore gratias consecutus est. Plerique etiam alii post eum eodem certamine  perfuncti, ad easdem coronas et eadem premia peruenerunt

Beati certe illi ac ter beati, ut qui Dei amore flagrarunt, atque ob ipsius caritatem omnia pro nichilo duxerunt. Siquidem lacrymas profuderunt, diuque ac noctu in luctu uersati sunt, ut perpetuam consolationem adipiscerentur; se ipsos ultro depresserunt, ut illic in altum attollerentur; carnes suas fame ac siti et uigiliis confecerunt, ut illic paradisi delicie et exsultatio ipsos exciperent. Spiritus sancti tabernaculum per cordis puritatem exstiterunt, quemadmodum scriptum est: Inhabitabo in ipsis et inambulabo . Seipsos mundo crucifixerunt , ut ad Christi dexteram starent; lumbos suos in ueritate succinxerunt, atque in promptu  semper lampades habuerunt, immortalis sponsi aduentum exspectantes . Nam cum mentis oculis prediti essent, horrendum illum diem semper prospiciebant: atque tum futurorum bonorum, tum futuri supplicii contemplationem ita in corpore defixam gerebant, ut ab ipsa nunquam diuellerentur. Atque hic laborare studuerunt, ut sempiterne glorie compotes essent. Perturbationum expertes, non secus atque angeli, fuerunt; ac nunc cum illis quorum uitam imitati sunt, choreas agunt. Beati illi ac ter beati, quoniam firmis mentis oculis presentium rerum uanitatem, atque humane prosperitatis incertitudinem et inconstantiam perspexerunt, eaque reiecta, sempiterna bona sibi ipsis condiderunt, ac uitam  eam que nunquam occidit, nec morte interrumpitur, arripuerunt.

Hos igitur admirandos et sanctos uiros nos quoque indigni ac despicabiles imitari studemus; uerum eorum uite celestis fastigium minime assequimur, sed pro infirmitatis nostre ac misere facultatis modulo eorum uitam exprimimus. Atque ipsorum habitum gerimus, etiamsi opera non assequamur. Etenim diuinam hanc professionem peccatum propulsare, atque incorruptionis per diuinum baptisma nobis concesse sociam et opitulatricem esse perspectum habemus. Ac beatorum illorum uirorum sermonibus adducti, caducas atque interitui obnoxias huiusce uite res magnopere condemnamus, in quibus nichil firmum et equabile, quodque eumdem semper statum retineat,  inueniri potest: uerum omnia uanitas sunt et afflictio spiritus ; multas temporis puncto mutationes ferens: siquidem in somniis, et umbris, ac uentis erem perflantibus imbecilliora sunt. Quorum parua et breuis uoluptas, imo non uoluptas, sed fraus quedam et impostura peruersitatis mundi, quem nullo modo diligere, uerum potius ex animo odisse atque insectari docemur . Ac sane odio ac detestatione dignus est: nam quidquid amicis suis dono dat, idem rursus animo irato eripit, atque omni bono spoliatos, ignominiaque indutos, grauibusque sarcinis onustos ad sempiternam calamitatem transmittit. Et quos in sublime attollit, extreme humilitati atque afflictioni obnoxios quamprimum reddit, hostiumque suorum ludibrio exponit. Huiusmodi enim sunt ipsius beneficia,  huiusmodi ipsius munera. Amicorum enim suorum hostis est, omnibusque qui ipsius uoluntatibus obsequuntur, insidias struit: horrendum uidelicet in modum eos qui ipsi innituntur, conturbans, et eorum qui fiduciam suam in eo collocant neruos omnes elidens. Cum stultis fedus sancit, falsasque pollicitationes init, hoc tantum animo, ut eos ad se pertrahat. Illis autem sincero animo sese ad ipsum adiungentibus, improbus ipse ac mendax esse comperitur, nichil eorum que pepigerat prestans.

Nam cum iucundis cibis eorum fauces hodie deliniuit, cras eosdem hostibus suis deuorandos obiicit. Hodie regem aliquem creat, et cras eumdem in miseram seruitutem addicit; hodie innumeris bonis florentem reddit, cras mendicum et mancipiorum mancipium; hodie  insignem coronam ipsius capiti imponit, cras ipsius faciem terre allidit; hodie ipsius collum splendidis dignitatum honoribus exornat, cras eumdem ferreis catenis uinctum deiicit. Ad breue tempus omnium amorem ac beneuolentiam ipsi conciliat; aliquanto post autem eidem omnium odium et exsecrationem conflat. Hodie ipsum uoluptate afficit, et cras eumdem luctibus ac lamentis conficit. Quemnam autem etiam ipsis finem imponat, audi. Incolas enim gehenne eos a quibus adamatus est miserandum in modum efficit. Hec semper ipsius mens ac sententia est, hoc institutum. Nec eos qui preterierunt luget, nec eorum qui relicti sunt commiseratione afficitur. Illis enim graui detrimento mulctatis, retibusque suis inclusis,  ad hos rursus artem suam transferre nititur, neminem uidelicet, qui periculosos ipsius laqueos effugiat esse cupiens.

Quamobrem eos qui tam pestifero ac 272 crudeli domino seruiunt, quique a bono ac benigno per summam dementiam seipsos remouentes, rebus presentibus inhiant et intabescunt, nec futura ullo modo cogitant, uerum ad corporeas quidem uoluptates sine ulla intermissione sese conferunt, animas autem suas fame confici, et innumeris malis conflictari sinunt, homini a furentis unicornis facie fugienti similes esse censeo, qui cum clamoris ipsius sonum atque horrendos mugitus ferre nequeat, magno impetu, ne ipsi in predam cedat, aufugit. Dum autem celeriter currit, in ingentem quamdam scrobem ruit, ac  ruendo manus extendens, arborem quamdam arripit, eamque arctissime retinet, atque gradu quodam affirmatis pedibus, pacata deinceps omnia, atque ab omni periculo aliena esse arbitratur. Respiciens autem, duos mures cernit, alterum candidum, alterum atrum, arboris illius quam arripuerat radicem perpetuo corrodentes, iamque pene eam amputantes. Atque insuper, coniectis in imam scrobem oculis, horrendum draconem conspicit, aspectu ipso ignem spirantem, ac toruis oculis ipsum intuentem, horrendeque ipsi deuorando inhiantem. Ac rursum in gradu illo, cui pedes ipsius innitebantur, oculorum acie defixa, quatuor aspidum capita uidet, e pariete, in quo consistebat, prominentia. Sursum autem oculos conuertens, nonnichil mellis ex arboris illius ramis  stillans perspicit. Quocirca calamitatum earum quibus undique obsidebatur et urgebatur, omissa consideratione, nimirum quonam pacto externe quidem unicornis uehementi furore percitus eum deuorare quereret, ab inferiore autem parte acerbus draco eum deglutire uehementer expeteret, ac rursus arbor ea quam arripuerat iam iamque amputanda esset, pedes denique ipsius lubrico et infido gradui inniterentur; horum inquam tantorum periculorum oblitus, in exigui illius mellis dulcedine percipienda seipsum occupauit.

Hec eorum qui presentis uite ludibriis intabescunt figura est: cuius quidem explanationem protinus tibi exponam. Unicornis igitur mortis typum gerit, que semper mortalium genus persequitur, atque  arripere contendit. Scrobs autem mundus est, qui omnis generis malis ac mortiferis laqueis scatet. Arbor ea quam compressis manibus tenemus, et que a duobus muribus indesinenter arroditur, cuiusque hominis uite curriculum est: quod quidem per diei ac noctis horas absumitur et conficitur, ac paulatim ad excisionem accedit. Quatuor autem aspides, humani corporis super quatuor lubrica et instabilia elementa constitutionem designant: qui cum immoderate se habent ac perturbantur, corporis compages dissoluitur. Ad hec igneus ille ac truculentus draco, horrendum inferni uentrem adumbrat, qui eos suscipere gestit qui presentes uoluptates futuris bonis anteponunt. Mellis uero guttula distillans,  mundi iucunditatem et dulcedinem significat, per quam ille amicos suos ludificans, eos saluti sue prospicere minime sinit.

CAP. XIII.---Hanc parabolam maiorem in modum comprobans Iosaphat, dixit: Quam uerus hic sermo est, ac concinnitatis omnis plenus! Quamobrem ne te, queso, huiusmodi figuras mihi assidue demonstrare pigeat, quo certo intelligam qualis nostra uita sit, et quas res amicis suis accersat. Dixit autem senex: Similes rursum sunt ii qui uoluptatum huius uite amore capti, earumque suauitate deliniti, res fluxas et imbecilles futuris atque a iactatione alienis antiquiores habuerunt, homini, qui tres amicos habuit, ex quibus duos quidem ingenti animi affectu colebat, ac uehementer amabat, adeo  ut ad mortem usque pro ipsis dimicare ac pericula queuis adire minime recusaret, tertium autem admodum aspernabatur, ita ut nec honorem unquam, nec quam par erat beneuolentiam ipsi prestaret, sed exiguam quamdam duntaxat, eamque fictam ac simulatam amicitiam exhiberet. uenerunt autem quodam die immanes atque horrendi milites, qui eum summa cum festinatione ad regem traherent, ut decem millium talentorum, que debebat, rationem redderet. Ille igitur in summam angustiam redactus, aliquem querebat, qui in metuenda illa rationum apud regem redditione opem ipsi ferret. Currens itaque ad primum, omniumque aliorum carissimum amicum, ad eum ait: Non te fugit, o amice, quemadmodum tua causa uitam meam semper in discrimen  adduxerim; nunc autem hodierno die, urgente necessitate, ope tua atque auxilio indigeo. Ecquid ergo te mihi auxilio forte polliceris? et quenam in te, uir carissime, spes mihi constituta est? Respondens autem ille, ait: Amicus tuus non sum, o homo, nec qui sis noui. Sunt enim mihi alii amici, quibuscum hodie oblectari me oportet, quosque in posterum pro amicis habiturus sum. Quare duo tantum cilicia tibi porrigo, ut ea in uia qua pergis habeas, que etiam ipsa nichil tibi emolumenti allatura sunt; nec est quod a me quidquam 273 exspectes. Hec ille audiens, ac de auxilio, quod ab eo exspectabat, spem omnem abiiciens, ad secundum amicum se confert, ad eumque ait: Recordare, amice, quantum a me honoris et beneficiorum acceperis. Hodierno autem  die in maximam calamitatem et afflictionem prolapsus, opitulatore aliquo opus habeo. Quidnam igitur adiumenti nunc mihi afferre queas, fac sciam. Ille autem ait: Hodie mihi per negotia tecum certamen subire minime licet. Curis enim et sollicitudinibus undique urgeor, atque in afflictione sum. Paulum tamen tecum pergam, quamuis nichil hinc commodi ad te rediturum sit; ac post statim domum reuersus, negotiis meis operam dabo.

Inanibus igitur manibus homo inde reuersus, atque omni ex parte auxilio destitutus, de uana spe, quam in perfidis et ingratis amicis suis collocarat, et de inutilibus laboribus, quos pro suo erga eos amore susceperat, seipsum deplorabat. Pergit autem  etiam ad tertium amicum, quem nec ullo unquam loco habuerat, nec letitie sue socium asciuerat. Atque ad eum pudibundo et in terram deiecto uultu his uerbis usus est: uix mihi ad te loquendi facultatem os concedit. Etenim illud perspectissimum habeo, me nunquam tibi benigne fecisse, nec amico erga te animo fuisse. Ceterum, quoniam grauissima calamitate oppressus in reliquis meis amicis nullam salutis spem inueni, ad te accedo, teque rogo atque obsecro, ut si exiguam aliquam opem mihi afferre queas, ne id, ingratitudinis mee memor, facere recuses. Ille autem hilari et ameno uultu ait: Sane sincerissimum amicum meum te esse profiteor, atque exigue illius tue erga me beneficentie memor, eam tibi hodierno die cum fenore rependam. Quocirca ne metuas ac pertimescas. Nam ego ante te proficiscar, regemque tuo nomine  obsecrabo, ne te hostium manibus dedat. Quare fac bono animo sis, uir amicissime, nec te merore excrucies. Tum ille compunctione affectus, et lacrymis perfusus, dicebat: Heu me miserum, quidnam prius deflebo ac lamentabor? uanamne meam in immemores et ingratos falsos illos amicos beneuolentiam condemnabo? an potius insanam eam ingratitudinem, qua in hunc uerum et sincerum amicum usus sum, insectabor?

Iosaphat autem hunc sermonem non sine admiratione suscipiens, eius explicationem requirebat. Dixit itaque Barlaam: Primus amicus, opum copia est, et diuitiarum amor, ob quem homo in sexcenta pericula incidit, ac multas erumnas perfert. Cum autem extremus  uite dies clausus est, ex illis omnibus opibus, preter inutiles quosdam pannos, qui ad funus adhibentur, nichil omnino secum accipit. Secundus autem amicus, uxor ac liberi sunt, ceterique cognati et familiares, quorum affectione ac beneuolentia constricti tenemur, ut ab his diuelli uix queamus, ac pre eorum amore corpus etiam et animam nostram negligamus. Ex ipsis porro nemo in mortis hora utilitatis aliquid percipit, nisi quod ad sepulcrum usque duntaxat cadauer comitantur, ac protinus domum reuersis, suis curis ac negotiis operam dant, memoriam eius, qui quondam ipsis charus erat, non minus obliuioni, quam corpus sepulcro relinquentes. At uero tertius amicus, qui contemptui ac fastidio erat, cuiusque aditum horremus et auersamur, optimorum  operum chorus est, hoc est, fides, spes, caritas, misericordia, benignitas, reliquusque uirtutum cetus: qui quidem ante nos, cum e corpore excedimus, proficisci, ac nostra causa Deum precibus inflectere, atque ab hostibus nostris et horrendis exactoribus, qui de referendis rationibus acerbam nobis in ere litem mouent, ac crudeliter nos arripere contendunt, liberare potest. Hic nimirum est candidus ille ac probus et gratus amicus, qui quamlibet etiam exiguum bonum nostrum opus memoria tenet, ac cum fenore nobis illud rependit.

CAP. XIu.---Rursum igitur Iosaphat dixit: Utinam tibi a Domino Deo tuo omnia fausta et iucunda sint, hominum sapientissime. Siquidem optimis tuis  aptisque sermonibus animum meum exhilarasti. Quocirca uanitatis huius mundi rursum imaginem mihi exprime, et qua ratione hanc uitam in pace ac securitate peragrare queam.

Excipiens igitur sermonem Iosaphat, ait: Huiusce quoque questionis similitudinem audi. Urbem quamdam magnam exstitisse accepi, in qua ciues hoc in more atque instituto positum habebant, ut peregrinum quemdam et ignotum uirum, ac legum et consuetudinum ciuitatis omnino rudem et ignarum acciperent, eumque sibi ipsis regem constituerent, penes quem per unius anni curriculum rerum omnium potestas esset, quique libere et sine ullo impedimento quidquid uellet, faceret. Post autem, dum ille omni prorsus cura uacuus degeret, atque in luxu et deliciis  sine ullo metu uersaretur, perpetuumque sibi regnum fore existimaret, repente aduersus eum insurgentes, regiamque ipsi uestem detrahentes, ac nudum per totam urbem tanquam in triumphum agentes, in magnam quamdam ac longe 274 remotam insulam eum relegabant, in qua nec uictu nec indumentis suppetentibus, fame ac nuditate miserrime premebatur, uoluptate scilicet atque animi hilaritate, que preter spem ipsi concessa fuerat, in merorem rursus preter spem omnem et exspectationem commutata.

Contigit ergo ut pro antiquo ciuium illorum more atque instituto, uir quidam magno ingenii acumine preditus ad regnum ascisceretur. Qui statim subita ea felicitate, que ipsi obtigerat, haud quaquam preceps  abreptus, nec eorum qui ante se regiam dignitatem obtinuerant, misereque eiecti fuerant, incuriam imitatus, animo anxio ac sollicito id agitabat, quonam pacto rebus suis optime consuleret. Dum ergo crebra meditatione hec secum uersaret, per sapientissimum quemdam consiliarium, de ciuium consuetudine ac perpetui exsilii loco certior factus est, quonam pacto sine ullo errore ipse sibi cauere deberet intellexit. Cum igitur hoc cognouisset, futurumque prope diem ut ad illam insulam ablegaretur, atque aduentitium illud et alienum regnum aliis relinqueret, patefactis thesauris suis, quorum tunc promptum ac liberum usum habebat, aurique atque argenti, ac pretiosorum lapidum ingenti mole famulis quibusdam, quos fidissimos habebat, tradita, ad eam insulam  ad quam abducendus erat premisit. uertente autem anno ciues, commota seditione, nudum eum, quemadmodum superiores reges, in exsilium miserunt. Ac ceteri quidem amentes, et breuis temporis reges, grauissima fame laborabant: ille contra qui opes suas premiserat, in perpetua rerum copia uitam ducens, atque infinita uoluptate fruens, perfidorum ac sceleratorum ciuium metu prorsus abiecto, sapientissimi consilii sui nomine beatum se predicabat.

Hic porro per ciuitatem uanum hunc atque impostorem mundum intellige. Per ciues autem, principatus et potestates demonum, ac mundi rectores tenebrarum huius seculi, qui nos per uoluptatis mollitiem  inescant, atque in animum nobis inducunt ut de rebus caducis et interituris, uelut de immortalibus cogitemus, tanquam scilicet earum fructus nobis perpetuus ac sempiternus futurus sit. Cum igitur ad hunc modum decepti atque in fraudem impulsi sumus, nec de certis illis ac sempiternis ullum unquam consilium iniimus, nec nobis in futurum euum quidquam recondidimus, repentinus nobis mortis interitus ingruit . At tum demum nudos nos, atque omnibus huius uite rebus spoliatos improbi illi ac seui tenebrarum ciues accipientes, ut qui tempus illis omne impenderimus, in terram tenebrosam et obscuram abducunt, in terram sempiterne caliginis, ubi lux non est, nec mortalium uitam intueri licet . Per probum uero consiliarium, qui prudenti  ac perquam sapienti illi regi omnia uere aperuit, ac sublata consilia tradidit, me uilem et humilem homunculum intellige, qui huc idcirco uenio, ut tibi uiam bonam et ab omni errore liberam commonstrem, teque ad sempiterna et nunquam finienda dona traducam, illucque omnia tua recondere suadeam, contraque te ab impostore hoc mundo abducam. Quem quidem ipse quoque aliquando misere amabam, eiusque uoluptates et oblectamenta complectebar. Ceterum cum rectis mentis oculis animaduertissem, quemadmodum in his rebus uniuersa mortalium uita conteritur, aliis nimirum accedentibus, aliis decedentibus, nec ullo omnino firma et stabili sede constituto, hoc est, nec diuitibus et copiosis in opibus, nec potentibus in potentia, nec sapientibus  in sapientia, nec iis quibus prospere res succedunt, in prosperitate, nec luxui deditis in luxu et cupediis, nec iis qui secure sibi uiuere uidentur, in mani sua et imbecillissima securitate, nec in ulla alia re ex iis que laudibus efferuntur. uerum hec res torrentium aquarum in profundum mare labentium transitui similis est; eodem enim modo fluxa sunt et fragilia omnia presentia. Hinc scilicet hec omnia uana esse, neque quidquam utilitatis habere intellexi. Quin potius quemadmodum priora omnia obliuione obruta sunt  eodem modo presentia quoque tandem uetustas obscurabit. Quorum in numero cum  ipse quoque sim, consuete immutationi prorsus subiicior. Ut enim iis qui ante me exstiterunt, presentium rerum uoluptatibus perpetuo frui minime concessum est, sic ne mihi quidem concedetur. Animaduerti enim, quemadmodum tyrannus hic ac turbulentus mundus homines tractet, eos nimirum huc atque illuc inuertens, hos scilicet ex opibus ad egestatem, illos rursus ex grauissima paupertate ad gloriam, hos e uita ducens, illos rursum eorum loco in uitam inducens; sapientes quosdam et ingeniosos uiros improbans ac reiiciens, eosque qui in honore ac splendore erant, contemptos et despicabiles reddens; alios contra insipientes ac stolidos in glorie throno collocans, 275 eosque qui abiecti et obscuri  erant, ita euehens, ut ipsis ab omnibus honor tribuatur.

Ac cernere est, hominum genus ita comparatum esse, ut ante crudelem ipsius tyrannidem nichil omnino firmum ac stabile habeat. Quemadmodum enim columba aquilam aut accipitrem fugiens, locum subinde commutat, ac nunc quidem in hac arbore, nunc autem in illo frutice, ac deinde in rupium cauernis, ac uariis spinis pedem affigens, nec tutum usquam perfugium inueniens, in perpetua iactatione atque erumna uersatur: eodem modo se habent, qui res presentes ad stuporem usque mirantur, quippe qui inconsiderato quodam impetu misere laborent, nec quidquam omnino firmum aut stabile habeant, nec ad quem finem peruenturi sint, intelligant, nec  quo tandem uana uita, cui, perquam infeliciter ac misere mala bonis preferentes, ac probitatis loco uitium consectantes, sese subiecerunt, eos ducat; nec quisnam frigidos multorum ac miserorum laborum suorum fructus excepturus sit, hoc est, propinquusne an alienus, ac persepe ne amicus quidem aut notus, uerum inimicus et hostis.

Hec, inquam, omnia, et que his consentanea sunt, cum ipse in anime mee foro disceptassem, totius uite mee, quam in rebus uanis consumpsi, ac terrenis laboribus addictus transegi, odium me cepit. Cumque eorum amorem ex animo excussissem et eiecissem, ea sese oculis meis obtulerunt, que uere bona sunt, hoc est, Dei metu preditum esse, atque ipsius uoluntati obsequi. Nam hoc bonorum  omnium caput esse compertum habui. Hoc enim sapientie initium esse dicitur, atque adeo perfecta sapientia. Etenim meroris expers uita est, atque ab omni offensione libera iis qui eam amplectuntur, et qui ei tanquam Domino innituntur, tuta et ab omni periculo immunis. Cum itaque animum meum ad erroris omnis expertem mandatorum Domini uiam adiecissem, nichilque in ipsis obliquum et anfractuosum, ac uoraginibus et scopulis et sentibus et tribulis plenum esse certo comperissem, uerum eam omnino planam et equabilem esse; eorum quidem qui hanc ingrediuntur per clarissimas contemplationes oculos oblectantem, pedibusque pulchritudinem conciliantem, atque eos ad preparationem Euangelii pacis calceantem, me ipsum prioris imposture ac  stolide fraudis nomine miserum existimaui, ac per rectam illam incedere aggressus sum: quam etiam optimo iure rebus omnibus antetuli, atque collapsam et dirutam anime mee domum instaurare cepi.

Cum ergo ad hunc modum rebus meis consulerem, ac mentis lubricum corrigere studerem, sapientis cuiusdam magistri uocem audiui, hec mihi inclamantis: Egredimini, inquit, omnes, quos salutis cupiditas tenet, atque a mundi uanitate uos remouete, transit enim ipsius figura . Iam iamque, et ecce non erit. Irretortis oculis excedite; nec tamen inanes et uacui, uerum sempiterne uite uiatica ferentes. Etenim longum iter uobis ineundum est, quodque multo huiusce uite uiatico opus habeat; atque ad  sempiternum locum, duas regiones, in quibus mansiones multe sint , habentem, peruenietis. Quarum alteram quidem Deus iis qui ipsius amore flagrant, eiusque mandatis obtemperant, preparauit, omnibus bonis florentem et circumfluentem.

Ad quam qui diuino beneficio admittuntur , in sempiterna incorruptione degunt, ut qui immortalitate interitus omnis experte fruantur, unde effugit dolor, tristitia et gemitus. Altera antem que tenebris et calamitate, ac dolore conferta est, diabolo et angelis eius parata est. In quam etiam coniicientur, qui per flagitiosas actiones eam sibi conciliauerint, atque ab interitu aliena et sempiterna bona cum presentibus commutarint, totosque sese ignis eterni pabulum effecerint.

 Hac ego uoce audita, atque ipsius ueritate intellecta, in hoc unum opus incubui, ut ad illud hospitium peruenirent quod omni dolore et mestitia uacat, tantaque contra securitate ac tantis bonis scatet: quorum cognitio nunc mihi duntaxat ex parte est, ut qui spiritualis etatis ratione puer sim, ac uelut per specula duntaxat et enigmata res future uite perspiciam. Cum autem uenerit quod perfectum est, ac facie ad faciem cognoscam, tum demum euacuabitur quod ex parte est . Quo circa gratias ago Deo per Iesum Christum Dominum nostrum. Etenim lex spiritus uite in Christo Iesu, a peccati et mortis lege me liberauit, oculosque meos aperuit, ut carnis affectum mortem esse, spiritus autem affectum uitam et pacem, liquido cernerem .  Quemadmodum igitur ego presentium rerum cognita uanitate, perfecto odio eas habui, eodem modo, ut de ipsis existimes, te moneo, atque erga eas, non secus ac alienas, et quam primum diffluxuras afficiaris; atque hinc ereptis omnibus facultatibus, in immortali euo, ad quod tibi sine ulla mora proficisci necesse est, thesaurum qui furto compilari nequeat, et 276 opes que exhauriri nullo modo possint, tibi recondas , ut cum eo accesseris, haudquaquam penuria labores, uerum opibus circumfluas, quemadmodum tibi aptissimam imaginem superius proposui.

CAP. Xu.---Dixit autem Iosaphat ad senem: Quanam igitur ratione pecuniarum thesauros illuc premittere queam, ut eorum, cum hinc abcessero, fructum  ab omni furto et interitu alienum nanciscar; quonamque item pacto meum in res presentes odium demonstrare, resque sempiternas consequi possim, aperte mihi uelim explices. Ait igitur Barlaam: Diuitie ad sempiternam regionem per pauperum manus premittuntur. Ait enim quidam sapientissimus propheta, Daniel nomine, ad regem Babylonis: Propter hoc, rex, consilium meum tibi placeat, et peccata tua eleemosynis redime, atque iniustitias tuas in miserationibus pauperum . Quin etiam Saluator his uerbis utitur: Facite uobis amicos de mammona iniquitatis, ut cum defeceritis, recipiant uobis in eterna tabernacula . Multaque de eleemosyna et largitione erga pauperes  in Euangelico uolumine inculcat  Ad hunc scilicet modum quam tutissime fortunas tuas omnes per egentium manus illuc premiseris. Nam quidquid in eo beneficii contuleris, Dominus sibi asciscens, magno cum fenore tibi rependet. Etenim eos qui ipsius amore prediti sunt, beneficiorum remunerationibus semper superat. Ad hunc, inquam, modum huius seculi, cui diu iam non sine ingenti afflictione seruisti, surreptis thesauris, ex his preclare uiaticum tibi in futurum comparabis, atque alieno eos eripiens, tibi ipsi prius recondes, per fluxa nempe et caduca hec bona, ea que firma et stabilia sunt emens. Deinde autem, Deo tibi opem ferente, huius mundi incertitudinem et inconstantiam perspicies: omnibusque rebus ualere iussis, ad  futurum te transferes, atque ea que pretereunt ipse preteriens, iisque rebus que in spe posite ac firme sunt, te addicens, tenebrasque cum mortis umbra relinquens, odioque tum mundum tum mundi principem insectans, carnemque interitui obnoxiam hostem tibi esse ducens, ad lucem inaccessibilem accurres , cruceque humeris sublata, Christum irretortis oculis sequeris, ut etiam cum ipso glorificeris, uiteque, non iam caduce et fallacis heres efficiaris.

Iosaphat itaque ad eum ait: Istud ipsum, nempe omnia pro nichilo putare, atque usque adeo asperum uite genus suscipere, quemadmodum superius dixisti, uetusne institutum est, ab apostolorum doctrina manans, an recens mentis uestre solertia excogitatum;  tanquam scilicet hoc, ut melius ac prestantius, uobis amplexandum duxeritis?

Senex autem ait; Non recens inductam legem tibi affero , uerum antiquitus nobis traditam. Dixit enim Dominus ad diuitem quemdam, qui ex ipso percontabatur quidnam sibi faciendum esset ut uitam eternam consequeretur, iactabatque se cuncta que in lege scripta erant seruasse. Unum tibi deest, uade, uende omnia que habes, et da pauperibus, et habebis thesaurum in celo, et ueni, ac, sublata cruce, me sequere. At ille, his auditis, mestitia affectus est. Erat enim admodum diues. Cum igitur iehsu eum merore affectum uidisset, dixit: Quam difficile ii qui pecunias habent intrabunt in regnum Dei; facilius enim est camelum per foramen acus transire.  quam diuitem intrare in regnum Dei . Hoc igitur mandato audito, sancti omnes id studuerunt, ut ab huiusmodi opum difficultate sese abstraherent, ac per largitionem erga pauperes, dispersis omnibus facultatibus, sempiternisque diuitiis sibi ipsis reconditis, crucem sustulerunt, Christumque secuti sunt; sic nimirum ut quidam, uelut iam a me dictum est, martyrio perfungerentur, quidam autem religiose uite exercitatione concertarent, atque, quantum ad uere huiusce philosophie rationem attinet, nichilo illis inferiores essent. Quocirca illud scias uelim, Regis nostri ac Dei mandatum hoc esse, per quod homines sempiternorum bonorum participes redduntur.

 Cum igitur, inquit Iosaphat, tam antiqua et necessaria huiusmodi philosophia sit, quid cause est quamobrem hodierna die pauci sint qui hanc uitam imitentur?

Respondit senex: Multi quidem eam imitati sunt, et etiamnum imitantur. At multo plures cunctantur, ac moras nectunt. Pauci enim sunt, ut ait Dominus, qui per arctam et angustam uiam incedant; qui autem per facilem et latam, quam plurimi . Nam qui semel pecuniarum cupiditate, et uitiorum que ex uoluptatibus oriuntur, amore correpti, uaneque et inani glorie addicti sunt, uix ab ipsis diuelli possunt, ut qui alieno domino, quique omnia, contra ac Deus, imperat, atque ipsos tanquam catenis quibusdam uinctos tenet, ultra seipsos  manciparint. Animus quippe, cum semel salutis sue spem abiecerit, habenas suas auersis a ratione cupiditatibus permittens, quaqua uersum fertur. Ac proinde Propheta offusam 277 huiusmodi animis amentiam deplorans, caliginisque ipsos urgentis crassitiem lugens, his uerbis utebatur: Filii hominum, usquequo graui corde? ut quid diligitis uanitatem, et queritis mendacium? Quemadmodum etiam quidam sapientum magistrorum nostrorum, uir rerum diuinarum peritissimus, eamdem cum Propheta cantilenam canens, ac quedam a seipso adiungens, tanquam ex alta quadam et editissima specula omnibus inclamat: Filii hominum, usquequo graui corde? ut quid diligitis uanitatem, et queritis mendacium ; magnum nimirum aliquid hanc uitam, et delicias, et  exiguam gloriolam, et mendacem prosperitatem esse existimantes ? Que quidem non magis eorum sunt qui fruuntur quam qui ea in spe habuerunt; nec rursus horum magis quam eorum qui ne ea quidem unquam exspectarunt. et que non secus ac puluis a turbine ad alios atque alios subinde perflantur, ac uicissim iactantur, aut fumi instar defluunt, ac uelut insomnium homines ludificantur, et ut umbra retineri nequeunt, ac denique ita natura comparata sunt, ut nec cum absunt, ea se habituros esse homines desperent, nec cum adsunt, possidentibus certa et stabilia sint.

Cum igitur ad hunc modum Saluator precipiat, prophete et apostoli predicent, ac sancti omnes uiri tum re ipsa, tum sermone ad uirtutis uiam ab omni  errore maxime immunem nos impellant, etiamsi pauci hanc teneant, contra autem multi latam atque in exitium ducentem sibi deligant, non tamen propterea diuine huius philosophie institutum minoris estimandum est. Ut enim sol, cum illuminandi causa exoriens radios suos affluenter emittat, omnesque ad excipiendum lumen cohortetur, si quidam clausis oculis splendorem ipsius intueri nolint, non propterea reprehensionem meretur, aut a reliquis negligi debet, nec splendoris ipsius gloria ob illorum stultitiam in contemptu uersatur; quin potius illi quidem seipsos lumine orbantes, tanquam ceci, parietes palpant, atque in multas scrobes precipites ruunt, multisque spinis eorum oculi punguntur; sol contra splendorem suum retinens, eos illustrat qui ipsius  lumen detecta facie contuentur: ad eumdem quoque modum Christi lumen omnibus quidem illucet, splendoremque suum nobis affatim impertit; at uero pro sua quisque cupiditate animique alacritate ipsum percipit. Nam nec ille iustitie sol ullum ex his qui oculorum aciem in ipsum intendere cupiunt beneficio eo priuat, nec rursum his uim infert qui suapte sponte tenebras eligunt; uerum sue quisque libere uoluntati et electioni, quandiu in hac uita est, relinquitur.

Cum autem Iosaphat quidnam arbitrii libertas atque electio esset quereret, respondit senex: Arbitrii libertas est anime ratione utentis uoluntas, sine ullo impedimento ad id quod uult, hoc est siue ad uirtutem, siue ad uitium, incitata, atque a summo illo  parente et architecto ita effecta. Rursum, Arbitrii libertas est intellectualis anime pro suo arbitratu agitatio. Electio autem est earum rerum que in arbitrio nostro site sunt, cum consilio coniuncta appetitio. Siquidem rem eam que inito consilio melior iudicata est, eligentes appetimus. Consilium est inuestigatrix appetitio de rebus gerendis, quarum penes nos potestas est. Deliberat enim quispiam expediatne aliquid agere, necne. Deinde, quod prestantius est, iudicat, ac iudicium efficitur. Mox autem afficitur, atque id quod ex consilio iudicatum est, amat, ac sententia dicitur. Nam si ita iudicet ut tamen erga id quod iudicatum est, minime afficiatur, hoc est, id minime amet, sententia haudquaquam appellatur. Tum post affectionem fit electio. Nam  electio nichil aliud est quam e duabus rebus propositis alteram pre altera amplecti et eligere. Atque illud uel ex ipsa etymologia perspicuum est, electionem esse consilium cum diiudicatione coniunctum. enim est alterum pre altero electum. Nemo porro quidquam adhibito iudicio alteri prefert, nisi prius consilium inierit; nec rursum eligit, nisi prius iudicarit. Nam quoniam non ea omnia que nobis recta et preclara esse uidentur in opus perducere studemus, tum denique electio et eligendum efficitur id quod ex consilio propositum est, cum appetitionem comitem asciuerit.

Ex quo concluditur, electionem esse appetitionem cum deliberatione coniunctam earum rerum que in nostra potestate site sint. Etenim id quod ex consilio  prepositum est, eligentes appetimus. Omne quippe consilium actionis causa et propter actionem suscipitur. Ita consilium quidem electionem antecedit, electio autem omnem actionem. Quocirca non modo actiones, sed ea etiam que animo agitantur , tum coronas, tum penas accersunt. Etenim electio in his rebus que in arbitrio nostro site sunt uersans, tum peccati, tum iusti operis origo est. Nam quarum rerum facultates penes nos sunt, harum etiam actiones facultatibus consentanee penes nos sunt. Quamobrem cum facultates uirtuti consentanee in nostra potestate sint, in nostra quoque potestate 278 uirtutes sint necesse est. Proprie enim in arbitrio nostro consistunt ea omnia que animam attingunt, et de quibus deliberamus.  Ad hunc igitur modum libere consultantibus hominibus, ac libera item uoluntate eligentibus, quatenus quispiam eligit, hactenus quoque diuinam lucem percipit, atque in philosophie studiis progressus facit. uaria enim electionum sunt genera. Et quemadmodum quidam aquarum fontes e terre uisceribus scaturientes, partim e superficie terre oriuntur, partim aliquanto profundius, partim profundissime; atque harum aquarum alie e propinquo emanant gustuque dulces sunt, alie ex imo exeunt ac salse aut sulphuree sunt, atque item alie uberrime profluunt, alie paulatim stillant; eodem modo in electionibus quoque cogita, alias celeres ac perquam feruidas esse, alias segnes et frigidas, ac rursum alias ad uirtutem omnino propensas, alias ad uitium  omnibus uiribus inclinatas. Igitur quales earum affectiones sunt, tales quoque ad agendum impetus consequuntur.

CAP. XuI.---Dixit autem ad senem Iosaphat: Suntne etiam alii nonnulli, qui eadem que tu predicent, an uero tu hodierno die solus es qui hec doces, ac presentem uitam usque adeo auersandam atque odio insectandam esse mones?

Ille autem ad hunc modum respondit: In hac uestra infelicissima regione neminem noui. Nam patris tui tyrannis innumeris mortis generibus eos mulctauit, deditque operam ne prorsus inter uos diuine cognitionis predicatio audiretur. Apud reliquas autem nationes hec cantantur ac celebrantur, ab aliis quidem rectissima ratione, ab aliis autem peruerse,  quippe cum animarum nostrarum hostis eos a recta uia transuersos egerit, atque in alienas opiniones diuiserit, eosque loca quedam diuine Scripture aliter quam germanus sensus ferat, interpretari docuerit. Ceterum una est ueritas, que ab illustribus apostolis et diuinis patribus predicata est, et in catholica, atque ab extremis orbis finibus ad extremos usque fines diffusa Ecclesia sole splendidius lucet. Quam quidem ego ut tibi predicarem ac traderem, ad te missus sum.

Dixit autem ad eum Iosaphat: Nihilne horum pater meus unquam didicit?

Respondit senex: Perspicue quidem, atque ut par erat, nichil didicit. Occlusis enim sensibus, bonum  de industria repudiat, atque in malum libera animi inductione propendet.

At uellem, inquit Iosaphat, ille quoque hac doctrina imbueretur.

Respondit senex: Hec apud homines sunt impossibilia; apud Deum autem nichil est quod fieri non possit . Ecquid enim scis futurumne sit ut patri tuo salutem afferas, atque admirando modo patris tui pater tandem uoceris? Narratum enim mihi est regem quemdam exstitisse, qui preclare admodum regiam suam dignitatem administrabat, leniterque ac placide populum qui ipsius ditioni atque imperio suberat tractabat, in hac autem una re labebatur, quod diuine cognitionis lumine careret, atque  idolorum cultu constrictus teneretur. Erat autem ei probus quidam consiliarius, ac tum erga Deum pietate, tum ceteris uirtutibus ornatissimus, qui cum regis errore angeretur, eumque permoleste ferret, atque ipsum hoc nomine coarguere in animo haberet, tamen hac de causa sese reprimebat, quod uereretur, ne et sibi et sociis suis perniciem accerseret, eamque utilitatem que ex ipso ad alios promanabat amputaret. Occasionem autem nichilominus querebat, qua commode ipsum ad bonum pertraheret. Dixit igitur nocte quadam ad eum rex: Adesdum, egrediamur, ac ciuitatem circumeamus, num forte aliquid quod in rem futurum sit perspiciamus. Cum autem illi per urbem obambularent, lucis splendorem per foramen quoddam radiantem cernunt: cui, cum  oculos adiecissent, subterraneum quoddam et cauernosum domicilium conspicantur, in quo presidebat uir quidam extrema inopia laborans, ac uilibus quibusdam et laceris pannis indutus. Astabat autem ipsius uxor, uinum ipsi temperans. Cumque ipse poculum manibus accepisset, illa suaue quoddam carmen canens, uoluptatem ipsi afferebat, saltans nimirum, ac maritum laudibus deliniens. Rex igitur aliquantisper hec perspiciens, mirabatur quod cum tanta egestate premerentur, ut nec domus nec uestis ipsis suppeteret, tamen usque adeo letam et hilarem uitam ducerent. Atque ad primarium suum consiliarium his uerbis utitur: O rem miram, o amice! quod scilicet, nec mihi, nec tibi, uita nostra, quamuis alioqui tanta gloria et deliciis et uoluptate undique  collucens, usque adeo unquam placuerit, ut uilis hec et erumnosa uita uecordes istos oblectat et exhilarat, ut que, tametsi alioqui aspera et auersanda, facilis ipsis ac blanda uideatur. Opportunam autem horam nactus princeps ille consiliarius, inquit: Tu uero, o rex, cuiusmodi tandem horum uitam esse existimas? Omnium, inquit ille, quas unquam uiderim, insuauissimam et miserrimam, exsecrationeque dignam et auersandam. Tunc ait ad eum 279 primarius ille consiliarius: Ad eumdem ita modum mihi crede, o rex, ac multo etiam acerbior uita nostra iis esse uidetur, qui sempiternam illam gloriam, ac bona illa que omnem mentis captum superant, contemplantur atque cognoscunt. Atque auro rutilantes edes, ac preclara hec indumenta,  cetereque uite delicie, iis qui celestium tabernaculorum non manu factorum, uestisque diuinitus contexte, ac diadematum corruptionis omnis expertium, que rerum omnium architectus ac Dominus diligentibus se preparauit, stercoribus et ceno fetidiores uidentur. . Quemadmodum enim isti iudicio nostro ac sententia desipiunt, ita etiam, ac multo magis, nos qui in mundo oberramus, atque in mendaci hac gloria, stultisque deliciis nobis placemus, in eorum oculis qui bonorum illorum dulcedinem degustarunt luctu et lacrymis digni sumus.

His autem uerbis perculsus rex, inquit: Quinam igitur illi sunt qui prestantiorem nobis uitam agunt? Omnes, inquit ille, qui sempiterna caducis et fragilibus  pretulerunt. Cumque rex rursum quenam sempiterna illa essent quesiuisset; respondit ille: Regnum ab omni successione alienum, ac uita morti minime obnoxia, et opes egestatem non metuentes, letitia item et oblectatio ab omni mestitia et dolore seiuncta, paxque perpetua, et ab omni inimicitia et contentione libera. His bonis, quibus diuinitus frui contigerit, beati illi ac sepe beati; uitam enim omni labore et mestitia uacuam in omne euum ducent, omnibus regni Dei iucunditatibus et oblectamentis sine ullo labore fruentes, ac cum Christo in perpetuum regnantes. Cumque rex dixisset: Quisnam tandem hec consequi promerebitur? respondit ille: Omnes qui uitam illuc ducentem arripuerint; aditu enim nemo prohibetur, qui modo uoluerit. Tum rex:  Et quenam, inquit, est uia qua illuc itur? Respondit ille preclari animi uir: Cognoscere solum uerum Deum, et Iesum Christum unigenitum ipsius filium, et sanctum ac uiuificum Spiritum .

Rex igitur, regia sane prudentia preditus, ad eum inquit: Et quidnam hactenus te prohibuit, quominus mihi hec exponeres? Neque enim hec cunctatione ac dilatione mihi digna esse uidentur, si quidem uera sunt. Quod si dubia sunt, sedulo et accurate inuestigandum est, quoadusque ea citra ullam ambiguitatem ac dubitationem inueniamus. Non negligentia et socordia factum est, ait ille, ut tibi hec exponere cunctarer, cum uera sint atque ab omni dubitatione remota; uerum quod excellentem glorie tue magnitudinem uererer, atque illud metuerem, ne tibi grauis  ac molestus essem. Quocirca si mihi famulo tuo hoc imperas, ut te de his rebus in posterum submoneam, imperio tuo obsequar. Sane, inquit rex, non interdiu solum, sed etiam qualibet hora mihi harum rerum memoriam renoua. Neque enim negligenter ac perfunctorie, uerum summo studio ac feruore his rebus animum intendere oportet. Audiui igitur, ait Barlaam, hunc regem deinceps pie ac religiose uitam instituisse, presentisque uite curriculo placide ac tranquille confecto, sempiternam beatitudinem consecutum esse. Quamobrem si quis etiam patrem tuum de his rebus tempestiue admoneat, fortassis intelliget atque exploratum habebit quantis malis implicitus teneatur, atque ab iis sese auertens, quod bonum est, amplectetur . Nam in presentia quidem  cecus est, et manu tentans, ut qui uero lumine sese orbarit, atque ad impietatis tenebras transfugerit.

Dixit autem ad eum Iosaphat: De patre meo, quod Dominus iusserit, fiat. Nam ipsi, uelut etiam abs te dictum est, ea omnia possibilia sunt, que apud homines impossibilia esse uidentur. Ego uero per eximios ac singulares tuos sermones, uanitatis presentium rerum pertesus, ab his quidem omnino animum abducere constitui, ac tecum, quidquid mihi uite superest, traducere, ne per fluxa et fragilia sempiternorum bonorum et omni interitu alienorum fructu excidam.

Respondit senex: Si hoc feceris, prudentissimo  cuidam iuueni, quem copiosis atque illustrissimis parentibus natum esse intellexi, similem te prebebis. Cui cum pater nobilis cuiusdam atque in primis copiosi uiri filiam insigni pulchritudine preditam despondisset, ac de huiusmodi matrimonio cum filio sermonem conseruisset, quidque in animo haberet exposuisset, hec ut ille audiuit, quasi absonum quiddam ac preposterum, huiusmodi rem excutiens, relicto patre profugit. Cumque iter faceret, apud senem quemdam pauperem, ut a diei estu sese recrearet, diuertit.

Filia porro senis illius que unica illi uirgo erat, pro foribus sedens, manibus operabatur, ore autem Deum sine ulla intermissione laudabat, ex intimo pectore gratias ipsi agens. Ipsius autem laudem iuuenis  audiens, ait; Quodnam, o puella, tuum institutum est? Et quam ob causam, cum in tanta uilitate et inopia uerseris, tanquam ob ingentia beneficia accepta, horum auctorem laude afficis? Ipsa autem ad eum respondit: An nescis quod quemadmodum exiguum pharmacum e magnis plerumque 280 morbis hominem eripit, eodem modo etiam ob paruas res Deo gratias agere, ingentia bona conciliat? Ego igitur pauperis senis filia, ob exigua hec gratias ago ac Dominum laudibus afficio, illud nimirum exploratum habens, quod qui hec dedit, maiora quoque dare potest. Atque hec quidem de rebus externis ac minime nostris, ex quibus nec his qui multa possident fructus ullus, imo etiam sepe damnum oritur, nec his qui pauciora acceperunt, incommodum ullum  ac detrimentum existit, quippe cum utrique eamdem uiam obeant, atque ad eumdem finem contendant. At in iis que magis necessaria maiorisque momenti sunt, multis maximisque, atque adeo innumeris beneficiis a Deo affecta sum; etenim ad Dei imaginem condita, ipsiusque cognitione imbuta, et ratione preter omnia animantia exornata, et ex morte, per uiscera misericordie Dei nostri ad uitam reuocata sum, ac percipiendorum ipsius sacramentorum potestatem accepi. Denique paradisi porta patefacta est, liberum mihi, si quidem uoluero, aditum prebens. De tot igitur ac tantis beneficiis, quorum pauperes eque ac diuites participes sunt, dignas Deo gratias agere prorsus nequeo. Quod si exiguam hanc quoque laudem ei qui me tot muneribus cumulauit  minime obtulero, quam tandem excusationem habitura sum?

Iuuenis autem ingentem hanc prudentiam admirans, accito ipsius patre: Da mihi, inquit, filiam tuam . Senex autem ait: Non licet tibi, qui diuitibus et copiosis parentibus ortus es, hanc pauperis uiri filiam accipere. Rursum autem iuuenis ait: Certe hanc accipiam, nisi tu prohibeas. Etenim filia quedam nobilis ac diues mihi desponsa fuerat; uerum ea repudiata atque abiecta, in fugam me dedi. Contra filie tue, ob ipsius erga Deum pietatem ac prudentiam amore correptus, matrimonio cum ea iungi paratus sum. Senex autem ad ipsum ait: Eam  tibi dare nequeo, ut in paternam domum abducas, atque a meis ulnis abstrahas, unica enim mihi est. At ego, inquit iuuenis, apud uos manebo, uestramque uite rationem suscipiam: ac postea, luculenta ueste abiecta, senis illius uestes petiit, iisque se induit. Cumque ille ipsum diu multumque tentasset, uariisque modis ipsius animum explorasset, ut eum mentis grauitate preditum esse cognouit, nec stulto quodam amore obsessum filiam suam in matrimonium petere, uerum pietatis studio pauperem uitam amplexari, eamque glorie sue ac nobilitati anteferre, arrepta ipsius manu in conclaue suum eum introduxit, et ingentes opes illic reconditas, atque innumerabilem pecuniarum molem, quantamque iuuenis ille nunquam uiderat, ipsi commonstrauit.  Aitque ad eum: Fili, hec omnia tibi dono do, propterea quod mearum opum heres esse in animum induxisti. Qua hereditate percepta, ille omnes terre diuites et claros homines superauit.

CAP. XuII.---Dixit autem Iosaphat ad Barlaam: Apte sane hec etiam narratio rerum mearum statum exprimit, ac proinde de me quoque hec abs te dicta esse existimo. uerum quodnam tandem est illud experimentum per quod animi mei constantiam exploratam habere cupis?

Respondit senex: Equidem ipse etiam periculum feci, et intellexi quanta in te mentis prudentia atque constantia, quamque rectus et integer tibi animus sit; uerum actionis tue finis hec confirmabit. Huius rei gratia flecto genua mea ad Deum nostrum  , qui in Trinitate celebratur, ad eum, inquam, qui omnia, tam que aspectu sentiuntur quam que oculorum sensum fugiunt procreauit; qui uere ac sempiterne est, nec gloriosi status sui aut principium unquam habuit, aut finem habiturus est: ad illum, inquam, metuendum atque omnium rerum prepotentem, bonumque et ad miserationem propensum, ut cordis tui oculos illuminet, detque tibi spiritum sapientie et reuelationis ad ipsius agnitionem, ut cognoscas que sit spes uocationis tue, et que diuitie glorie hereditatis ipsius in sanctis, et que supereminens illa magnitudo potentie ipsius in nos qui credidimus, ut iam non sis hospes et aduena, sed ciuis sanctorum et domesticus Dei , superedificatus super fundamentum apostolorum et  prophetarum, ipso summo angulari lapide Iesu Christo, in quo omnis edificatio constructa crescit in templum sanctum in Domino 

Iosaphat autem ingenti animi compunctione affectus, dixit: Hec scilicet omnia ipse quoque scire gestiens, abs te peto, ut et diuine glorie diuitias, et ipsius potentie excellentiam mihi declares.

Dixit autem ad ipsum Barlaam: Deum supplex rogo ut hec te doceat, atque huiusmodi rerum cognitionem animo tuo inserat. Quandoquidem apud homines ipsius gloria ac potentia nullo modo commemorari potest, quamuis etiam omnes omnium hominum, tam qui nunc sunt quam qui aliquando fuerunt, lingue in unum ceant. Deum enim, inquit euangelista  et theologus , nemo 281 uidit unquam. Unigenitus Filius, qui est in sinu Patris, ipse enarrauit. Eius porro qui oculorum obtutum fugit, atque immensus est, gloriam et maiestatem, quis tandem eorum qui e terra concreti sunt, comprehensam habere queat, nisi ipse arbitratu suo eam patefecerit, quemadmodum scilicet prophetis suis et apostolis patefecit? Nos autem tum ex eorum predicatione, tum ex ipsa rerum natura, quantam assequi nobis datur, eam discimus. Ait enim Scriptura: Celi enarrant gloriam Dei, et opera manuum eius annuntiat firmamentum . Ac rursus: Inuisibilia ipsius a creatura mundi, per ea que facta sunt, intellecta conspiciuntur, sempiterna quoque ipsius potentia et diuinitas 

 Quemadmodum enim quispiam domum preclare ac summa arte constructam, aut uasculum eleganter concinnatum perspiciens, architectum aut fabrum statim ob animum sibi proponit, sic etiam ego ex nichilo effictus, atque in ortum productus, etiamsi fictorem ac productorem meum cernere nequeam, tamen ex aptissima maximeque admiranda mei structura ad sapientie ipsius cognitionem ueni, non quatenus est, sed quatenus intelligere queo: nempe quia non casu ac fortuito productus sum, nec a me ipso exstiti, uerum ipse arbitratu suo me effinxit: sic nimirum ut me rerum omnium conditarum principem constituerit, quibusdam autem inferiorem fecerit, ac contritum etiam diuino suo imperio me ex hac uita educens, ad alteram uitam finis expertem ac sempiternam transferat.  Quibus omnibus in rebus prouidentie ipsius uiribus obluctari nequeo, nec mihi quidquam, uel quantum ad staturam, uel quantum ad forme figuram attinet, adiicere aut subtrahere, nec ea que in me uetustate confecta sunt, renouare, nec que labefactata et corrupta sunt, in integrum restituere Neque enim mortalium ullus unquam fuit, qui horum quidquam efficere posset, non rex, non sapiens, non diues, non potens, non denique alius quispiam humana studia consectans. Nullus enim, inquit ille, regum, aut eorum qui in sublimitate sunt, aliud habuit natiuitatis initium. Unus enim est omnium introitus ad uitam, et idem exitus .

Quamobrem ex iis que ad me pertinent, ad magnificentie summi illius architecti cognitionem, uelut  porrecta manu ducor. Preterea autem aptissimam rerum omnium conditarum structuram atque conseruationem consideraui, nempe quod suapte quidem natura cuncta mutationi atque conuersioni subiecta sunt, nimirum ea que mente predita sunt, ratione uoluntatis, progressusque in bono aut recessus a bono; ea autem que in sensum cadunt, ratione ortus et interitus, accretionisque, et imminutionis, et mutationis eius que in qualitate posita est, ac denique localis motus. Ac per ea tacitis quibusdam uocibus predicant se a Deo creatore ac mutationis omnis et conuersionis experte procreata esse, atque contineri et conseruari, semperque gubernari. Quonam enim alioqui modo nature inter se pugnantes ad unius  mundi ornatum omnibus numeris absoluendum in unum coiisseut, ac dissolutionis expertes permansissent, nisi uis quedam omnipotens hec et copulasset, et semper a dissolutione aliena conseruaret. Quonam enim pacto, nisi uoluntas ipsius ita tulisset, aliquid mansisset? aut quonam pacto, ut Scripture uerbis utar, quod ab eo minime uocatum est, conseruari potuisset?

Nam cum nauis remoto gubernatore consistere nequeat, uerum statim pessum eat; nec ulla, quantumlibet exigua, domus stare possit, nisi sit aliquis qui ipsius curam gerat, quonam tandem pacto mundus, opus usque adeo ingens, atque ita preclarum et admirandum, sine eximia aliqua et ingenti atque admiranda gubernatione sapientissimaque prouidentia, tam diuturno temporis spatio constitisset? Ecce enim  quantum iam temporis fluxit, ex quo celum est, nec tamen obscuritatem contraxit, nec terre uis tandiu parens elanguit, nec fontes, ex quo orti sunt, scaturire destiterunt, nec mare tot fluuios excipiens mensuram suam excessit, nec solis ac lune cursus immutationem ullam subierunt, nec diei ac noctis ordines inuersi sunt. Ex his nimirum omnibus Dei potentia et magnificentia, que omnem orationis facultatem superat, nobis declaratur, prophetarum atque apostolorum testimonio confirmata. uerum ipsius gloriam nemo unquam pro dignitate cogitare aut collaudare poterit. Siquidem diuinus Apostolus, ille, inquam, qui Christum in seipso loquentem habebat , cum ea omnia, tam que intellectu percipiuntur,  quam que sensibus subiecta sunt, cum animo suo considerasset, dixit: Ex parte cognoscimus, et ex parte prophetamus: cum autem uenerit quod perfectum est, euacuabitur quod ex parte est . Ac propterea ex immensis sapientie ipsius opibus admiratione ac stupore perculsus aperte exclamauit: O altitudo diuitiarum sapientie et scientie Dei! quam incomprehensibilia sunt iudicia eius, et inuestigabiles uie eius !

282 Quod si ille qui ad tertium usque celum peruenerat, atque arcana uerba audierat , huiusmodi uoces emisit; ecquis mei similium in tantorum mysteriorum abyssum oculos aduertere, atque aliquid pro dignitate, non dicam dicere, sed ne quidem cogitare poterit, nisi ipse sapientie subministrator  atque insipientium corrector dederit? Etenim in ipsius manu et nos et sermones nostri sunt, et omnis prudentia ac solertie scientia. Atque ipsius beneficio ueram earum rerum que sunt cognitionem habemus, mundique concretionem intelligimus, elementorum uires, temporum initium et medietatem et finem, partium anni uicissitudines, ac tempestatum mutationes: quoniam omnia in modo et mensura constituit. Siquidem multum posse, ipsi semper presto est; et brachii ipsius robori quis resistet? Etenim tanquam momentum statere, sic est ante eum orbis terrarum, et tanquam gutta roris matutini, que descendit in terram. Sed miseretur omnium, quia omnia potest, et dissimulat peccata hominum propter  penitentiam. Neminem enim ex iis qui ad ipsum accurrunt, exsecratur, nec auersatur solus ille bonus, atque animorum amans Dominus . Benedictum sit nomen glorie ipsius sanctum, et laudabile, et superexaltatum in secula. Amen .

CAP. XuIII.---Dixit autem ad eum Iosaphat: Si diuturno tempore tecum reputasses, uir sapientis sime, quonam pacto propositarum questionum solutionem mihi perspicuam redderes, meo quidem iudicio id melius prestare non potuisses, quam ea mihi, que nunc exposuisti commemorans: quippe qui omnium quidem rerum effectorem et conseruatorem Deum esse docueris, maiestatisque ipsius gloriam omnem mentis humane captum excedere, clarissimis rationibus demonstraris; neque ulla alia ratione quemquam  eam consequi posse, nisi cui ipse arbitratu suo eam patefaciat. Quo quidem nomine eloquentissimam tuam sapientiam maiorem in modum admiror.

Sed illud uelim mihi dicas, uir beatissime, quanam ipse etate sis, et quibus in locis commoreris, quosque philosophie socios habeas, siquidem anima mea tue arctissime heret, atque per omne uite tempus ne latum quidem unguem a te discedere cupio.

Ait autem senex: Annos, ni fallor, quinque et quadraginta natus sum, atque in terre Sennaar desertis uitam dego. Commilitones porro eos habeo, qui ad superni itineris cursum mecum laborant ac certant.

Quid ais? inquit Iosaphat. Mihi enim septuaginta  annos excedere uideris. Quid igitur est, quamobrem te quadraginta quinque tantum annos habere dicas? neque enim hac in re mihi uera loqui uideris.

Dixit autem ad eum Barlaam: Si annos meos ab ipso uite ortu nosse queris, recte sane eos plusquam septuaginta esse coniecisti. At mihi quidem nullo omnino modo inter uite annos censentur, qui in huius mundi uanitate consumpti sunt. Nam cum, peccatis in seruitutem addictus, carni uiuerem, quantum ad interiorem hominem attinet, mortuus eram. Quamobrem mortis annos, uite annos nunquam appellarim. Ex quo autem mundus mihi crucifixus est, et ego mundo , atque exuto ueteri homine, qui secundum erroris desideria corrumpitur, non iam carni uiuo, sed uiuit in me Christus; quod autem  uiuo, in fide uiuo Filii Dei, qui dilexit me, et pro me seipsum tradidit : hos uite annos et salutis dies optimo iure uocauerim. Quos quidem quinque et quadraginta esse asserens, consentanea ratione, ac non absurde, horum numerum tibi dixi. Quin tu quoque ea semper mente ac sententia sis uelim, nimirum ut eos qui quantum ad omne probum opus mortui sunt, peccatis autem uiuunt, atque eorum qui humi prouoluti sunt principi obsequuntur, et in uoluptatibus ac pestiferis cupiditatibus uitam absumunt, nullo modo uiuere existimes, uerum eos exstinctos esse tibi persuadeas, uiteque functioni mortuos. Nam peccatum immortalis anime mortem esse sapiens quidam non immerito pronuntiauit. Atque  etiam nis uerbis Apostolus utitur: Cum serui essetis peccati, liberi eratis iustitie. Quem ergo fructum habuistis in his in quibus nunc erubescitis? Finis enim illorum mors est. Nunc autem liberati a peccato, serui autem facti iustitie, habetis fructum uestrum in sanctificationem, finem autem uitam eternam. Stipendia enim peccati, mors; gratia autem Dei, uita eterna, in Christo Iesu Domino nostro .

Dixit autem ad eum Iosaphat: Quandoquidem uitam que in carne ducitur, uitam esse minime censes, par est igitur ut ne mortem quidem hanc quam omnes subeunt mortem esse censeas.

Respondit senex: Sine ulla dubitatione de his quoque ita censeo, quippe qui temporariam hanc mortem minime  pertimescam, imo nec omnino mortem eam appellem, si quidem me per diuinorum preceptorum uiam incedentem arripuerit, quin potius transitum a morte ad prestantiorem et perfectiorem uitam atque in 283 Christo absconditam . Cuius quidem consequende cupiditate flagrantes optimi uiri, presentem hanc uitam permoleste ferebant. Unde etiam ait Apostolus: Scimus enim quoniam si terrestris domus nostra huius habitationis dissoluitur, edificationem ex Deo habemus, domum non manufactam, eternam in celis. Nam et in hoc ingemiscimus, habitationem nostram, que de celo est, superindui cupientes, si tamen uestiti et non nudi inueniamur .

Nam et qui sumus in hoc tabernaculo, ingemiscimus  grauati, eo quod nolumus exspoliari, sed superuestiri, ut absorbeatur quod mortale est a uita. Ac rursum: Infelix, inquit, ego homo, quis me liberabit de corpore mortis huius ? Et alio loco: Cupio dissolui, et esse cum Christo . Et propheta Dauid: Quando ueniam, et apparebo ante faciem Dei ? Quod autem ego quoque omnium infirmus corpoream mortem nullo modo extimescam, hinc facile tibi intelligere licet, quod patris tui minis contemptis ac pro nichilo habitis, intrepide ad te accesserim, ut salutiferam doctrinam tibi exponerem; tametsi alioqui compertissimum haberem fore ut si hec rescisceret, sexcentis me, si fieri posset, mortibus afficeret. uerum ego Dei sermonem omnibus rebus anteponens, ipsoque frui cupiens, nec  temporariam hanc mortem perhorresco, nec eam huiusmodi nomine appellandam duco, Domini scilicet mandato obtemperans dicentis: Nolite timere eos qui occidunt corpus, animum autem non possunt occidere; sed potius timete eum qui potest animam et corpus perdere in gehennam .

Hec, inquit Iosaphat, uere uestre philosophie preclara facinora, terrenorum hominum qui a presenti hac uita uix auelli possunt, naturam longe multumque superant. Ac uos beati, qui hac strenuissima mente prediti estis. Quinam porro tibi ac sociis tuis in huiusmodi solitudine uictus sit, atque item unde, et cuiusmodi uobis uestes suppetant, uere mihi expone.

Barlaam autem dixit: uictus quidem nobis ex pomis,  et stirpibus, quas solitudo, celesti rore perfusa, et creatoris imperio parens, alit, nobis suppetit. Ob que nemo est qui aduersum nos pugnam ineat atque contendat, maioremque partem, ut auaritie lex prescribit, arripere querat; uerum uberrime omnibus illaboratus cibus, et extemporalis mensa proponitur. Quod si quando piorum fratrum, qui nobis uicini sunt, aliquis panis benedictionem afferat, hunc tanquam ad eorum qui cum fide obtulerunt, benedictionem a diuina prouidentia missum suscipimus. uestes autem nobis ex asperis ciliciis et ouium pellibus sunt, uetuste omnes, atque ex uariis pannis consute, imbecillam nostram carnem atterentes. Etenim eadem nobis est tum estatis tum hiemis uestis. Quam etiam ut semel induimus, exuere postea nobis non licet,  quousque uetustate confecta prorsus deleatur. Ad hunc enim modum et frigoris et estus molestiis corpus afflictantes, future immortalitatis uestem nobis comparamus.

Cumque hic Iosaphat quesiuisset undenam uestem illam qua indutus erat sibi comparasset, respondit senex: A quodam piorum fratrum eam, cum ad te profecturus essem, utendam accepi; neque enim par erat ut cum ea quam ferre soleo ueste accederem. Quemadmodum enim quispiam carissimum quemdam cognatum in alienam regionem captiuum abductum, illinc educere cupiens, abiecta ueste sua, atque hostium suscepta persona, ad eorum regionem sese confert, uariisque artibus propinquum suum ex acerba tyrannide in libertatem asserit; eodem modo  ego quoque de tuis rebus certior factus, hoc habitu suscepto ueni, ut diuina predicatione pectus tuum consererem, atque a truculenti principis mundi seruitute te uindicarem. Ac nunc per uirtutem diuinam, quantum quidem in me fuit, ministerio meo perfunctus sum. Etenim ipsius cognitionem tibi annuntiaui, ac prophetarum et apostolorum predicationem exposui, uereque ac sine ullo errore presentium rerum uanitatem demonstraui, quantisque malis hic mundus scateat, eos qui ipsi obtemperant in fraudem inducens, uariisque modis irretiens. Deinceps igitur, eo unde huc ueni, reuertendum est, ac tum alieno habitu deposito, meum induam.

Obsecrauit autem senem Iosaphat, ut se ipsi cum consueta ueste ostenderet. Cum itaque Barlaam uestem  eam quam gerebat exuisset, horrendum Iosaphat spectaculum sese obtulit. Etenim tota carnis ipsius qualitas [ fortasse legendum, id est, pinguedo] absumpta erat, ac pellis ex solis estu atque ardore circum ossa tensa erat, non secus ac si quis pellem subtilibus calamis tetendisset. Pannoso porro ac perquam aspero cilicio e lumbis usque ad genua cingebatur, idemque pallium humeris gerebat.

Admiratus itaque Iosaphat huiusmodi uite duritiam et asperitatem, atque ex ingenti ea et singulari tolerantia stupore affectus ingemuit, profusisque lacrymis ad senem ait: Quoniam ea tibi huc ueniendi causa fuit, ut me ex acerba diaboli seruitute extraheres, beneficio tuo extremam 284 manum impone,  atque animam meam de custodia educ , ac me itineris tui socium adhibe, ut mundi impostura prorsus liberatus, tum denique salutaris baptismi sigillum accipiam, sociumque me tibi admirande huius philosophie atque eximie exercitationis prebeam.

Dixit autem ad eum Barlaam: Capree hinnulum diues quispiam olim alebat: cum autem ipse creuisset, naturali affectu pertractus solitudines expetebat. Egressus igitur quodam die, caprearum gregem pastui operam dantem inuenit, atque ad eas sese adiungens, per agros et campos oberrabat, ac sero quidem domum se referebat; mane autem famulorum negligentia foras egrediebatur, atque cum siluestribus capris se aggregabat. Porro cum ille pabulatum  longius processissent, ipse quoque eas comitatus est. At uero diuitis illius uiri famuli, re cognita, conscensis equis eas a tergo insecuti sunt, ac suam quidem capream uiuam captam, domumque reductam posthac ita tenuerunt, ut nulli ad eam aditus pateret; reliquum autem gregem partim trucidarunt, partim male multarunt. Eodem modo ne nobis accidat metuo, si mihi te comitem adiungas. Hoc est, ne et tuo contubernio priuer, et ingentes sociis meis calamitates, ac sempiternam patri tuo condemnationem accersam. uult itaque te Dominus nunc quidem diuini baptismi sigillo consignari, atque hic manentem omni pietatis generi studere, preceptisque suis operam dare. Posteaquam autem illius bonorum omnium datoris munere occasio sese obtulerit, tum demum  et ad nos uenies, et per reliquum omne huiusce uite tempus nobiscum deges. Ac Domini benignitate fretus, haudquaquam dubito quin in futura uita ita coniungamur, ut nunquam diuelli possimus.

Iosaphat autem lacrymis rursum perfusus, ad eum ait: Si Domino ita placet, ipsius uoluntas fiat. Quocirca cum diuino baptismate me initiaueris, pecuniasque a me et uestes, tam ad tuum quam ad sodalium tuorum uictum ac uestitum acceperis, in religiose exercitationis locum, diuine pacis presidio septus, abscede; meaque causa sine ulla intermissione Deum roga, ut ne spe mea frustrer, uerum primo quoque tempore ad te peruenire, atque in alta quiete utilitatem ex te percipere possim.

Barlaam autem ait: Quin Christi quidem sigillum  accipias, nichil est quod prohibeat. Quare teipsum iam adorna, ac Deo iuuante Christiane fidei sacris initiaberis. De iis autem pecuniis, quas te tum mihi, tum sodalibus meis daturum dixisti, qui tandem fieri posset ut tu qui pauper es, diuitibus eleemosynam impertias? Siquidem diuitum est de pauperibus bene mereri, non autem contra pauperum de locupletibus et copiosis. Nam sodalium omnium meorum postremus opibus omnino te superat. uerum diuinis miserationibus fretus, hoc mihi persuadeo, te propediem locupletissimum fore. Quod cum contigerit, minime ad largiendum promptus ac procliuis eris. Dixit autem ad eum Iosaphat: Expone mihi, queso, quonam pacto sodalium tuorum extremus opibus me  antecellat, cum paulo ante tu eos in magna inopia uiuere atque extrema paupertate conflictari dixeris. Quidnam item sit, quamobrem nunc me pauperem appelles, cum autem amplissimis opibus preditus fuero, minime liberalem fore dicas, qui nunc ad largiendum promptus ac propensus sum.

Respondit Barlaam: Non eos paupertate conflictari dixi, sed inexhaustis potius opibus florere. Nam opibus opes semper adiungere, nec cupiditatem tanquam freno cercere, uerum sine ulla satietate plura appetere, extreme paupertatis argumentum est. Contra, qui sempiternarum rerum cupiditate presentia omnia contemnunt, eaque pro stercoribus ducunt, ut Christum solum lucrentur , omnique ciborum et indumentorum excusa atque in Deum  proiecta cura, maiorem ex inopia uoluptatem capiunt quam quisquam eorum qui mundi amore flagrant, ex opum et pecuniarum abundantia capiat; quique amplissimas uirtutum diuitias sibi aggesserunt, atque immortalium bonorum spe sese alunt, hos ego optimo iure te atque adeo quouis terreno rege locupletiores dixerim. Quod si, Deo tibi fauente, tu quoque spirituales huiusmodi diuitias arripueris, eas summo studio ac diligentia seruabis, ac semper, et quidem merito, augere cupies, nec ullam omnino earum partem effundere sustinebis. Nam in hoc demum uere diuitie site sunt. Earum autem opum que in sensum cadunt, moles detrimento potius quam commodo amicos suos affecerit. Quare non abs re eas extremam paupertatem appellaui, quas celestium  bonorum amatores, rebus omnibus remisso nuntio, ita fugiunt, ut quispiam serpentem fugit. Si uero eum hostem, quem mei pie exercitationis socii et commilitones iam obtruncarunt, ac pedibus proculcarunt, uiuum rursus abs te acceptum ad ipsos detulero, bellorumque ac perturbationum causa ipsis fuero, prorsus ipsis exitiosus nuntius ero. Quod quidem absit ut faciam.

285 Idem autem de ndumentis etiam intelligas uelim. Nam eos qui uetustatis labem et corruptelam exuerunt, atque inobedientie uestem, quantum in ipsis fuit, deposuerunt, Christum autem tanquam uestimentum salutaris, et pallium letitie induerunt; quonam tandem modo rursus pelliceis tunicis induerem, ipsisque ignominie amictum imponerem? Quin  potius, cum sodales meos, ut qui pia et religiosa solitudinis exercitatione contenti sint, eamque pro uerissimis deliciis ducant, nullis omnino eiusmodi rebus indigere compertum habeam, pecuniis et uestibus, quas te ipsis daturum dicebas, in pauperes distributis, fac tibi eiusmodi thesaurum in futurum recondas, qui nullo modo surripi possit, Deum scilicet in ipso per illorum preces opitulatorem tibi adiungens. Sic enim hoc consequeris, ut opes ad optima queque tibi adiumento sint. Ac deinde, cum Spiritus armaturam acceperis, et lumbos in ueritate succinxeris, ac iustitie loricam indueris, et salutis galeam capiti tuo imposueris, et pedes in Euangelii pacis preparationem calcearis, fideique scutum ac  Spiritus gladium, quod est uerbum Dei, manibus sumpseris , atque undique te prestantissimis armis instruxeris ac muniueris, ita demum fidenti animo ad bellum cum impietate committendum egredere, ut ea in fugam uersa, atque ipsius duce diabolo in terram alliso, a dextra Domini manu que uite principium affert, uictricem coronam consequaris.

CAP. XIX.---Cum Barlaam huiusmodi doctrinis ac salutiferis sermonibus regis filium imbuisset, atque ad diuinum baptismum preparasset, eique, ut consuetudo fert, ad aliquot dies ieiunare ac precibus incumbere precepisset, ad eum crebro uentitare non desinebat, atque omnia orthodoxe fidei dogmata ipsi tradebat, diuinumque Euangelium exponebat,  ac preterea apostolicas cohortationes et prophetarum loca ipsa explanabat. Nam cum uir ille diuinitus tradita doctrina polleret, omnem tam ueteris quam noui Testamenti scripturam memoriter recitabat. Cumque diuino Spiritu incitatus ferretur, adolescentem uere Dei notitie luce collustrauit. Eo autem die quo baptizandus erat, docendi causa his ad eum uerbis utebatur: En Christi sigillum accipere, atque dominici uultus lumine consignari , Deique filius, ac uiuifici Spiritus templum effici properas.

Quocirca in Patrem et Filium et Spiritum sanctum crede, sanctam, inquam, ex qua uita initium duxit, Trinitatem, que in tribus personis et una diuinitate celebratur, ac, quantum quidem ad personas et personales  proprietates attinet, distincta est, quantum autem ad essentiam, coniuncta et copulata: unum Deum ingenitum agnoscens, atque unum Filium unigenitum, Dominum nostrum Iesum Christum, lumen de lumine, Deum uerum de Deo uero, genitum ante omnia secula.  Et unum Spiritum sanctum,  ex Patre procedentem, agnoscens, Deum perfectum, et uitam afferentem, ac sanctitatem prebentem, eadem uoluntate preditum, omnipotentem, eamdem eternitatem habentem, uere subsistentem. Ad hunc igitur modum Patrem et Filium et Spiritum sanctum adora, in tribus personis seu proprietatibus, atque in una diuinitate. Communis enim his tribus est diuinitas, atque una ipsorum natura est, una substantia, una gloria, unum regnum, una potentia, una auctoritas. Commune autem est Filio et Spiritui sancto, quod ex Patre sunt: at uero Patri proprium est ingenitum esse, Filio genitum esse, Spiritui denique processisse.

Sic igitur hec crede: at generationis aut processionis  modum comprehendere minime studeas , uerum integro corde ac sine ulla superuacanea inuestigatione illud tene, nimirum Patrem et Filium et Spiritum sanctum omnibus modis unum esse, excepta ingeniti proprietate, et generatione, et processione; illudque item, unigenitum Filium ac Dei uerbum, et Deum, salutis nostre causa Patris decreto, ac Spiritus sancti adiuncta opera, in terram descendisse; sine semine in sancte uirginis ac Dei genitricis Marie utero per Spiritum sanctum conceptum, ac sine ulla labe genitum, perfectumque hominem effectum; illudque preterea, ipsum perfectum Deum, ac perfectum hominem esse, ex duabus naturis, hoc est diuinitate et humanitate, ac in duabus naturis intelligentia et  uoluntate et operatione et arbitrii libertate preditis, atque omni ratione perfectis, iuxta normam ac rationem utrique nature, hoc est diuine et humane consentaneam, una autem 286 composita persona. Hec, inquam, simpliciter atque sine ulla curiosa inuestigatione accipe: nec illud intelligere stude, quonam pacto Dei Filius seipsum exinaniuerit, atque ex uirgineis sanguinibus homo sine semine atque corruptione factus fuerit; aut quonam pacto due nature in unam personam conuenerint. Nam hec que diuinitus nobis a Scriptura sancta dicta sunt, fide tenere docemur; modum autem nescimus, nec exponere possumus.

Crede Filium Dei, qui per uiscera misericordie sue homo factus est, omnes eas humanas affectiones,  que naturales sunt, nec uitio dantur, suscepisse. Fame enim, quantum ad humanam naturam attinet, ac siti laborauit, et dormiuit, et in angore uersatus est, et pro nostris iniquitatibus ad mortem ductus, crucique affixus, ac degustata morte sepultura affectus est, diuina interim natura ab omni perpessione ac mutatione libera manente. Nullam enim omnino perpessionem ipsius nature ab omni perpessione aliene attribuimus; uerum in ea natura quam assumpsit eum passum et sepultum esse agnoscimus, ac diuina gloria a morte ad uitam et immortalitatem excitatum esse, atque in celos ascendisse, tandemque rursum cum gloria uenturum esse, ut de uiuis ac mortuis sententiam ferat, atque unicuique pro eo ac meritus est rependat . Resurgent  enim mortui, et excitabuntur qui in monumentis sunt. Atque illi quidem qui Christi mandata obseruauerint, et in recta fide ex hac uita excesserint, sempiternam uitam hereditario possidebunt; qui autem in peccatis sese corruperint, atque a recta fide deflexerint, ad sempiternum supplicium abituri sunt . Crede nec ullam mali essentiam, nec reguum ullum esse; nec principii expers illud esse statue, aut in seipso exstitisse, uel etiam a Deo ortum traxisse , uerum opus nostrum ac diaboli hoc esse, quod nostra incuria et negligentia obrepit, propterea quod libero arbitrio prediti sumus, ac sponte nostra tam bonum quam malum eligimus. Ad hec unum baptisma ex aqua  et Spiritu sancto in peccatorum remissionem confitere.

Atque insuper ab omni labe pura Christi mysteria accipe, certissime credens, Dei nostri corpus et sanguinem esse, que hominibus fide preditis, ad peccatorum ueniam dono dedit. Christus enim ea nocte qua tradebatur, testamentum nouum discipulis suis et apostolis, ac per eos omnibus qui in ipsum credituri erant , in hec uerba sanxit: Accipite et manducate, hoc est corpus meum quod pro uobis frangitur in remissionem peccatorum. Eodemque modo sumptum calicem ipsis porrexit, dicens: Hic est sanguis meus noui testamenti, qui pro uobis effunditur in remissionem peccatorum. Hoc facite in meam commemorationem. Ipse igitur Dei sermo  uiuus et efficax , atque sua uirtute nichil non efficiens, per diuinum ac sacrosanctum sermonem, ac Spiritus sancti aduentum, ex oblationis pane et uino corpus suum ac sanguinem efficit, atque immutat, et iis a quibus cupido animo percipitur sanctitatem et lucem affert

uenerandam characteris Domini, hoc est, Dei uerbi, humanitate nostra causa induti, effigiem adora, cum fide exosculans, atque ita existimans te ipsummet creatorem in imagine contueri. Siquidem imaginis honor, ut a sancto uiro proditum est , ad exemplar refertur. Exemplar porro est id cuius imago effingitur, atque ab eo deriuatur. Etenim cum picturam in imagine cernimus, ad ueram formam, cuius imago est, mentis  oculis transimus, eum qui nostra causa carnem sibi adiunxit pie adorantes; non ipsi quidem picture diuinitatem attribuentes, uerum ut incarnati Dei imaginem, pro nostro erga eum, qui nostra causa etiam usque ad serui formam sese exinaniuit, amore ac beneuolentia complectentes. Eodemque modo etiam pure ipsius Matris, atque omnium sanctorum effigies, eadem ratione complectens, atque item uiuifice ac uenerande crucis typum fide adorans, exosculare, ob Christum uidelicet ac Deum et mundi Seruatorem, qui salutis nostre causa carne in ipsa suspensus est, nobisque ad uictoriam aduersus diabolum obtinendam hoc signum dedit. Cohorrescit enim ille ac tremore afficitur, ipsius uim intueri minime sustinens. In his dogmatibus, atque huiusmodi  fide baptizaberis, eam mutationis omnis expertem, atque ab omni heresi puram usque ad extremum uite spiritum retinens: omnem autem doctrinam, atque omnia dogmata, que huic a reprehensione aliene fidei aduersantur, exsecrare, atque abalienationem a Deo esse existima. Ait enim Apostolus: Etiamsi Angelus de celo euangelizet uobis preterquam quod euangelizauimus uobis, anathema sit . Neque enim aliud est Euangelium, aut alia fides, preter eam que ab apostolis predicata, atque a diuinis Patribus in uariis conciliis confirmata est.

Hec cum dixisset Barlaam, atque illud fidei symbolum, quod in Niceno concilio editum est, regis filio exposuisset, in nomine 287 Patris et Filii et  Spiritus sancti, eum in piscina que in ipsius horto erat baptizauit, ac super eum Spiritus sancti gratia uenit. Cumque ad ipsius cubiculum rediisset, atque incruenti sacrificii sacrum peregisset, immaculata Christi mysteria ipsi impertiuit. Posteaque ille spiritu exsultabat, Christum Deum laude atque gloria afficiens.

Dixit autem ad eum Barlaam: Benedictus Deus, et Pater Domini nostri Iesu Christi, qui pro ingenti sua misericordia regenerauit in te spem uiuam, in hereditatem incorruptibilem, et incontaminatam, et immarcescibilem, conseruatam in celis in Christo Iesu Domino nostro per Spiritum sanctum . Hodierno enim die a peccato liberatus, accepto sempiterne uite pignore, Deo mancipatus es; ac relictis  tenebris lumen induisti adoptatus in libertatem glorie filiorum Dei: Quotquot enim, inquit ille, receperunt eum, dedit eis potestatem filios Dei fieri, his qui credunt in nomine eius . Itaque non iam seruus es, sed filius et heres Dei, per Christum in Spiritu sancto . Quocirca, carissime, id stude ut mundus et immaculatus ipsi inueniaris, supra fidei fundamentum proba opera exstruens. Fides enim sine operibus mortua est, quemadmodum et opera sine fide ;

Atque, ut iam prius me ad te dicere memini, deposita iam omni malitia, ueterisque hominis, qui secundum erroris desideria corrumpitur , operibus omnibus odio habitis, tanquam modo genitus infans, rationabile et sine dolo uirtutum lac sugere  concupisce , ut in eo crescas, atque ad mandatorum Dei cognitionem peruenias in uirum perfectum, in mensuram etatis plenitudinis Christi ; ut non iam sis paruulus sensibus, uitiosarum affectionum fluctibus ac tempestate iactatus et circumactus, uerum malitia quidem paruulus sis, ad bonum autem firmam ac solidam mentem habeas, atque ut dignum est ea uocatione qua uocatus es, in mandatorum Domini obseruatione uerseris, excussa nimirum atque a te remota prioris uite uanitate, quemadmodum gentes ambulant in uanitate sensus sui, obscuratum habentes intellectum, alienati a gloria Dei, cupiditatibusque suis et motibus a ratione auersis subiecti. Tu uero quemadmodum ad Deum uiuum et uerum accessisti, sic etiam ut filius lucis ambula.  Fructus enim Spiritus est in omni bonitate, et iustitia, et ueritate . Atque illud operam da, ne nouum eum hominem, quo hodie indutus es, priori posthac uetustate labefactes, uerum quotidie in iustitia et sanctitate et ueritate renoueris. Nam hoc nemo non potest, si uelit, quemadmodum audisti, quod potestatem dederit filios Dei fieri, his qui credunt in nomine eius . Quapropter non iam hoc dicere possumus, nos uirtutes adipisci minime posse. Procliuis enim ac facilis uia est; atque etiamsi ob corporis afflictionem arcta quodammodo et augusta dicta est , tamen ob futurorum suorum spem iis recta et clara est, qui non stulte ambulant, uerum Dei uoluntatem exacte intelligunt, atque ad dimicandum  aduersus diaboli hostis uersutias ipsius armaturam induunt, et in oratione atque obsecratione, cum patientia et spe in hoc ipsum inuigilant .

Ac proinde facito ut quemadmodum a me audisti et eruditus es, firmumque fundamentum iecisti, in ipso abundes, crescens uidelicet et proficiens, ac boni militis officio fungens, fidem habens, et bonam conscientiam proborum operum testimonio confirmatam ; iustitiam colens, pietatem, fidem, caritatem, patientiam, lenitatem; uitam sempiternam, ad quam uocatus es, apprehendens; omnem autem uoluptatum ac uitiosarum affectionum cupiditatem, non modo quantum ad actionem, sed etiam quantum ad cogitationem, procul a te remouens, ut animam tuam ab omni spurcitie puram Deo exhibeas. Non  enim actiones duntaxat, uerum etiam cogitationes nostre apud Deum in numerato sunt, coronasque aut supplicia nobis conciliant. Siquidem Christum simul cum Patre ac Spiritu sancto in puris cordibus habitare perspectum habemus. Ac rursum illud non ignoramus, quod quemadmodem fumus apes, eodem modo praue cogitationes diuini Spiritus gratiam a nobis propellunt.

Quamobrem summo studio in hoc enitere, ut omni uitiosa cogitatione ex animo tuo exstincta et deleta, optimas quasque cogitationes in ea inseras, templumque Spiritus sancti teipsum efficias. Siquidem per cogitationes ad actiones ipsas uenimus; atque omne opus a cogitatione animique agitatione progrediens, paruum primo initium arripit, ac deinde tacitis incrementis  augescens, ingens ad extremum efficitur. Ob eamque causam, nullo modo permitte ut improba consuetudo tibi dominetur; uerum donec recens est, paruam radicem e pectore tuo euelle; ne alioqui cum pullularit, ac radices suas alte infixerit, postea non nisi longo tempore, ac magno cum labore exstirpari possit. Ob id enim maiora peccata quotidie ad nos aditum habent, atque in animas nostras imperium obtinent, quoniam iis que minora esse 288 uidentur, hoc est improbis cogitationibus, inhonestis sermonibus, malisque colloquiis consentanea correctio minime adhibetur. Ut enim in corporibus qui parua uulnera negligunt saniem plerumque ac mortem sibi ipsis accersunt, ad eumdem modum etiam in animis hoc usu uenit, ut qui minima uitia ac peccata nichili  pendunt, grauiora sibi inuehant. Quatenus autem grauiora peccata ipsis oboriuntur, contracto tandem habitu anima in contemptum cadit. Impius enim, inquit ille, cum in profundum uenerit, contemnit . Ac deinceps, ut sus in ceno uolutari gaudet , sic etiam anima illa praue consuetudini immersa, ne peccatorum quidem fetorem sentit, uerum potius ipsis gaudet et oblectatur, uitiumque instar boni cuiuspiam arctissime retinet. Atque ut etiam aliquando, recepta meliori mente, scelerum suorum sensu afficiatur, non tamen sine magno labore ac sudore a praua consuetudine, cui ultro ac sponte se in seruitutem addixit, liberatur.

Quocirca omnibus uiribus ab omni mala cogitatione  atque omni uitiosa consuetudine te remoue, ac potius uirtutihus assuesce, easque ita cole atque exerce, ut earum habitus tibi comparetur. Nam si paulum laboris in ipsis susceperis, atque earum habitum contraxeris, postea, Deo iuuante, citra laborem ullum proficies. Siquidem uirtutis habitus anime insitus, utpote naturalem cum ea cognationem habens, Deique ope adiutus, uix omnino mutationem ullam recipit, atque in primis firmus est, quemadmodum uides fortitudinem et prudentiam, temperantiamque item ac iustitiam, uix omnino mutationem ullam admittere, propterea quod anime habitus et qualitates et operationes sint, eam penitus penetrantes. Nam cum uitii affectiones, que nobis non naturales, sed aduentitie sunt, posteaquam ad habitum peruenerint, uix  omnino dimoueri possint, quid afferri potest, quin uirtus, que et naturaliter nobis a summo illo parente et effectore insita est, ipsiusque ope et adiumento nititur, si nobis nonnichil laborantibus per habitum in anima radices egerit, multo minus immutari queat?

CAP. XX.---Unde etiam mihi quidam ipsius cultor rem huiusmodi narrauit: Cum, inquit, firmissimum diuine contemplationis habitum mihi comparassem, ipsiusque meditatione anima mea tincta esset, huius rei periculum aliquando facere cupiens, mentem meam ita continui, ut eam pro suo more meditationi sese adiungere minime sinerem. Quod quidem id eam peregre ac permoleste ferre intellexi, atque ad eam effrenata quadam cupiditate properare, nec ad contrariam  ullam cogitationem ullo modo inflecti posse. At cum habenas ipsi nonnichil permisissem, statim ad studium suum et operam celerrimo cursu ferebatur; exstabatque id quod ait Propheta: Quemadmodum desiderat ceruus ad fontes aquarum, ita desiderat anima mea ad te, Deus. Sitiuit anima mea ad Deum fontem uiuum . Ex his igitur omnibus demonstratum est in nobis hoc situm esse, ut uirtutem adipiscamur; idque nostri arbitrii ac potestatis esse, eamne amplecti, an contra peccatum ipsi anteferre uelimus. Et quidem ii qui uitio in seruitutem se addixerunt, egre ab eo abstrahi possunt, quemadmodum a me superius dictum est.

Tu uero, qui per uiscera misericordie Dei nostri eo liberatus es, ac per Spiritus diuini gratiam Christum  induisti, fac te totum ad Dominum transferas, nec uitiosis affectionibus ianuam ullo modo aperias, uerum animam tuam suaui uirtutum odore ac splendore coornatam, sancte Trinitatis templum reddas, atque in ipsius contemplatione omnes mentis tue facultates occupes. Nam cum is qui cum terreno rege degit atque colloquitur beatus ab omnibus predicetur non est dubium quin is cui diuino beneficio contigit ut mente cum Deo colloquatur, consuetudinemque cum eo habeat, omni beatitudine cumuletur. Que cum ita sint, eum semper ob oculos tibi propone, atque cum ipso colloquere. Quanam autem ratione cum Deo colloqueris? Nimirum per orationem et obsecrationem ad Deum appropinquans. Nam qui ardentissimo  desiderio ac purgato pectore orat, atque ab omnibus rebus ex materia concretis et terrenis abducta mente, tanquam coram Deo astat, ac cum metu et tremore preces ad eum adhibet, hic nimirum cum eo consuetudinem habet, facieque ad faciem cum eo colloquitur.

Siquidem bonus noster Deus ac Dominus ubique adest, eos qui sincero ac puro animo ipsum precantur exaudiens, quemadmodum ait Propheta: Oculi Domini super iustos, et aures eius in preces eorum . Quo fit ut Patres hominis cum Deo coniunctionem orationem esse definiant, eamque angelorum opus ac future letitie preludium appellent. Siquidem in hoc potius quam in ullis aliis rebus situm esse celorum regnum censent, ut quis ad sanctam  Trinitatem appropinquet, eamque contempletur. Quam quidem ad rem cum precandi assiduitas mentem uelut manu ducat, non abs re beatitudinis illius preludium ac uelut effigies quedam appellata est. 289 uerum non omnis oratio eiusmodi est; sed ea demum hoc nomine nuncupanda est, que Deum, qui orationis materiam suppeditat, magistrum habet, queque supra terrena omnia assurgit, atque cum Domino Christo sine ulla intermedia re uersatur.

Hanc uelim tibi acquiras, atque in ea prouehi contendas. Etenim ipsa hanc uim habet, ut te a terra in celos subuehere possit. Ceterum non temere, ac sine ulla preparatione in ipsa progressus facies; uerum ita demum, si animam tuam ab omnibus uitiosis affectionibus prius repurgaris, eamque ab omni improba  cogitatione detersam, puri cuiusdam ac recens abstersi speculi instar effeceris, et ab omni iniuriarum recordatione atque ira  teipsum procul remoueris, cunctisque qui te leserint, offensionem ex animo remiseris, atque per eleemosynas et pauperum miserationes, orationi uelut pennas quasdam additas, eam Deo cum calentibus lacrymis obtuleris. Ad hunc quippe modum orans, iisdem uerbis uti poteris, quibus beatus ille Dauid, qui rex erat, ac sexcentis curis distrahebatur, nichiloque secius tamen animam suam a uitiosis affectionibus perpurgauerat, ad Deum utebatur, dicens: Iniquitatem odio habui, et abominatus sum, legem autem tuam dilexi. Septies in die  laudem dixi tibi, super iudicia iustitie tue. Custodiuit anima mea testimonia tua, et dilexit ea uehementer. Appropinquet deprecatio mea in conspectu tuo, Domine; iuxta eloquium tuum da mihi intellectum .

Sic uidelicet clamante te, Deus exaudiet, et adhuc loquente te dicet: Ecce adsum . Quocirca, si huiusmodi orationem adeptus fueris, beatus eris. Neque enim fieri potest, quin is qui cum huiusmodi animi alacritate Deum orat atque obsecrat, quotidie nouos in uirtute progressus faciat, atque omnes hostis laqueos superet. Nam qui mentem suam, ut cuiusdam uiri sancti uerbis utar, excalefecit, animamque suam erexit, atque in celum se transtulit,  sicque Dominum suum inuocat, sceleraque sua in memoriam reuocat, ac de eorum remissione cum Deo colloquitur, calentissimisque lacrymis eum obsecrat, ut pro sua benignitate propitium ac facilem se ipsi prebeat, ex huiusmodi sermonum et cogitationum usu et consuetudine hoc consequitur, ut omnem huiusce uite curam deponat, atque humanis affectionibus superior existat, dignusque habeatur qui Dei congerro appelletur. Quo quid beatius aut sublimius contingere possit? Utinam itaque Dei beneficio beatitudinis huiusce compos fias!

Ecce enim mandatorum Domini uiam tibi demonstraui, nec quidquam subtraxi, quominus omne Dei consilium tibi annuntiarem. Ac iam quidem ego ministerium meum absolui . Superest, ut succinctis  lumbis mentis tue, instar sancti illius qui te uocauit, ipse quoque in omni uite tue ratione sanctum te prebeas. Sancti enim estote, quoniam ego sanctus sum, dicit Dominus . Atque etiam apostolorum princeps ad hunc modum loquitur: Si Patrem inuocatis eum qui sine personarum acceptione secundum cuiusque opus iudicat, in timore incolatus uestri tempore conuersamini, scientes quoniam non corruptibilibus auro et argento liberati estis de uana uestra conuersatione paternarum traditionum, sed pretioso sanguine quasi agni incontaminati et immaculati Iesu Christi .

Hec igitur omnia in mente condita sine ulla intermissione recordare, Dei metum et horrendum ipsius tribunal, et splendorem eum quem iusti in futuro  euo accepturi sunt, ac contra peccatorum in teterrimis tenebris merorem; presentium item rerum imbecillitatem et uanitatem, ac futurorum eternitatem semper ob oculos habens: illudque preterea, quod omnis caro feni instar est, et omnis gloria eius tanquam flos feni. Exsiccatum est fenum, et flos eius decidit. uerbum autem Domini manet in eternum . Hec semper meditare ; et pax Dei tecum sit , que te illuminet, et sapientia instruat, et ad salutis uiam ducat, improbamque uoluntatem procul a tua mente depellat, atque animam tuam crucis signo imprimat, ne ullum peruersi spiritus scandalum ad te propius accedat, uerum diuino beneficio in omni uirtutum perfectione futurum illud ac finis et successionis expers regnum  adipiscaris, ac beate et uite initium afferentis Trinitatis, que in Patre et Filio et Spiritu sancto glorificatur, lumine collustreris.

CAP. XXI.---Cum huiusmodi doctrinis, ad mores informandos accommodatis, prestantissimus senex regis filium instruxisset, ad suum hospitium se contulit. At adolescentis ministri et preceptores frequentem ipsius in palatium ingressum perspicientes, admiratione afficiebantur. Unus autem ex iis qui priorem inter eos locum obtinebat et quem rex uelut fidelissimum ac sui studiosissimum filii sui palatio prefecerat, Zardan nomine, regis filium his uerbis allocutus est: Non te fugit, here, quanto patris tui metu afficiar, quaque erga eum fide sim, eoque etiam nomine  me tanquam fidissimum famulum tibi administrum esse iussit. 290 Nunc autem exterum hunc uirum crebro tecum colloqui uidens, illud uereor ne Christiane religionis, quam pater tuus ingenti odio insectatur, cultor sit; sicque ego capitali sententie obnoxius reperiar. Proinde uel de eo patrem certiorem tac, uel posthac cum eo colloqui desine; uel certe, ne in reprehensionem incurram, a facie tua me ablega, atque alium qui mihi subrogetur a patre tuo postula.

Regis autem filius ad eum dixit: Hoc primum, o Zardan, faciamus. uelo quodam obductus sta, ipsiusque ad me sermones audi, atque ita quidnam tibi faciendum sit exponam.

Cum igitur Barlaam ad ipsum accessurus esset,  Zardane intra uelum introducto, ad senem ait: Diuinam tuam doctrinam mihi summatim repete, quo firmius pectori meo inseratur. Excepto igitur sermone, Barlaam longam de Deo atque erga eum pietate orationem habuit, quodque eum solum ex toto corde, et ex tota anima, et ex tota mente amare, ipsiusque mandata cum timore ac desiderio obseruare oporteret ; quodque ipse esset qui omnia, tam que in cernendi sensum cadunt quam que ab oculorum sensu remota sunt, condidisset. Ac deinde primi hominis effictionem, mandatumque ipsi datum, latamque in eum, ob uiolatum edictum a creatore sententiam commemorauit. Deinceps bona ea recensuit, quibus nos, reiecto ipsius mandato, nosmet exclusimus. Mox earum molestiarum mentionem fecit, que  postquam ab illis bonis excidimus, misere nos inuaserunt. Tum autem ea que ad benignitatem et amorem erga hominum genus pertinebant subiunxit, nempe quonam modo summus ille opifex salutis nostre curam gerens, magistros ac prophetas Unigeniti incarnationem predicantes miserit. Deinde etiam ipsius descensum, incarnationem, beneficia, miracula, tolerataque pro nobis ingratitudinis uitio laborantibus supplicia, crucem, lanceam, uoluntariam mortem, ac denique nostram in integrum restitutionem et reuocationem, atque ad primum bonum reditum; ac post ea celorum regnum, quod homines eo dignos manet, reconditum improbis cruciatum ignem nunquam exstinguendum, perpetuas tenebras, immortalem uermem, ceterasque omnes penas, quas ii qui peccati  seruitute se constrinxerunt, sibi ipsis aggesserunt. Hec cum oratione prosecutus esset, ac sub finem in doctrinam ad mores accommodatam delapsus fuisset, multaque de uite puritate uerba fecisset, presentiumque rerum uanitatem damnasset, eorumque qui his totos se addicunt miseriam coarguisset, orationem tandem precatione conclusit, a Deo nimirum ipsi firmam et constantem orthodoxe fidei confessionem, uitamque ab omni reprehensionis nota immunem, ac purissimam muneris sui administrationem optans. Ac postea precationi fine imposito, ad hospitium suum rursus se recepit.

Regis autem filius, accito Zardane, quid animi haberet periclitans, dixit: Audiisti que mihi tabula iste  dixerit, me uidelicet inani suo uerborum lenocinio in fraudem inducere studens, ac iucunda hac oblectatione et amenitate priuare, atque ad peregrini Dei cultum traducere? Zardan autem, Quidnam, inquit, tibi uisum est, o rex, famulum tuum tentare? Perspectum enim habeo uiri sermones pectus tuum altissime penetrasse. Nam nisi ita esset, non tam lubenter ac perpetuo cum eo sermones misceres. Et quidem nos istiusmodi predicationem haudquaquam ignoramus. uerum ex quo tempore pater tuus atrocissimam aduersus Christianos persecutionem excitauit, illi hinc expulsi sunt, atque ipsorum predicatio conticuit. Quod si tibi dogma hoc arridet, ipsiusque duritiem et laborem subire potes, faustum sane ac felix sit id quod animo tuo insedit. Ego autem quid  tandem faciam, qui huiusmodi duritiem ne aduersis quidem oculis intueri possum, ac regis metu animum doloribus atque acerbitatibus distractum habeo? Quanam apud eum excusatione utar, qui ipsius imperia neglexi, atque huic uiro ad te aditum permisi?

Dixit autem ad eum regis filius: Equidem nichil aliud quod ingenti tue erga me beneuolentie satis premii afferret agnoscens, hoc unum beneficio tuo maius reperi, nimirum ut tibi bonum illud, quod naturam superat, perspicuum reddere studerem, hoc est, ut quem ad finem procreatus sis intelligeres, ac creatorem agnosceres, relictisque tenebris, ad lucem accurreres. Atque in hac spe eram, fore ut simul atque de ea aliquid audiisses, ardentissima quadam cupiditate illam sequereris. uerum spe mea, ut uideo,  falsus sum, ut qui ad ea que dicta sunt tepide affectum te conspiciam. Regi autem ac patri meo si hec indicaueris, nichil aliud hinc consequeris, quam ut ipsius animum curis ac meroribus conficias. uerum si candido ac sincero in eum animo es, caue ne ipse antequam commoda occasio se obtulerit, quidquam huiusmodi ex te resciscat. Hac oratione ad eum habita, tanquam in aquam seminare  uidebatur. Neque enim sapientie ad stolidum 291 animum aditus unquam patebit.

Postridie autem Barlaam ad eum accedens, de discessu suo sermonem ingerebat. Ille autem ab eo diuelli minime sustinens, animo excruciabatur, lacrymisque totus perfundebatur. Senex uero cum longum ad eum sermonem habuisset, eumque ut firmissimus  in bono perstaret obtestatus esset, uerbisque ad cohortandum accommodatis ipsius pectus confirmasset, precibus ab eo contendebat ut leto atque hilari animo discedendi potestatem sibi faceret. Illud etiam adiungebat, eam breui inter se coniunctionem mutuam fore, que dissidii omnis expers esset. At regis filius, cum nec diutius seni negotium facessere, nec eum expetito itinere prohibere posset, ac preterea metuens ne Zardan ille regem de eo certiorem faceret, ac suppliciis eum afficeret, his ad eum uerbis usus est: Quandoquidem ita tibi hoc animo insidet, spiritualis Pater ac preceptorum optime, mihique omnis boni auctor, ut me in mundi uanitate uersantem deseras, atque ad spiritualis quietis  locum proficiscaris, non ultra te retinere atque impedimento tibi esse audeo. Abi igitur Dei pace septus, ac mee miserie in preclaris tuis ad Dominum precibus memoriam ne intermittas, quo tandem ad te peruenire ac faciem tuam perspicere queam.

Unam autem rem a te postulo, nimirum, ut, quoniam pro tuis religiose uite sodalibus nichil accipere uoluisti, saltem pro te exiguum aliquid pecunie in uictum ac uestem in indumentum accipias. Ille autem ad eum respondit: Cum pro fratribus meis nichil a te acceperim , quonam tandem pacto mihi id acquiram, quod ipsis interdixi? Nam si pecuniarum possessio bona esset, illis certe ante me eas impertiissem.  Quoniam autem exitiosam earum possessionem esse scio, nec illos, nec me item huiusmodi laqueis implicato [1 1Kb] .

Cum igitur ne hoc quoque ipsi persuadere potuisset, ad alteram petitionem rursum se conuertit, supplexque ab eo petiit ne preces suas omnino negligeret, nec se omni mestitie genere profligaret, uerum ut detritum illud et asperum, ac uetustate confectum pallium  sibi relinqueret, atque ipse pro eo aliud acciperet: quo scilicet, inquit, id quod a me datum fuerit, perspiciens, humilitatis mee memoriam retineas.

Ait autem senex: uetus meum ac detritum pallium  tibi dono dare, aliudque nouum indumentum accipere, mihi non licet, ne exigui mei laboris mercedem hic recepisse diuina sententia pronuntiet. Ceterum, ne tuam animi alacritatem retundam, uetusta, nec a meis quidquam diuersa, ea indumenta sint, que mihi abs te porrigentur. Regis itaque filius, cum asperos quosdam ac uetustos pannos quesiuisset, eosque seni dedisset, ipsius ueste inuicem accepta, magnam inde letitiam concepit, quauis purpura ac regio ornamento citra omnem comparationem prestantiorem eam existimans.

Diuinissimus autem Barlaam iam iamque discedere cupiens, ea que ad discessum pertinebant loquebatur, postremamque hanc ipsi doctrinam adhibuit. Charissime frater, inquit, ac suauissime fili, quem  ego per Euangelium genui , scis cui Regi nomen dedisti, et cum quo pacta iniuisti. Quare firma ea serues necesse est, atque omnia militie munia, que in huiusmodi pactorum charta, presente ac testante, atque etiam pacta ipsa litteris mandante uniuerso celesti exercitu, promisisti, alacri animo exsequaris. Que quidem si prestiteris, beatus eris. Quocirca tibi prouidendum est ne quid presentium rerum Deo, ipsiusque bonis anteponas. Quid enim rerum presentium tantum terroris afferre potest, quantum ignis eterni cruciatus, qui ita ardet, ut interim lucis omnis expers sit, nec unquam exurendi finem faciat? Ac rursum, quodnam est huius mundi  bonum, quod tanta animum uoluptate perfundat, ut Deus se ipsum iis a quibus diligitur donans: cuius et pulchritudo sermone omni prestantior est, et potentia inuicta, et gloria sempiterna, et cuius bona ea que ipsius amicos manent, omnia que oculis cernuntur imcomparabiliter antecellunt: que oculus non uidit, nec auris audiuit, nec in cor hominis ascenderunt ? Quorum utinam tibi robustissima Dei manu septo ac munito heredem esse contingat!

Regis autem filius lacrymis perfusus, angebatur, ac summa molestia afficiebatur, ut qui ab amantissimo patre ac prestantissimo magistro relinqui minime sustineret. Et quisnam, inquiebat, o Pater, tuas partes explebit? aut quem tandem huiusmodi  pastorem ac ducem consequi potero? et quonam solatio desiderium tui lenibo? Ecce enim me improbum ac rebellem seruum ad Deum adduxisti, atque in filii et heredis classe collocasti, ac me perditum atque omnibus bestiis predam expositum exquisiisti, 292 et cum iis Dei ouibus que minime aberrauerant copulasti , atque compendiariam ueritatis uiam mihi demonstrasti , meque de tenebris et umbra mortis eduxisti , ac pedes meos e lubrica et exitiosa ac peruersa et curua uia extraxisti. Magna et admiranda mihi a te bona orta sunt, atque eiusmodi, ut singularem eorum magnitudinem nulla oratio consequi possit. Magnorum igitur ipse quoque pro me exiguo homunculo ipsius beneficiorum utinam sis particeps! atque id quod mee gratiarum actioni  deest expleat Dominus, qui solus beneficiorum relatione eos qui ipsius amore prediti sunt superat.

Barlaam autem, ipsius lamentationes amputans, surrexit, atque ad orandum se comparauit, manibusque in celum sublatis, hic uerbis usus est. Deus et Pater Domini nostri Iesu Christi, qui ea que prius tenebris obducta erant, luce perfudisti, atque res omnes conditas, tam que aspectu sentiuntur quam que ab oculorum sensu remote sunt, ex nichilo produxisti, qui figmentum tuum conuertisti, nec nos post insipientiam nostram abire permisisti, gratias tibi agimus, ac tue potentie et sapientie, hoc est Domino nostro Iesu Christo, per quem etiam secula fecisti , nosque prolapsos et iacentes excitasti, et delinquentibus peccata remisisti, errore uagantes  reduxisti, captiuos redemisti, morte exstinctos per Filii tui ac Domini nostri pretiosum sanguinem ad uitam reuocasti.

Te igitur inuoco, atque unigenitum Filium tuum, et sanctissimum tuum Spiritum. Respice in oratione preditam hanc ouem, que per me indignum hominem ad altare tuum accedit, atque ipsius animam per uirtutem ac gratiam tuam sanctifica. uisita uineam hanc , que per Spiritum sanctum tuum plantata est, atque hoc ei da, ut iustitie fructum ferat; corrobora eum, pactum tuum in ipso confirmans; ac per boni tui Spiritus sapientiam eum a diaboli fraude atque impostura eripe. Doce eum facere  uoluntatem tuam , et auxilium tuum ab eo ne auferas . Atque et ipsi et mihi seruo inutili, bonorum tuorum que finem nesciunt, hereditatem consequi beneficio tuo contingat. Quoniam benedictus es et gloriosus in secula. Amen .

Absoluta autem oratione, conuersus, ipsum iam celestis Patris filium exosculatus est, pacemque ipsi ac sempiternam salutem precatus, ex aula excessit, letusque abiit, gratias Deo agens, cuius fauore iter ipsi ex animi sententia successerat.

CAP. XXII.---Iosaphat autem, posteaquam exiit Barlaam, precibus sese dedit, calentissimisque lacrymis profusis ad hunc modum locutus est: Deus in adiutorium meum intende, Domine ad adiuuandum  me festina . Quoniam tibi derelictus est pauper: orphano tu eris adiutor . Respice in me, et miserere mei , qui omnes uis saluos fieri, et ad agnitionem ueritatis uenire . Serua me, queso, indignum licet homunculum, atque corrobora, ut in sanctorum mandatorum tuorum uia ambulem. Quoniam ego imbecillis ac miser sum, nec iis uiribus, ut boni quidquam facere possim. Tu uero salutem mihi afferre potes, qui omnia, tam que oculis cernuntur quam que cerni nequeunt, contines atque conseruas. Ne me post improbas carnis mee uoluntates abire sine; uerum doce me facere uoluntatem tuam , atque in sempiternam ac beatam uitam me conserua. O Pater, et Fili, et diuine Spiritus, consubstantialis, ac diuisionis expers  Diuinitas, te inuoco, te gloria afficio. Te enim laudat quidquid creatum est, ac te gloria afficiunt intellectuales ac corpore uacantes uirtutes in secula. Amen.

Deinceps igitur quam diligentissime seipsum conseruabat, atque ita comparabat, ut et anime et corporis puritatem acquireret, atque in continentia, et orationibus, obsecrationibusque, per totum noctis curriculum sese prorogantibus, uitam duceret. Nam cum plerumque diurno tempore, tum ob eorum qui cum ipso uersabantur, contubernium, tum etiam interdum ob regis ad eum accessum, aut quod ipse ab eo acciretur, sese interrumpi uideret, nox ipsi, quod diei deerat, supplebat, ut qui in precibus et lacrymis ad diluculum usque staret, ac Dei opem imploraret.  Unde etiam prophetica illa uox in ipso implebatur: In noctibus extollite manus uestras in sancta, et benedicite Dominum .

Zardan autem ille, cum huiusmodi ipsius uite rationem intellexisset, summaque inde mestitia afficeretur, grauibusque animi curis uexaretur, nec quid faceret haberet, ad extremum merore oppressus, simulato morbo, in suas edes concessit. Quod ut rex comperit, alium quemdam ex his, quos fidissimos habebat, misit, qui ipsius loco filio ministraret. Ipse autem ualetudinis Zardanis curam gerens, celeberrimum ad eum medicum mittit, eumque ut summam ad ipsius curationem sollicitudinem adhibeat rogat.

Medicus igitur, quoniam eum regi gratum et acceptum  esse perspiciebat, sedulo eum inuisebat. Cumque ipsius statum accurate considerasset, regi confestim indicauit, 293 se nichil quod morbum ipsi accerseret in eo reperire potuisse; ac proinde ita existimare eum aliquo animi merore affectum in morbum incidisse. Rex autem his uerbis auditis, hoc arbitratus est eum a filio asperius acceptum fuisse, atque hac de causa concepto merore recessisse. Quidnam autem id esset deinceps scire cupiens, Zardani se eum, ut oborti morbi causam intelligeret, crastino die inuisurum significauit.

Zardan autem huius promissi certior factus, statim ut diluxit, indumentis acceptis, ad regem proficiscitur, eumque simul atque ingressus est, humi prostratus adorauit. Rex autem: Quid, inquit, tibi  uim attulisti, ut ad me accederes? Nam ipse ad te proficisci, meumque erga te amorem omnibus declarare in animo habebam. Ille autem respondit: Morbus meus, o rex, non ex eorum numero est quibus homines laborare solent, uerum ex animi mestitia et anxietate corde in dolorem prolapso corpus quoque condoluit. Amentie porro mihi ducendum esset, si cum ita me haberem, non ut seruum decet, ad te accederem; uerum ut regia tua maiestas ad me famulum ueniens sese fatigaret, exspectarem. Percontante autem rege quidnam eum in hunc merorem coniecisset, respondens Zardan: Magnum, inquit, periculum mihi impendet, magnisque suppliciis ac multis mortis generibus dignum me agnosco, quoniam preceptis tuis negligenter obsequendo ingentem tibi iam  iamque merorem accersiui.

Rursum autem ex eo querente rege quenam huiusmodi negligentia esset, in quam incidisset, quodque periculum illud in quo uersatur: In custodia domini mei filii tui, inquit, negligentem me prebui. Improbus enim quidam ac prestigiator ingressus, de Christiane religionis doctrina ad eum uerba fecit. Posteaque regi, quos ad ipsius filium senex sermones habuisset sigillatim exposuit, quantamque ille ex ipsis uoluptatem cepisset, quodque prorsus Christo se ad dixisset. Quin etiam senis nomen ipsi indicauit, Barlaam ipsum nuncupari dicens. Nam etiam antea rex de Barlaam, ac summa religiose ipsius uite asperitate, multa auditione acceperat, Ut autem hec ad regis aures peruenerunt, tantus ei meror obortus  est, ut totus concuteretur, iracundia estuaret, atque hoc nuntio pene exanimaretur. Ac statim Arachen quemdam, qui etiam secundum ab eo dignitatis gradum obtinebat, primusque in omnibus arcanis consiliis erat, ac preterea astrologie scientiam tenebat, ad se acciuit, eique magno cum merore atque animi consternatione quod acciderat narrauit. Ille autem ipsius perturbatione animique confusione conspecta: Mesto, inquit, o rex, ac perturbato animo esse de sine; neque enim me ipsum de sententia deducturum diffido, quin potius illud certissimum habeo, breui fore ut ille impostoris illius doctrinam abiuret, tueque uoluntati morem gerat.

Cum igitur his uerbis Araches regem ad animi hilaritatem  conuertisset, ad huiusmodi negotii considerationem animum adiecit. Ac primum, o rex, inquit, hoc agamus: demus operam ut pestiferum illum Barlaam arripiamus. Quod si consequamur, a scopo, mihi crede, non aberrabimus, nec spe nostra fallemur. Nam ille ipse, aut uerbis ad persuadendum accommodatis, aut uariis tormentorum instrumentis impulsus, inuitus etiam ac repugnans, falsa et erroris plena uerba sua esse confitebitur, atque dominum meum filium tuum de sententia dimouebit, adducetque ut patris dogmatibus hereat; sin autem illum arripere nequeamus, alium ego senem eremitam noui, Nachor nomine, qui Barlaamo ita prorsus similis est, ut uix ab illo internosci possit. Hic porro eamdem nobiscum doctrinam profitetur, eumque in mathemathicis  magistrum habui. Ad hunc igitur ego noctu me conferam, eique omnia sigillatim exponam, ac deinde rumore hoc sparso, Barlaamum scilicet comprehensum esse, ipsum exhibebimus. Qui etiam ipse Barlaami sibi nomen attribuens, se Christianorum sacra colere simulabit, eaque intueri ac defendere pre se feret. Ac postea, longa disputatione habita, tandem fractus, manus dabit. Quod cum filius tuus perspexerit, hoc est, Barlaamum uictum esse, ac doctrinam nostram palmam tulisse, non est dubium quin ad uictorum partes sese adiuncturus sit. Quam etiam ad rem istud magni momenti est, quod ille maiestatem tuam ueretur, tibique obsequi magnopere studet. Adde quod ille etiam qui Barlaami personam geret, resipiscet, seque in errore uersatum esse affirmabit.

 Hoc sermone rex delectatus est, hominisque consilium optimum esse iudicauit, inani uidelicet spe nixus. Quocirca cum Barlaamum nuper recessisse comperisset, eum comprehendere festinabat. Itaque militibus ac centurionibus missis, uarios itinerum exitus occupauit, ea autem uia quam ex omnibus suspectiorem habebat, ipse, conscensis equis, cum omni celeritate persequebatur, atque omni ratione assequi cogitabat. Ceterum, cum sex totos dies inani labore 294 sese fatigasset, ipse quidem in regio quodam palatio, quod ruri situm erat, remanet. Arachen autem cum equitibus haud paucis ad ipsam usque Sennaaritidem solitudinem conquirendi Barlaami causa misit. Qui cum ad eum locum peruenisset, omnium  incolarum animos perturbauit; atque cum illi uirum eum a se uisum esse negassent, in solitudinem, ut pios uiros uenaretur, sese contulit. Cumque solitudinem illam magna ex parte peragrasset, ac montes cinxisset, uallesque quasdam minime tritas, et accessu difficiles, cum ea hominum manu quam secum habebat, pedibus peruasisset, ad tumulum quamdam profectus, in eius fastigio eremitarum turmam inambulantem cernit; nullaque interposita mora, eos ad se adduci iubet. Milites itaque celerrimo cursu, atque alii alios anteuertere contendentes, tumulum petunt. Eoque cum peruenissent, circumdederunt eos tanquam canes multi , aut tanquam pestifere quedam et immanes bellue; atque ipsos tum oris  specie, tum habitu uenerandos, solitarieque exercitationis notas in uultu ferentes, comprehendunt, raptatosque Arachi exhibent, sic animo comparatos, ut nec ullo modo perturbarentur, nec ignauum aliquid ac triste uel pre se ferrent, uel loquerentur. Qui autem ipsos omnes tanquam antistes preibat, ex cilicio contextam peram, quorumdam sanctorum Patrum, qui ex hac uita discesserant, reliquiis confertam gestabat.

Conspectis autem ipsis Araches, ut Barlaamum minime uidit  merore conturbatus est, atque ad eos dixit: Ubinam est impostor ille qui regis filium in errorem induxit? Is autem qui peram gestabat respondit: Non est ille inter nos, absit , uerum  apud uos domicilium habet. Eum ergo, inquit dux, nosti? Certe, inquit eremita, eum qui impostor dicitur noui, hoc est diabolum, qui in medio uestri habitat, atque a uobis adoratur et colitur. Hic dux: De Barlaam ego quero, deque eo percontabar ubinam esset. Monachus autem: Cur igitur, inquit, prepostere locutus es de eo qui regis filio imposturam fecit me interrogans? Nam si Barlaamum querebas, omnino ita loqui oportebat: Ubinam ille est qui regis filium ab errore in uiam reduxit, ac salute donauit? Nam ille frater noster est, ac religiose exercitationis socius. Multi autem iam dies sunt cum eum non uidimus. Tum Araches: Domum illius, inquit, mihi demonstra. Respondit monachus: Si ipsi uos uidere cordi esset, obuiam uobis ipsemet prodiisset, nobis  autem ipsius domum indicare minime licet.

Qua de causa indignatione percitus dux, atque irato ac furioso uultu eum intuens, ad eum dixit: Nouis et inusitatis uos mortis generibus nunc mactabo, nisi statim Barlaamum mihi exhibueritis. Et quid, inquit monachus, in nobis perspicis, cuius studio et amore ab hac uita egre diuellamur, mortemque a te nobis inuehendam pertimescamus? Quin potius gratiam tibi habituri sumus, quod uirtutis studio herentes e uita eduxeris. Neque enim incerta exitus alea paruum nobis metum iniicit, quod scilicet, quo statu nos arreptura mors sit, minime compertum babeamus; ne forte aut uoluntatis lubricum, aut quidam diaboli impetus instituti nostri constantiam inflectat, aliterque nobis quam ut pactis cum Deo a nobis initis  consentaneum est, aut sentire aut facere persuadeat. Quocirca cum ea que uobis ipsis pollicebamini consequi iam omnino desperetis, sine ulla cunctatione quod lubet facite. Neque enim pii fratris nostri domicilium, quamuis nobis cognitum, ostendemus, nec alia ulla uobis ignota monasteria prodemus, ut uidelicet hac ratione mortem turpiter effugiamus: quin potius preclare mortem oppetemus, ut prius uirtutis sudores, si nunc fortitudinis animi cruorem Deo offerentes.

Hanc eorum sermonis libertatem sceleratus ille minime ferens, uerum ex huiusmodi animi magnitudine grauissima iracundia commotus, multis eos uerberibus ac tormentis affecit. Que tamen illi  sic pertulerunt, ut eorum animi robur ac fortitudo ipsi quoque tyranno admirationem moueret. Cum autem multis illatis suppliciis eos tamen flectere non potuisset, nec quisquam inter eos inuentus esset qui Barlaamum ipsi ostendere sustineret, arreptos eos ad regem duci, atque inter eundum percuti contumeliisque affici iubet, reliquiarum etiam peram interim gestantes.

CAP. XXIII.---Interiectis itaque haud paucis diebus, ad regem ipsos adduxit, deque eorum statu eum certiorem fecit. Ac deinde ipsi acerbissima iracundia inflammato eos sistit. Quibus perspectis, ipse indignatione estuans, furentis hominis speciem prebebat. Cumque ipsos crudelissime cedi iussisset, posteaquam plagis atrocem in modum concisos uidit,  uix tandem ex ingenti furore emergens, carnificibus uerberandi finem facere imperauit, atque ad eos ait: Quanam de causa hec mortuorum ossa 295 gestatis? Si eorum, ad quos pertinent desiderio hec fertis, hac ipsa hora uos etiam cum illis collocabo, ut, uotorum uestrorum compotes effecti, gratiam mihi habeatis. Diuine autem illius cohortis dux atque antistes regias minas pro nichilo ducens perinde ac si nichil ipsi aduersi contigisset, libera uoce ac splendido uultu, gratiamque in ipsius anima insidentem significante, ad hunc modum respondit: Hec pura et sancta ossa idcirco circumferimus, ut admirabilium uirorum, quorum ipsa sunt, desiderium utcunque leniamus, eorumque religiosam exercitationem, Deoque charam uitam nobis in memoriam reuocemus,  atque ad eiusdem uite studium nos ipsos excitemus, ac requiem eam et delicias eas in quibus nunc uersantur ob oculos nobis proponentes, ipsos quidem beatos predicamus, nos autem ad sequenda eorum uestigia nos ipsos mutuo acuimus. Quin etiam mortis memoriam, que permagnam utilitatem affert, atque ad religiose uite certamina promptos nos ac uelut pennatos reddit, nobis hinc comparamus, ac preterea ex eorum contactu sanctitatem haurimus.

Rursum igitur rex: Si, inquit, mortis recordatio uestra sententia utilitatem parit, quidnam cause est cur non in corporum potius uestrorum ossibus, que uestra sunt, ac propediem interibunt, quam in his alienis atque corruptis hanc memoriam usurpatis?

Respondit monachus: Cum quinque causas attulerim  quamobrem reliquias circumferamus, tu ad unam duntaxat respondens, cauillis in nos uteris. uerum expressius, mihi crede, eorum qui iam decesserunt ossa mortis memoriam representant, quam eorum qui huius uite usura fruuntur. Ceterum quoniam tu de his ita statuis, atque ossa ea que in carne tua sunt mortem tibi oculis obiiciunt, qui fit ut ipse iam iamque uenture mortis memor, tuis rebus recte non consulas, uerum animam tuam omni flagitiorum generi addictam habeas, Dei aut cultores ac pietatis studiosos, qui te nichil leserunt, nichil presentium rerum tecum commune habent, aut tibi eripere contendunt, immanem et crudelem in modum de medio tollas?

 Rex autem ait: uos ut pestiferos homines ac populi seductores suppliciis afficio, quoniam omnes in fraudem impellitis, atque a uite iucunditatibus auocatis, ac pro dulci uita et suauissima cupiditate huc eos adigitis, ut duram et sordidam atque erumnosam hanc uite rationem amplexentur, deorumque honorem Iesu tribuendum esse predicatis. Quocirca, ne populus, imposturam uestram sequens, desertam terram relinquat, atque a patriis diis deficiens, alienum adoret, suppliciis uos ac morte multare dignum esse iudicaui. Monachus autem inquit: Si omnes bonorum huiusce uite participes esse cupis, cur non omnibus ex equo delicias et opes tuas impertis? uerum alii quidem quamplurimi paupertate conflictantur, tu uero ipsorum facultates per uim ereptas  tuis adiungis? Ex quo perspicuum est te salutis populi cura minime tangi, uerum carnem tuam saginare, materiam uidelicet corrosuris uermibus preparantem. Ac propterea omnium Deo abiurato, eos qui non sunt, et qui omne flagitiorum genus inuenerunt, deos appellasti, ut dum ad eorum imitationem libidinose ac flagitiose uiuis, id assequaris, ut deo rum imitator esse prediceris. Nam quid afferri potest, quin que uestri dii fecerunt, eadem quoque homines, qui ipsis animum adiiciunt, faciant? Quapropter in magno profecto errore uersaris, o rex. uereris autem ne quosdam populares tuos adducamus ut nostris decretis assentientes, a tuo imperio desciscant, atque ad eius qui omnia continet ac tuetur partes se adiungant. Cupis enim multos te auaritie  tue administros habere, ut ipsi quidem erumnas subeant, tibi autem eorum opera questus augeantur: quemadmodum uidelicet si quispiam canes aut aues ad predam cicuratas alens, eos quidem ante predam demulceat, posteaquam autem aliquid arripuerint, ex ore predam ipsis extorqueat. Ad eumdem enim modum tu quoque multos habere cupiens, qui tibi partim e terra, partim e mari tributa et uectigalia deferant, ais quidem tibi eorum salutem cure esse, ceterum sempiternum ipsis, priusquam etiam tibi ipsi exitium accersis, tibique illud satis est, ut opes quouis stercore ac ceno uiliores tibi affluant, nec animaduertis te luminis loco tenebras complecti. uerum ex hoc graui somno, queso, emerge, clausosque tuos oculos aperi, ac Dei nostri gloriam,  omnibus undique illucentem, cerne, tandemque aliquando ad teipsum redi. Intelligite enim, inquit, insipientes in populo, et stulti aliquando sapite . Illud scias, alium deum non esse preter Deum nostrum , nec ullam, nisi in ipso salutem.

Rex autem: Stultis, inquit, his tuis nugis finem impone, ac mihi protinus Barlaamum ostende, aut alioqui eiusmodi penarum instrumenta experieris, quorum nunquam abs te periculum factum est. Fortissimus autem ille, ac prestanti animi magnitudine monachus, celestisque philosophie amator ob regias minas nullo modo de sententia dimouebatur, sed intrepido pectore stans, 296 dicebat: Ea que  a te iubentur, o rex, facere, minime a nobis indictum est, sed que a Domino nostro imperata sunt; qui nos temperantie studere, atque omnes uoluptates et cupiditates in potestate tenere, fortitudinemque colere, ac laborem omnem et afflictionem iustitie causa sustinere docet. Quo igitur grauiora nobis pietatis causa mala intuleris, eo preclarius de nobis meritus fueris. Quocirca quidquid lubet fac; neque enim committemus ut aliquid quod a recto abhorreat faciamus, ac peccato nos addicamus. Nec enim leue hoc scelus esse putes, si colluctatorem ac commilitonem nostrum tibi in manus tradamus. uerum hoc nomine minime nos irridebis, quamuis etiam sexcentas mortes nobis inferas. Neque enim adeo ignaui sumus, ut tormentorum tuorum metu philosophiam  nostram prodamus, atque aliquid diuina lege indignum perpetremus. Aduersus hec quecunque tormentorum instrumenta nosti, ea expedias licet. Nobis quippe uiuere Christus est, ac mori prestantissimum lucrum .

Ob huiusmodi uerba rex furore inflammatus, theologas eorum linguas amputari iubet, oculosque erui, manusque simul ac pedes truncari. Qua sententia pronuntiata, lictores et satellites circumstantes inhumane ac crudeliter ipsos demutilabant. Ac linguas quidem eorum uncinis ex ore extractas belluina quadam feritate abscindebant, oculos autem ferreis unguibus eruebant, ac denique instrumentis quibusdam eorum manus ac pedes luxantes, amputabant: at beati illi ac uenerandi et generosi uiri, tanquam ad  epulas uocati, strenuo et forti animo ad cruciatus ac cedebant, mutuis cohortationibus sese acuentes, atque ad mortem pro Christo subeundam forti atque intrepido animo pergentes.

In huiusmodi uariis suppliciis sacrosancti monachi  , numero decem et septem, fortes ac tolerantia preditas animas suas Domino commendarunt. Ex quo perspicue constat animum pietate preditum uitiosis affectionibus imperare, quemadmodum quidam a nostris decretis alienus prodidit , senis sacerdotis ac septem filiorum certamina commemorans, qui una cum matre pari omnino sententia predita pro patrie legis defensione dimicarunt. Quibus tolerantia et animi magnitudine nichilo inferiores hi eximii Patres ac superne Ierusalem ciues exstiterunt.

 CAP. XXIu.---His igitur pia morte perfunctis, rex ad primarium consiliarium suum Arachen dixit: Quoniam prius consilium minime successit, ad posterius animum adiice, ac Nachorem accersendum cura. Araches igitur, intempesta nocte ad eius speluncam se contulit, siquidem in solitudine habitabat, diuinationi operam dans. Cumque ipsi consilium id omne quod cepissent declarasset, simul atque diluxit, ad regem se recepit. At tum quesitis rursus equis, ad inuestigandum Barlaamum sese abire simulauit. Cum autem exiisset, ac loca solitaria perlustraret uirum unum ex uoragine quadam egredientem conspicit. Quem cum persequi iussisset, ipsius  comites eam celeritatem adhibuerunt ut hominem arriperent eumque ad ipsum adducerent. De quo cum quisnam esset, quamque religionem coleret, et quonam nomine uocaretur, quesiuisset, Christianum ille se esse professus est, Barlaamumque nuncupari  quo nomine gaudio perfusus Araches, ut quidem pre se ferebat, accepto eo, quamprimum ad regem reuertitur, eique ipsum exhibet. Aitque rex audientibus iis qui astabant: Tunc es ille demonis administer Barlaam? Ille autem respondit: Dei administer sum, ac non demonum, quamobrem ne me conuiciis incessas. Plurimas enim mihi gratias agere debes, quoniam filium tuum errore atque impostura liberatum ad Dei cultum erudiui, atque cum uero Deo in gratiam  reductum omni uirtutis genere institui. Rursum autem rex irati animi speciem preferens, dixit: Par sane erat ut, tibi sermonis omnis ac defensionis facultate precisa, sine ulla interrogatione te morte multarem. uerum pro mea humanitate tantisper te fero, quousque ad certum diem de te questionem habuero. Ac siquidem mihi obtemperandum duxeris, ueniam obtinebis; sin minus, pessimam mortem oppetes. Hec locutus, Arachi eum tradit, mandatque ut eum quam diligentissime custodiat.

Postridie autem illinc ad palatium suum reuersus est. Repente igitur captum esse Barlaamum rumore ferebatur, adeo ut ipse quoque regis filius hac re audita grauissimo animi dolore afficeretur, nec ullo modo lacrymis moderari posset, uerum gemitibus ac  luctibus Deum obsecraret, ipsumque ut seni opem ferret obtestaretur. Nec uero lugentem eum bonus ille Deus despexit; benignus enim est iis qui ipsius opem in die tribulationis exspectant, atque eos qui ipsius metu prediti sunt agnoscit. Unde etiam iuueni per nocturnum uisum omnia declarat, roburque ipsi addit, atque ad pietatis certamen eum confirmat. Experrectus itaque cor suum paulo ante mestitia ac dolore profligatum, letitia et fiducia suauissimoque lumine 297 perfusum reperit. Rex autem his ita gestis, atque inita huiusmodi cogitatione, gaudebat, preclara consideratione se uti existimans, amplissimamque Arachi gratiam habens. uerum, ut diuini Dauidis uerbis utar, mentita est iniquitas sibi , atque iustitia aduersus iniquitatem palmam  tulit, prorsus uidelicet eam sternens ac deiiciens, periitque memoria eius cum sonitu .

Biduo quippe post rex ad filii palatium accessit, eoque ipsi obuiam prodeunte, pater eum suo more minime osculatus est, uerum, indignanti atque irato similis, in regium cubiculum ingressus, mesto uultu consedit. Ac deinde accito filio, his ad eum uerbis utitur: Fili, quenam hec fama est, que ad aures meas permeauit, animumque meum merore conficit? neque enim existimo ullum unquam hominem ob filii ortum tanto gaudio perfusum fuisse, quantam ego tua causa uoluptatem percepi; nec rursum ullum  unquam tantum meroris ex filio contraxisse credo, quantum nunc ex te contraxi. Meam enim canitiem dedecore affecisti, ac lucem oculorum meorum abstulisti, neruorumque meorum robur excidisti. Timor enim, quem tua causa timebam, euenit mihi: et quod uerebar, accidit mihi. Factusque sum hostibus meis in ludibrium, et in risum aduersariis meis . Stulta mente ac puerili animo impostorum uerbis fidem adhibuisti, atque improborum et maleuolorum hominum consilium consilio meo antiquius habens, ac deorum nostrorum cultum relinquens, ad alieni Dei cultum te contulisti. Quidnam tibi, fili, in mentem uenit, ut hec faceres; ac tu, quem in omni securitate alere me sperabam, quemque senectutis mee baculum ac robur habiturum  optimumque regni mei successorem relicturum me existimabam, inimici atque hostilis in me animi argumentum exhibere minime dubitares?

An non consentaneum erat ut mihi potius pareres, meaque secreta sequereris, quam uersipellis ac putidi senis nugis stultisque sermonibus cederes, qui tibi hoc in animum immisit, ut pro dulci uita acerbam susciperes, ac pro suauissimis deliciis duram illam et asperam uiam, quam Marie filius tenere admonet, ingredereris? An non autem etiam summorum deorum iram pertimescis, ne fulmine te feriant, aut tonitruo interimant, propterea quod repudiatis ac pro nichilo habitis iis qui nos tot tantisque beneficiis affecerunt, ac regio diademate ornarunt, gentesque numerosissimas ditioni nostre atque  imperio subiecerunt, ac denique ut precum mearum et orationum opera gignereris, ac dulcissime huius lucis particeps fieres, preter spem effecerunt, ei qui cruci affixus est arctissime te coniunxisti, inanibus uidelicet ipsius cultorum promissis deceptus, qui noua quedam secula confingunt, mortuorumque corporum resurrectionem nugantur, aliaque sexcenta, ut stolidis hominibus fucum faciant, introducunt?

uerum nunc saltem, carissime fili, si quid mihi patri tuo obtemperandum putas, prolixis his nugis longum ualere iussis, benignis diis, queso, sacrifica, atque eos plurimis uictimis et sacrificiis placare studeamus, ut errati ueniam ab ipsis impetres, siquidem hanc uim illi habent, ut et beneficiis et suppliciis afficere possint.

 Ac nos eorum que diximus exemplum tibi sumus, qui ipsorum beneficio ad hoc imperium peruenimus, atque hanc ipsis beneficii uicem rependimus, ut et eorum cultoribus honorem tribuamus, et eos qui adduci nequeunt ut ipsis sacrificent, suppliciis excruciemus. Multas igitur huiusmodi nugas commemorante rege, ac nostra quidem dogmata suggillante et traducente, idolorum autem cultum laudibus et encomiis prosequente, diuinissimus iuuenis rem eo loco esse uidens, ut non iam angulum et latebras, uerum candelabrum potius ac speculum desideraret , quo omnibus in perspicuo esset, libertate ac fiducia plenus, ad hunc modum locutus est:

Quod a me factum est, o here, haudquadquam  inficias iuerim. Tenebris enim fuga relictis, ad lucem accurri, ac relicto errore ad ueritatem me adiunxi: nuntioque demonibus remisso, ad Christi ordines me contuli, qui Dei Patris Filius ac uerbum est, cuiusque uerbo omnia ex nichilo in ortum producta sunt, quique efficto e terra homine uitalem ipsi spiritum insufflauit, eumque in uoluptatis paradiso, ut illic degeret, collocauit. Cumque ipsius mandatum uiolasset, mortique proinde obnoxium se reddidisset, atque horrendi mundi principis potestati subiecisset, non tamen omnia facere destitit, quo eum ad pristinam dignitatem reuocaret. Ac propterea ille rerum omnium conditarum effector, generisque nostri architectus, nostra causa homo effectus est, atque in terram ueniens, et e sancta  uirgine nascens, cum hominibus consuetudinem habuit . Ac pro nobis ingratis seruis Dominus mortem subiit, et quidem mortem crucis , ut uidelicet peccati tyrannis de medio tolleretur, priorque condemnatio deleretur, ac celi porte nobis rursum paterent. Nam illuc naturam 298 nostram euexit, atque in glorie throno collocauit, regnumque finis expers, iis qui ipsius amore prediti sunt, donauit, bonaque omni sermone atque auditu prestantiora . Ipse enim est fortis ille, ac solus potens, Rex regum et Dominus dominantium , cuius robur inuictum est, et potentia eiusmodi que omnem ingenii coniecturam excedat; qui solus sanctus est, et in sanctis requiescens; qui cum Patre et Spiritu sancto glorificatur;  in quorum nomine baptizatus sum, et quos confiteor, celebro atque adoro, unum Deum in tribus personis, consubstantialem, ac confusionis expertem, increatum, immortalem, sempiternum, infinitum, ab omni circumscriptione remotum, corpore uacantem, a perturbationibus et mutatione atque conuersione alienum, omni termino carentem, bonitatis et iustitie ac sempiterne lucis fontem, rerum omnium conditarum, tam que cerni possunt quam que oculorum sensum fugiunt, effectorem, atque omnia continentem et conseruantem, omnibus prospicientem, atque in omnia regnum et imperium obtinentem. Neque enim sine ipso res ulla facta est, nec sine ipsius prouidentia quidquam conflari ac consistere potest. Ipse siquidem est omnium uita,  omnium coagmentatio, omnium illuminatio, totus dulcedo, ac totus sine ulla saturitate desiderabilis , omniumque rerum expetendarum summus uertex. Quocirca Deum hunc, quia tanta bonitate ac potentia preditus est, relinquere, atque impuros demones uitiorumque omnium architectos colere, surdisque ac mutis statuis, que nec aliquid sunt nec erunt, cultum ac uenerationem tribuere, cuius tandem, o pater, stultitie ac dementie fuerit? Ecquando enim uox ab ipsis audita est? Ecquando uel exiguum iis, qui preces ad ipsos adhibebant, dederunt? Ecquando ambularunt, aut sensum ullum acceperunt? Nam neque hi qui stabant sessionis unquam meminerunt, nec qui sedebant stantes unquam  uisi sunt. Horum turpitudinem ac fetorem et stuporem, atque etiam demonum in ipsis operantium, ac per ipsos imposturam uobis facientium, infirmitatem atque imbecillitatem, cum a uiro sancto intellexissem, eorumque improbitatem reiecissem, ac perfecto odio insectatus fuissem, ad Deum uiuum ac uerum me adiunxi, ipsique ad extremum usque uite spiritum seruiam, quo etiam in ipsius manus spiritus meus ueniat.

Cum igitur tanta bona, queque nulla oratione explicari possint, mihi occurrissent, gaudebam quidem me improborum demonum seruitute liberatum, atque ab horrenda captiuitate reuocatum, ac Dominici uultus lumine  collustratum esse: illud autem me angebat, animumque meum distrahebat,  quod tu, dominus ac pater meus, huiusmodi beneficiorum minime particeps esses. uerum animi tui in sententia tua pertinaciam metuens, merorem meum pectore premebam, quod tibi stomachum mouere minime uellem. Deum autem orare atque obsecrare non intermittebam, ut a longinquo exsilio, quod tibi ipsi accersiuisti, cum pietatis fugitiuus, uitiique omnis et impietatis minister effectus es, te reuocaret. Quoniam autem tu ipse, o pater, res meas in apertum protulisti, que mea omnino sententia sit, audi: Pacta cum Deo meo inita non frangam; non, inquam, per eum qui me pretioso cruore suo a seruitute uindicauit. Quamobrem, cum quid animi habeam tibi exploratum sit, negotium tibi ipsi facessere desine, a preclara confessione me deducere  moliens. Nam quemadmodum si celum manu arripere, aut totum mare exsiccare in animum induxeris, irritus atque inutilis tibi hic conatus fuerit, eodem modo hoc quoque irritum tibi fore persuade. Ac propterea, aut ipse consilio meo obsequens, ad Christum te adiunge, ut bona ea que cogitationem omnem superant percipias, sociique inter nos, ut nature, ita etiam fidei simus, aut a tua filietate, mihi crede, abscedam, puraque conscientia Deum meum colam.

Hec igitur omnia ut rex audiuit, impotenti furore confestim percitus, iracunde ad eum loquebatur, dentibusque furentis instar frendens, his uerbis usus est: Quisnam alius mihi tantorum malorum auctor est, ut ego ipse, qui te tanto amore complexus sum,  eaque tua causa feci, que nullus unquam pater fecit? Qua etiam de causa mentis tue peruersitas ac peruicacia, ex licentia mea collectis uiribus, ut in meum caput insanires, fecit. Non abs re igitur in ortu tuo astrologi malum et improbum uirum atque arrogantem, et aduersus parentes contumacem te fore dixerunt. At si nunc quoque commiseris ut consilium meum frustra cadat, hostilem in te animum geram, atque ita te multabo, ut ne in hostes quidem suos tante seuitie specimen quisquam exhibeat.

Rursum autem ille: Quidnam est, o rex, cur iracundia inflammeris, eoque nomine discrucieris, quod tanta bona diuinitus sim consecutus? Et quis unquam pater filii felicitate dolere atque angi uisus  est? Aut quonam modo pater ille, ac non potius hostis 299 uocandus sit? Quocirca nec ego posthac te patrem appellabo, uerum a te abscedam, non secus atque is qui serpentem fugit: siquidem te saluti mee inuidere, meque in exitium per uim impellere perspectum habuero. Nam si mihi uim afferre, ac tyrannice mecum agere uelis, quemadmodum etiam dixisti, nichil aliud, mihi crede, hinc lucri facies, quam ut patris loco, tyrannus et carnifex appelleris. Quandoquidem facilius tibi fuerit aquile uestigia consequi, ac per ipsum erem uolare, quam me de mea in Christum fide ac preclaro federe cum ipso inito deducere. uerum intellige, o pater, atque, ista oculorum mentis lippitudine et caligine discussa, suspice, ac Dei mei lumen, omnes undique collustrans,  intuere, atque ipse tandem aliquando suauissimo illius splendore illuminare. Ut quid enim te ipsum carnis affectionibus ac uoluntatibus totum te tradidisti, nec ullo modo ex ipsis emergis? Illud intellige, quod omnis caro fenum est, et omnis gloria eius tanquam flos feni. Exsiccatum est fenum, et flos eius decidit; uerbum autem Domini mei, quod omnibus annuntiatum est, manet in eternum .

Quid igitur ita perdite atque insane gloriam eam retines et amplecteris, que instar recentium florum marcescit atque deletur, et exsecrandas ac fetidas delicias, uentrisque et eorum que infra uentrem sunt affectiones, que quidem ad aliquod tempus stultorum sensus oblectant, ceterum amarius felle postea  digeruntur, tum nimirum cum umbre iste, atque inanis huiusce uite insomnia preterierint, atque in perpetuo ignis nunquam exstinguendi ac tenebrosi cruciatu eorum amatores, et qui iniquitati operam dant, prouoluentur, ubi in somnis uermis absque ullo fine ipsos corrodet, ac perpetuus ignis in infinita secula eos concremabit? Inter quos, o rem grauem, tu quoque conclusus, ob scelerata consilia tua graui penitentia afficieris, atque hos dies multum requires, meorumque uerborum recordaberis. uerum nichil ex eiusmodi penitentia utilitatis percipies, siquidem in inferno penitentie atque confessioni locus non est 

Nam presens tempus labori prestitutum est, futurum autem mercedi. Ac profecto etiamsi presentes  uoluptates fluxioni et interitui minime subiecte essent, uerum cum dominis suis in eternum durarent, non tamen propterea eas Christi beneficiis ac bonis omni cogitatione prestantioribus anteferre oportebat? Nam quanto sol profunda nocte clarior est atque splendidior, tanto quoque atque etiam multo magis bona ea que Dei amore preditis promissa sunt quouis terreno regno illustriora et magnificentiora sunt. Proindeque omnino consentaneum erat ea que maiora et prestantiora sunt inferioribus ac uilioribus antiquiora habere. Cum autem omnes huiusce uite res et corruptioni obnoxie sint , et insomnii atque umbre instar pretereant ac deleantur , adeo ut instabilibus potius auris, et  nauis per mare currentis uestigiis, quam hominum prosperitati fides habenda sit; que tandem simplicitas, uel ut rectius loquar, stultitia et dementia hec est, ea que caduca et imbecilla corruptionique obnoxia sunt, imo nichil prorsus sunt, iis que a corruptione aliena ac sempiterna sunt, potiora ducere, ac propter caducarum rerum fructum, bonorum illorum fructu ab omni successione remoto priuari? An non hec, o pater, intelliges? An non pretereuntia preteribis, atque ad ea que fixa et certa sunt, animum adiunges? An non patriam peregrinationi antepones, lucem tenebris, spiritum carni, uitam eternam umbre mortis, ea que non dilabuntur fluxis et fragilibus? An non ex atroci hac horrendi mundi principis, hoc est peruersi diaboli seruitute, fuga te  subduces, teque ad bonum et ad misericordiam propensissimum Dominum conferes? An non a multorum commentitiorum deorum cultu teipsum abduces, atque uni uiuo ac uero Deo cultum adhibebis? Nam etsi in Deum peccasti, cum multas in eum blasphemias effudisti, atque ipsius seruos grauibus tormentis excruciatos necasti, non tamen dubito quin te ad meliorem mentem redeuntem suscepturus sit, omniaque delicta tua e memoria eiecturus. Non enim mortem peccatoris, sed magis ut conuertatur et uiuat, ille uult , qui ut nos a recta uia aberrantes requireret, ex ea sublimitate que nullis uerbis exponi potest descendit, crucemque et mortem nostra causa pertulit, ac nos qui sub peccato uenditi eramus, pretioso suo sanguine redemit. Ipsi laus et  gloria in secula seculorum. Amen .

Rex autem stupore simul atque ira correptus est: illud nempe, ob filii prudentiam, atque eiusmodi sermones, qui nullo pacto refelli possent; hoc autem, quia ipsius deos traducere ac criminari non desinebat, totamque ipsius uitam suggillabat ac proscindebat. Atque huiusmodi quidem sermonis splendorem ob internam tenebrarum crassitiem haudquaquam admisit. Cum autem ob amoris a natura insiti affectum in ipsum animaduertere, aut eum malo aliquo multare non posset, rursumque ipsum de 300 sententia dimouere se posse prorsus desperaret, ueritus ne si pluribus eum sermonibus lacesseret, eo libere ac fidenter loquente, deosque suggillante atque cauillis insectante, maiore ipse iracundia inflammatus,  hostile aliquid in eum designaret, irato animo surgens secessit, his duntaxat uerbis utens: Utinam nunquam natus fuisses, nec in lucem prodiisses, si quidem futurum erat ut in deos tam impius et contumeliosus esses, atque a paterna amicitia et admonitione abscederes. uerum aduersarii deos quorum inuictum robur est, non perpetuo subsannabunt, nec diu gaudebunt, nec eorum prestigie uim habiture sunt. Nam nisi mihi dicto audientem atque erga deos gratum te prebueris, multis prius ac uariis tormentis affectum acerbissima morte te de medio tollam, nec tecum ut cum filio, sed ut cum hoste aliquo ac rebelli agam.

CAP. XXu.---His minis cum in eum pater usus  esset, atque iratus secessisset, filius in cubiculum ingressus, sublatis ad sui certaminis arbitrum oculis, ex intimo corde exclamauit: Domine Deus meus, dulcis spes, minimeque mendax promissio, ac firmum eorum qui se tibi totos deuouerunt perfugium, propitio ac benigno oculo pectoris mei contritionem cerne, nec me derelinquas, nec discedas a me ; uerum, iuxta pollicitationem tuam, ab omni mendacio alienam, mecum, hoc est, cum indigno atque abiecto homunculo sis. Te enim rerum omnium conditarum effectorem et gubernatorem agnosco et confiteor. Quocirca in hac preclara confessione uelim me confirmes, ut ad extremum usque spiritum in ea permaneam. Respice in me, et miserere mei ; mihique asta, illesum atque incolumem  ab omni Satane operatione me conseruans. Respice, o Rex, siquidem anima mea uehementi tui desiderio flagrat, atque ita incensa est, tanquam in sitis ardore in terra inaquosa, te immortalitatis fontem concupiscens . Ne tradas bestiis animam confitentem tibi: et anime pauperis tui ne obliuiscaris in finem . uerum mihi beneficio tuo contingat ut per omnem uite cursum pro tuo nomine tuaque confessione omnia perpetiar, meque totum tibi immolem. Te enim robur afferente, imbecilles etiam uiribus pollent, quoniam tu solus inuictus es propugnator, ac Deus misericors, quem quidquid creatum est, benedicit ac celebrat in secula seculorum. Amen.

Hac oratione functus, diuinam consolationem in  pectus suum illabi sensit; fiduciaque perfusus, totam noctem in precibus traduxit. Rex autem cum de filii statu cum Arache sermones contulisset, ipsique rigidam ipsius libertatem animique in sententia peruicaciam declarasset, hoc consilium capit, ut quam fieri posset amicissime atque obsequiosissime cum eo colloqueretur, blanditiis uidelicet perfecturum se sperans ut eum ad se pertraheret. Crastino itaque die ad filium se confert, ac propius sedens, ipsum accersit, atque complectitur et exosculatur, leniterque ac placide irrepens: O carissime et amantissime fili, inquit, patris canitiem honore affice, precibusque meis auditis accede, ac diis sacrificium adhibe. Sic enim et illos benignos et faciles habiturus es, et dierum diuturnitatem, gloriamque omnem, et inoffensum  regnum, omnisque generis bona ab ipsis percipies, et mihi patri tuo per omnem uitam charus eris; ac denique hoc assequeris, ut omnes homines te in honore habeant, laudibusque efferant. Siquidem ad laudem adipiscendam magni interest patri obedire, ac presertim in iis rebus, que ad bonum et ad deorum beneuolentiam spectant. Quidnam autem, fili, censes, utrum ne me consulto ac de industria a bona uia deflexisse, atque contrariam ingredi maluisse, an uero boni ignoratione et imperitia meipsum pestiferis dogmatibus dedidisse? Certe si me sponte ac de industria, contra quam utile sit, mala bonis preferre, mortemque uita potiorem habere  existimas, uehementer, o fili, a recto iudicio mihi aberrare uideris

An non uides quot erumnis et afflictionibus meipsum persepe tradam, tum in expeditionibus aduersus hostes, tum in publicorum negotiorum procuratione meipsum occupans, adeo ut famem etiam ac sitim, cum ita necesse est, perferam, ac pedibus ambulem, humique somnum carpam? Opum autem et pecuniarum tanta in me contemptio ac despicientia est, ut interdum profusa manu palatii mei thesauros exhauriam, quo amplissima diis delubra exstruam, omnique ornatu illustrem, aut pecuniarum aggeres militibus liberalissime distribuam. Cum itaque tantus in me uoluptatum contemptus, tanta in periculis tolerantia sit, si Galileorum religionem, ea  quam manibus tenemus prestantiorem esse cognoscerem, an non summo studio id agerem, ut contemptis omnibus rebus, salutem mihi compararem? Sin autem mihi boni ignorationem atque imperitiam uitio uertis, illud tecum reputa, quot noctes insomnis exegerim, questione aliqua proposita, et quidem interdum haud admodum necessaria, nullam omnino mihi requiem concedens, priusquam perspicuam et accommodatissimam 301 ipsius solutionem inuenissem.

Quocirca cum caducarum harum rerum ne minimam quidem contemnendam ducam, uerum omnino conducibiliter atque ad omnium utilitatem eam excutiam et absoluam , quonam pacto res diuinas, et ea que uenerari ac deorum honore afficere oportet, contemnenda duxissem, ac non potius omni studio, omnibus uiribus, toto denique animo ac tota mente in eorum inuestigatione tempus atque operam posuissem, ut que uera et maxime consentanea sunt, inuenirem? Etenim magno cum labore sic ea quesiui, ut et multas noctes ac multos dies in his consumpserim, et multos item sapientes et eruditos uiros ad consilium adhibuerim, atque etiam cum multis eorum qui Christiani appellantur sermones contulerim. Ac per impigram conquisitionem et ardentem inuestigationem, uia ueritatis a me inuenta est, sapientum uirorum atque tum doctrina, tum ingenio  preditorum testimonio confirmata. Quorum hec sententia est, nullam aliam esse preter eam quam hodierno die tenemus, summos deos colentes, ac dulcem et cum uoluptate coniunctam uitam omnibus hominibus ipsorum munere concessam, ac iucunditate animique oblectamento perfusam arctissime complectentes. Quam quidem Galileorum duces et antistites stulte repulerunt, adeo ut suaue hoc lumen, atque omnes uoluptates, quas nobis fruendas dii concesserunt, alterius cuiusdam incerte uite spe prompto animo abiiciant, nescientes uidelicet, nec quid dicant, nec de quibus affirment .

Tu uero, carissime fili, patri tuo, qui per accuratam ac uerissimam inuestigationem id quod uere  bonum est inuenit, obtempera. En enim demonstratum est me nec sponte nec per ignorationem a bono aberrasse, uerum et illud inuenisse et accepisse. Cupio autem te quoque in stulto errore minime uersari, uerum meis uestigiis herere; quamobrem fac patrem tuum uerearis. An nescis quantum bonum sit patri obtemperare, atque ipsi in omnibus rebus obsequi, quemadmodum contra quam exitiosum et exsecrandum patris animum exacerbare, ipsiusque iussa pro nichilo habere? Omnes enim qui hec fecerunt, malo mortis genere interierunt. Quo in numero, fili, utinam ne censearis! uerum ea que parenti grata sunt, faciens, bonorum omnium compos fias, regnique mei heres sis.

Magnanimus autem, ac uere nobilis adolescens,  cum superuacaneam patris orationem ac stultum consilium audiisset, atque flexuosi serpentis artes animaduertisset, nempe quod a dextris laqueum pedibus ipsius parasset, id scilicet agens ac moliens, ut diuinam ipsius animam inflecteret, atque ipsi ad propositam palmam impedimentum afferret, illud Domini preceptum sibi ante oculos posuit: Non ueni mittere pacem, sed gladium. ueni enim separare filium aduersus patrem suum, et filiam aduersus matrem suam, et que deinceps sequuntur .

Illudque item: Qui amat patrem aut matrem plus quam me, non est me dignus. Ac rursum illud: Quicunque me negauerit coram hominibus, negabo etiam eum coram Patre meo, qui in celis est. Hec cum  secum ipse reputasset, diuinoque metu animam constrinxisset, illud Salomonis dictum perquam tempestiue usurpauit: Tempus amandi, et tempus odiendi; tempus belli, et tempus pacis . Ac primum quidem mente ad hunc modum precatus est: Miserere mei, Deus, miserere mei, quoniam in te confidit anima mea; et in umbra alarum tuarum sperabo, donec transeat iniquitas. Clamabo ad Deum altissimum, Deum qui bene fecit mihi ; ac reliqua que deinceps in psalmo sequuntur.

Post autem ad patrem his uerbis usus est: Patrem quidem colere, atque ipsius imperiis parere, ipsique amico et beneuolo animo inseruire, communis magister noster docet , ut qui naturalem huiusmodi caritatem in animis nostris inseuerit.  At cum parentum amor atque erga eos beneuolentia anime ipsi periculum creat, eamque a summo illo effectore procul remouet, hunc affectum prorsus exscindere iubemur, ac nullo modo iis qui nos a Deo abstrahunt cedere ac manus dare, uerum eos odisse et auersari: quamuis etiam is qui exsecranda precipit pater sit, quamuis mater, quamuis rex, quamuis denique penes eum uite nostre potestas sit. Que cum ita sint, paterne beneuolentie causa Dei iacturam facere prorsus nequeo; ac proinde tum tibi ipsi, tum mihi negotium facessere desine; uerum mihi morem gere, ac uiuum et uerum Deum ambo colamus. Nam que nunc ueneraris, simulacra sunt, hominum manibus effecta, spiritus expertia et surda,  nichilque omnino aliud quam exitium et sempiternum cruciatum cultoribus suis accersentia

Sin autem id recusas, quidquid lubet, mihi infer, seruus enim Christi sum. Ac neque blanditiis neque tormentis ab eius 302 amore desciscam: quemadmodum etiam pridie tibi dixi, Domini mei nomen interponens, ac sermonem interposito iureiurando confirmans. Quod autem nec te sponte male agere, nec rursum ignoratione a bono aberrare dixisti, uerum ingenti ac laboriosa inuestigatione hoc cognouisse, nempe bonum esse simulacra colere, ac libidinum uoluptatibus affixum esse, certe te sponte male agere dicere haud nequeo. Quod autem magna inscitie caligine circumfusus sis, ac tanquam in tractabilibus tenebris ambulans, ne minimum quidem  luminis splendorem perspicias, ob idque, recta uia amissa, in precipitia et barathra oberres, id uero certissimum ac compertissimum habeo, teque etiam, o pater, id intelligere cupio. Ac propterea tenebras lucis loco tenens; ac mortem uite instar complectens, utilia consilia iniisse, fructuosasque cogitationes suscepisse tibi uideris. At non ita est, non inquam est ita. Nam nec ea que ueneraris dii sunt, sed demonum statue, omnem eorum exsecrandam operationem intus continentes; nec rursum uita ea quam suauem et uoluptariam appellas, iucunditatisque omnis et hilaritatis plenam esse censes, eiusmodi naturam habet, sed si ueritatis iudicio standum est, exsecranda ac modis omnibus auersanda est. Quamuis enim ad aliquod tempus fauces deliniat, post tamen,  ut a magistro meo dictum est, felle amarius digeritur, gladioque ancipiti acutior est.

Et quonam tandem pacto eius mala tibi recensere possem? Dinumerabo ea, et super arenam multiplicabuntur ; diaboli enim hamus est, exsecranda uoluptate, tanquam illecebra quadam obductus, per quam eos qui in fraudem inducuntur, ad imum inferni gurgitem trahit. Bona autem a Domino meo promissa, que quidem tu incerte uite spem nuncupasti, ab omni mendacio et mutatione aliena sunt, finem nesciunt, corruptioni subiecta non sunt: denique nulla est oratio, que illius glorie et iucunditatis, illius inenarrabilis gaudii ac perpetue letitie magnitudinem exprimere queat. Omnes enim, quem admodum ipse uides, morimur, nec est homo qui  uiuat, et mortem uisurus non sit ; futurum est autem ut rursum ad uitam redeamus, tum nimirum, cum Dominus iehsu Christus Dei Filius in gloria, que nullis uerbis declarari potest, ac tremenda potentia ueniet , ille, inquam, Rex regum ac Dominus dominantium , cui omne genu flectetur, celestium, terrestrium, et infernorum ; quique tantum omnibus pauorem commouebit, ut etiam ipse celestes uirtutes obstupescant . Astabunt porro ei cum timore millia millium, et decies centena millia angelorum et archangelorum, cunctaque metu ac tremore plena erunt . Unus enim archangelorum buccina clanget; ac statim celum  sicut liber inuoluetur, terra autem effracta omnium hominum, qui unquam a primi hominis Adami ortu usque ad diem illum fuerunt, corpora sursum emittet, ac tum omnes, qui ab orbe condito morte functi sunt, in ictu oculi ad Domini tribunal sistentur, atque unusquisque rerum in uita gestarum rationem reddet . Tunc iusti, qui in Patrem et Filium ac Spiritum sanctum crediderunt, atque in probis actionnibus presentis uite curriculum confecerunt, solis instar fulgebunt . Quonam autem pacto gloriam eam que ipsos exceptura est, tibi commemorabo? Nam etiamsi ipsorum splendorem ac pulchritudinem solis lumini, aut etiam clarissime fulgetre comparem, nichil tamen, quod huic splendori par sit dixero. Oculus enim non uidit, nec auris  audiuit, nec in cor hominis ascenderunt que Deus in celorum regno, in incomparabili luce, in arcana et finis experte gloria, iis qui ipsius amore prediti sunt preparauit . Ac iusti quidem eiusmodi bona atque eiusmodi beatitudinem consequentur.

Qui autem uerum Deum abiurarunt, ac fictorem et opificem ignorarunt, impurosque demones coluerunt, ac surdis simulacris uenerationem tribuerunt, uoluptatumque huius uane uite cupiditate flagrarunt, atque in uitiosarum affectionum ceno porcorum instar sese uolutarunt, suasque animas uitii omnis officinam effecerunt, nudi et aperti stabunt, ignominia suffusi, mesti, ac tum gestu, tum re ipsa miserabiles. Atque omnes ipsorum sermones, et actiones, et cogitationes ante ipsorum ora uenient; ac deinde post grauissimam  ignominiam atque intolerandum illud probrum, gehenne igni nunquam exstinguendo, ac lucis omnis experti, exterioribus tenebris, dentium stridori, ac uenenato uermi addicentur. Hec illorum portio erit, hec hereditas: in his per sempiterna secula uersabuntur, scelerum penas dantes, propterea quod bonis iis que in pollicitatione recondita erant, propter breuem uoluptatem repudiatis et abiectis, eternum sibi ipsis supplicium accersiuerunt. Pro his igitur, hoc est, ut et gaudium illud omni sermone prestantius consequamur, et arcana illa gloria fruamur, angelosque splendore adequemus, ac bono et dulcissimo Domino fidenti animo astemus, atque atrocissimas et nunquam finiendas penas, et acerbissimam illam infamiam effugiamus, quas non 303 pecunias, que  non corpora, imo etiam ipsas animas profundere par fuerit? Quis tam ignaui animi est, quis tam excors, quin sexcentas temporarias mortes subire in animum inducat, ut a sempiterna et finis omnis experte morte liberetur, beatamque et ab omni interitu remotam uitam hereditario possideat, ac sancte et uite initium afferentis Trinitatis lumine collustretur?

CAP. XXuI.---Hec uerba cum rex audiisset, filiique firmitatem atque constantiam perspexisset, nec blanditiis, nec sermonum lenocinio, nec denique suppliciorum minis cedentis, orationis quidem illius probabilitatem, ac responsa que refelli non possent, admirabatur, atque etiam a propria conscientia, que ipsum uera et iusta dicere demonstrabat, coarguebatur;  uerum a praua consuetudine atque a uitiosis affectionibus, quarum habitum contraxerat, et que eum uelut camo et freno cercebat, nec ueritatis lumen perspicere sinebat, in diuersum trahebatur. Ac propterea nullum non lapidem, ut dici solet, mouens, in eo quod prius sibi proposuerat herebat, consilium nimirum, quod cum Arache ceperat, in opus perducere cupiens. Itaque ad filium ait: Oportebat quidem, fili, te meis imperiis omnibus in rebus simpliciter obsequi. Quoniam autem pro tua duritia atque contumacia mihi ita uehementer restitisti, hoc unum contendens, ut tua sententia maioris apud te, quam omnia alia, ponderis atque auctoritatis esset, age, inani contentione ualere iussa, rationibus ad persuadendum aptis agamus. Ac quia Barlaam, a  quo tibi fucus factus est, uinctus a me tenetur, amplissimo cetu habito, atque omnibus tum nostris tum Galileis in unum coactis preconibusque disertis uerbis edicere iussis, ne quisquam Christianorum ullius periculi metu afficiatur, uerum omnes omni metu uacui per sodalitia et cognationes in unum ceant, communi consilio rem consideremus. Atque aut uos et uester Barlaam, nobis in sententiam uestram adductis, ea que optatis consequimini; aut contra uos in sententiam nostram adducti, iussis meis sponte ac prompto animo parebitis.

Prudens autem reuera et cordatus iuuenis per uisum quod diuinitus ipsi contigerat, regis uersutia cognita, ait: Domini uoluntas fiat, sitque quemadmodum iussisti. Ipse autem bonus Deus ac diuinus hoc  nobis concedat, ne a recta uia aberremus; nam in ipso confidit anima mea, et ipse mei miserebitur. Tunc igitur rex, omnes tam idolorum cultores quam Christianos in unum conueniri iubet, litteris nimirum quaquauersum missis, ac preconibus qui per omnia oppida proclamarent, ne quis Christianorum, tanquam inopinati aliquid perpessurus, in metu uersaretur; uerum omnes per sodalitia et cognationes in unum coirent, quod ueritatis studiosa, ac non coacta et uiolenta inquisitio una cum eorum duce atque antesignano Barlaamo futura esset. Eodemque modo idolorum etiam cultores ac sacerdotes, Chaldeorumque et Indorum sapientes, qui in uniuerso ipsius imperio erant, quosdamque etiam augures, et prestigiatores, ac uates conuocauit, ut aduersus Christianos  uictoriam obtinerent.

Et quidem ingens ad regem exsecrande ipsius religionis multitudo confluxit: Christianorum autem unus tantum, Barachias nomine, inuentus est, qui Barlaamo  suppetias ferret. Nam pii uiri partim extremo uite die functi fuerant, a furiosis scilicet urbium pretoribus obtruncati; partim impendentium periculorum metu in montibus ac speluncis delitescebant; partim denique regis minas pertimescentes in lucem prodire minime audebant, uerum nocturni pietatis cultores erant, in occulto duntaxat Christum colentes, non autem libere ipsius fidem profitentes. Ille autem solus, utpote generoso animo preditus ad propugnandam ueritatem accessit.  Cum igitur rex in alto atque edito solio consedisset, filium una sedere iussit. At ille pro suo erga patrem honore ac reuerentia id facere recusauit, atque in terra non longe ab eo sedit. Astiterunt igitur uiri infatuate a Deo sapientie periti, quorum, ut Apostoli uerbis utar, insipiens cor errauit . Putantes enim se esse sapientes, stulti facti sunt, et mutauerunt gloriam incorruptibilis Dei in similitudinem corruptibilium hominum, et quadrupedum, et serpentium . Ili, ut cum regis filio, atque iis qui ab ipsius partibus stabant, sermonem consererent, in unum conuenerunt. Atque in eis illud adagium implebatur: Caprea eum leone pugnam iniit  . Etenim ipse Altissimum posuerat refugium suum, et in alarum ipsius umbra sperabat .  Illi autem in huius seculi principibus qui destruuntur, ac mundi principe tenebrarum, cui se ipsos misere subiecerunt, fiduciam suam collocabant .

Producitur itaque Nachor, qui Barlaamum se esse simulabat. Ac rex quidem hoc sibi propositum habebat; uerum sapiens Dei prouidentia celitus aliud administrabat. Astantibus enim his omnibus, rex ad oratores suos et philosophos, uel potius plebis seductores et stolido corde preditos, ait: 304 En uobis certamen, et quidem maximum propositum est. Duorum enim alterum uobis continget, nempe ut uel doctrina nostra confirmata, errorisque conuicto Barlaamo ipsiusque sociis, maximam gloriam et honorem tum a nobis tum a senatu consequammi, ac uictricibus  coronis ornemini; uel fracti ac superati, cum omni ignominia grauissimam mortem oppetatis, atque omnes uestre facultates populo addicantur, quo memoria uestra prorsus a terra deleatur. Nam et corpora uestra bestiis deuoranda obiiciam, et liberos uestros perpetua seruitute multabo.

Hac oratione a rege habita, ipsius filius his uerbis usus est: Aequam sententiam hodierno die tulisti, o rex, eamque uelim Deus confirmet; atque ego eadem magistro meo dico. Conuersusque ad Nachorem, qui Barlaam esse putabatur; ad eum ait: Non te fugit, o Barlaam, in qua gloria quibusque deliciis me inueneris. Tu tamen permultis sermonibus me adduxisti ut a patriis legibus et institutis abscederem, atque ignotum Deum colerem, arcanorum quorumdam  uidelicet ac sempiternorum bonorum spe mentem meam ad sequenda tua dogmata, et exacerbandum patris mei ac domini animum me pertrahens. Quocirca ita existima, te nunc uelut in trutina stare. Nam si ex proposito certamine superior discesseris, eam scilicet quam mihi tradidisti doctrinam ueram esse demonstrans, atque eos qui hodierna die nobis aduersantur, in errore uersari ostendens, tu quidem maiorem quam ullus unquam habuerit, gloriam referes, ac ueritatis preco uocaberis; atque ego in tua doctrina perstabo, Christumque, quemadmodum predicasti, ad extremum usque spiritum colam. Sin autem, siue dolo, siue serio ac uere superatus, ignominiam mihi conflaueris, contumeliam meam  statim ulciscar. Etenim meismet manibus cor tuum ac linguam euellam, eaque cum reliquo tuo corpore canibus in predam dabo, ut tuo exemplo omnes regum filiis imposturam minime facere condiscant.

His uerbis auditis, Nachor ingentem tristitiam ac merorem concepit, ut qui seipsum in foueam quam fecerat incidere, ac laqueo quem absconderat implicari, suoque gladio se confodi perspiceret. Cum igitur rem secum reputasset, ad filii regis partes, ut impendens uite discrimen effugeret, sese potius adiungere, ipsiusque dogmata confirmare statuit, quod uidelicet ille optimo iure supplicio eum afficere posset, si quidem ipsius animum offendisset. At id totum diuine prouidentie erat, que religionis nostre  decreta sapienter per aduersarios confirmabat. Nam cum idolorum antistites et Nachor sermones conserere inciperent, ut Barlaam ille, cum sub Balaac Isrelem quondam exsecrari ac diris deuouere constituisset, multis tamen eum ac uariis benedictionibus cumulauit , ad eumdem etiam modum Nachor insipientibus ac stolidis sapientibus uehementer obluctabatur. Cum enim rex in throno sederet, atque ipsius filius, uti iam a nobis dictum est, ipsi assideret, eique etiam stulti rhetores astarent, qui ut gladium linguas suas ad opprimendam et euertendam ueritatem acuerant , quique, ut cum Isaia loquar, laborem parturiunt, et iniquitatem pariunt , plebis etiam ad certaminis spectaculum innumerabilis multitudo confluxisset, ut  utra pars uictoriam adipisceretur cognosceret, rhetorum unus, qui omnibus doctrina prestabat, ad Nachorem dixit: Tune es ille usque adeo audax, atque in deos nostros contumeliosus Barlaam, qui carissimum regis filium in eiusmodi errorem coniecisti, eumque crucifixum colere docuisti? Respondit Nachor: Sane, ego sum Barlaam, qui deos tuos, quemadmodum dixisti, nichili pendo, quique regis filium non in errorem conieci, sed errore liberaui, atque ad uerum Deum adiunxi. Tum rhetor ille ad hunc modum locutus est: Quoniam magni et eximii uiri, a quibus omnis sapientia et scientia inuenta est, sublimes deos atque immortales eos nuncupent, omnesque orbis terre reges et illustres uiri ipsos colant ac uenerentur, quonam modo ipse linguam aduersus eos  acuis, atque omnino eo audacie prorumpis, ut hec proferas? Quonam item argumento probas eos deos non esse, sed eum qui cruci affixus est? Excipiens autem sermonem Nachor, rhetorem quidem illum nullo responso dignatus est; uerum cum plebi silentium manu indixisset, atque os suum, tanquam illa asina Balaam, aperuisset, ea que dicere minime instituerat prolocutus est, aitque ad regem: Ego, rex, Dei prouidentia in mundum ueni; conspectoque celo, terra, mari, sole, ac luna, reliquisque eiusmodi rebus, earum ornatum admiratus sum. Mundum autem, eaque omnia que ipsius complexu continentur, necessario moueri conspiciens, eum a quo mouetur et conseruatur Deum esse intellexi. Etenim  quidquid mouet eo quod mouetur fortius est; et quod continet atque conseruat fortius est eo quod continetur et conseruatur. Quocirca ipsum Deum esse dico qui omnia 305 procreauit atque conseruat, quique principiis expers est, et sempiternus et immortalis, et nulla re indigens, omnibusque perturbationibus ac defectibus sublimior, hoc est ira et obliuione atque ignorantia, reliquisque omnibus rebus generis eiusdem. Per ipsum autem omnia coagmentata et concreta sunt . Nec uero sacrificiis aut libaminibus, aut ulla alia re in aspectum cadente opus habet , uerum contra omnes eo opus habent.

CAP. XXuII.---His ita de Deo commemoratis, quemadmodum ipsius beneficio mihi de ipso loqui  concessum est, ad humanum genus ueniamus, ut quinam ipsorum ueritatis, quinam erroris participes sint conspiciamus. Illud enim, o rex, inter nos constat, tria in mundo hominum genera esse, nimirum eos qui apud uos deorum cultores dicuntur, et Iudeos, et Christianos. Ac rursum eorum qui multos deos colunt triplex genus esse, nempe Chaldeos, Grecos et Aegyptios. Nam hi reliquis nationibus plurium deorum cultus et adorationis duces ac magistri fuerunt. Quocirca quinam ipsorum in ueritate, quinam in errore uersentur, uideamus. Ac Chaldei quidem Deum ignorantes, post elementa aberrauerunt, resque conditas Creatoris loco colere ceperunt: quarum etiam cum formas quasdam effecissent, eas celi, et terre, et maris, et solis, ac lune, reliquorumque  elementorum et siderum figuram appellarunt, easque res in templis conclusas adorant, ac deos appellant. Quos etiam diligenter ac studiose seruant ne a furibus subripiantur. Nec illud ipsis in mentem uenit, quidquid seruat eo quod seruatur maius esse, et item eum qui aliquid efficit eo quod efficitur prestantiorem esse. Nam si ipsorum dii ea imbecillitate sunt, ut saluti sue consulere nequeant, quonam tandem pacto aliis salutem afferent? Itaque magno errore Chaldei lapsi sunt, mortuas et utilitatis expertes statuas uenerantes. Atque etiam mihi mirari subit, o rex, quonam modo ii qui apud eos philosophorum nomen obtinent, illud haudquaquam animaduerterint, elementa quoque interitui obnoxia esse. Quod si elementa interitui omnino obnoxia ac subiecta sunt, qui  tandem dii esse queant? Quod si elementa dii non sint, quonam modo statue, que eorum nomine construuntur, dii erunt?

Ad ipsa igitur elementa, o rex, accedamus, ut ea deos non esse demonstremus, sed corruptioni ac mutationi subiecta, atque ex nichilo in ortum ueri Dei iussu producta esse, qui quidem corruptionis et immutationis expers est, et inuisibilis, contraque ipse omnia cernit, et arbitratu suo immutat atque conuertit. Quid igitur de elementis dico?

Qui celum deum esse arbitrantur, errant. Nam ipsum conuerti, ac necessario moueri, atque ex multis rebus constare uidemus; propterea enim id est mundus appellatur. Mundus porro artificis cuiusdam  constructio est. Quod autem constructum est, principium ac finem habet. At celum una cum sideribus suis necessario mouetur; siquidem astra certo ordine ac spatio impulsa, a puncto in puuctum, partim occidunt, partim exoriuntur, certisque temporum spatiis iter suum obeunt, ut estates et hiemes, quemadmodum ipsis a Deo imperatum est, efficiant. Nec leges sibi iuxta ineuitabilem nature necessitatem constitutas cum celesti ornatu infringunt. Ex quo perspicuum est, celum non deum, sed Dei opus esse.

Qui autem terram deam esse censent, errant. uidemus enim eam ab hominibus iniuria affici, et eorum imperio subiectam esse, effodi etiam et contaminari, atque inutilem fieri. Nam si igne torreatur,  emoritur, siquidem ex testa nichil oriri potest. Ac preterea si imbribus nimium perfundatur, tum ipsa, tum ipsius fructus corrumpuntur. Quin ab hominibus reliquisque animantibus proculcatur, interfect rum sanguine inquinatur, effoditur, completur, cadauerum theca efficitur. Que cum ita sint, fieri non potest ut terra dea sit, sed res a Deo ad hominum usum effecta.

Eodem modo, qui aquam deam esse putant, errant. Nam ea quoque ad hominum usum procreata est, corumque dominationi subest. Contaminatur etiam et labefactatur, et cum igne coacta est, immutatur: alios atque alios subinde colores sumit, utpote que et frigore concrescat, et ex cruore spurcitiem contrahat, et ad impurarum omnium rerum ablutionem  adhibeatur. Ex quo liquido constat aquam deam esse non posse, sed Dei opus.

Iam uero qui ignem deum esse arbitrantur, ipsi quoque errant. Etenim ignis ad hominum usum creatus est, ipsorumque dominationi subest, et ab ipsis ad omnis generis carnes, partim elixandas, partim assandas, atque etiam ad mortua corpora concremanda, e loco in locum circumfertur; atque insuper multis modis corrumpitur, et ab hominibus exstinguitur; ac proinde ignis deus esse non potest, sed Dei opus.

Ad eumdem etiam modum qui uentorum flatum deum esse existimant, errant. Perspicuum enim est uentum alteri inseruire, 306 atque hominum causa ad transuehendas naues ac frumenta comportanda, reliquosque  ipsorum usus a Deo conditum esse. Huc accedit, quod pro Dei iussu atque imperio tum augessit tum imminuitur. Quare fieri non potest ut uentus deus sit, uerum Dei opus.

Porro qui solem deum esse putant, ipsi quoque errant. Siquidem eum necessario moueri perspicimus, atque a puncto in punctum migrare et commutari, et occidere et exoriri, ut ad hominum utilitatem stirpes et plantas calore afficiat, atque insuper eum diuisionem cum reliquis sideribus habere, ac multis partibus celo minorem esse, luceque interdum defici, nec ullum imperium et principatum obtinere. Ex quo illud planum est fieri non posse ut sol deus sit, sed Dei opus.

 Consimili etiam modo ii qui lunam deam esse opinantur, errant. Nam ipsam necessario moueri et immutari uidemus, atque a puncto in punctum migrare, et ad hominum utilitatem nunc exoriri, nunc occidere, ac sole minorem esse; augeri etiam atque imminui, ac deliquia interdum pati. Quare fieri non potest ut luna dea sit, uerum Dei opus

Denique qui hominem deum esse arbitrantur errant. Nam eum necessario moueri, et ali, et inuitum etiam senescere uidemus, atque interdum delectari, interdum merore affici, ciboque ac potu et ueste indigere. Iracundum etiam atque inuidum esse, et libidine incitari, et penitentia duci, ac multis defectibus laborare. uerum multis etiam modis corrumpitur, nimirum ab elementis, et animantibus, ac postremo  a morte ipsi imminente. Ex quo efficitur ut homo deus esse nequeat, sed Dei opus. Quocirca ingenti errore Chaldei lapsi sunt, dum opinionum suarum commenta sequuntur. Elementa enim, in que interitus cadit, ac mortuas statuas uenerantur, nec se in deorum numerum ea referre sentiunt.

Ad Grecos iam ueniamus, ut si quid forte de Deo recte sentiant uideamus. Greci igitur sapientie laudem sibi arrogantes, stultiores etiam Chaldeis se prebuerunt, complures uidelicet deos inducentes, partim masculos, partim feminas, uitiosarum omnis generis affectionum, ac scelerum architectos. Etenim ridicula, et stulta, et impia, o rex, Greci induxerunt, eos qui non sunt iuxta peruersas suas cupiditates deos appellantes, ut nimirum eos uitii patronos ac  defensores habentes, adulteria perpetrent, rapiant, trucident, atque atrocissima queque scelera committant. Nam cum ipsorum dii huiusmodi flagitia designarint, quonam pacto ipsi quoque non eadem perpetrabunt? Ex his igitur erroris studiis et institutis, hominibus bella et cedes, atque acerbas captiuitates crebro experiri contigit. Quin etiam, si de ipsorum diis sigillatim uerba facere uelimus, ingentem absurditatem perspecturus es.

Siquidem Saturnum ipsi ante omnes deum inducunt, eique filios suos mactant. Qui quidem ex Rhea multos filios habuit, quos etiam ipse furore percitus deuorabat. Aiunt autem Iouem ipsi genitale membrum abscidisse, atque in mare proiecisse, ex quo uenerem ortam esse fabulantur. Iupiter autem patrem  suum uinculis constrictum, in tartarum precipitem dedit. uides errorem ac libidinem, quam aduersus deum suum inuehunt. Num enim fieri potest ut deus catenis uinciatur, ipsique genitales partes amputentur? O singularem amentiam! Quis mente preditus hec dixerit?

Secundus Iupiter inducitur, quem in omnes deos suos regnum tenere aiunt, atque in uarias animantium figuras immutari, ut mortalibus mulieribus stuprum inferat. Etenim eum in taurum sese immutasse tradunt, ut Europa potiretur; in aurum, ut Dane in cygnum, ut Leda; in Satyrum, ut Antiopa; in fulmen, ut Semela. Ac postea multos ex iis filios exstitisse, Bacchum scilicet, Zethum, Amphionem, Herculem,  Apollinem, Dianam, Perseum, Castorem et Pollucem, Helenam, Minem, Rhadamantum, Sarpedonem, et nouem item filias, quas Musas nuncupant.

Ac demum de Ganymede sermonem inducunt. Hinc itaque, o rex, hominibus contigit, ut ad dei sui imitationem hec omnia imitarentur, atque adulteri essent, et insano masculorum amore tenerentur, et alia horrenda flagitia perpetrarent. Quonam igitur modo fieri potest ut Deus adulter sit, aut pedico, aut parricida?

Quin uulcanum etiam quemdam deum esse tradunt, eumque claudum, malleumque ac forcipem tenentem, et ferrarie arti uictus causa operam dantem. Ergo rerum penuria laborabat. Atqui a Deo abhorret,  claudum esse, atque hominum ope indigere.

Adhec Mercurium etiam nobis deum inducunt, qui cupidus sit, et fur, et auarus, et magus, et uersipellis, ac sermonum interpres. Quod quidem item in Dei naturam minime cadit.

Aesculapium insuper in deorum numero habent, qui medicus erat, et pharmaca 307 conficiebat, atque emplastra, uictus parandi causa  componebat, post autem eum propter Tyndarei Lacedemonii filium a Ioue fulmine percussum interiisse narrant. Quod si Aesculapius, cum deus esset, ac fulmine percuteretur, sibi ipsi opitulari nequiuit, qui tandem aliis opem ferre poterit?

Mars etiam ab iis deus belli studiosus et iracundus,  ac pecudum aliarumque rerum cupidus inducitur. Quem item postea, cum uenerem constupraret, a puero Cupidine ac uulcano uinculis astrictum fuisse dicunt. Qui igitur deus is esse queat, qui cupiditate flagrat, ac bellis delectatur, adulteriumque perpetrat, ac uinculis constringitur?

Rursum autem Bacchum inter deos numerant, nocturna festa celebrantem, temulentie magistrum, aliorumque uxores abstrahentem, furore estuantem, fugientem, ac postremo a Titanibus obtruncatum. Quod si Bacchus cum interimeretur, sibi ipsi opitulari non potuit, uerum et furore preceps agebatur, et ebrietati studebat, et profugiebat, quonam pacto deus esse queat?

Tum autem Herculem inducunt, qui se uino obruat,  atque in furorem ruat, suosque filios iugulet, ac deinde flammis absumptus intereat. Qui autem Deus esse is queat, qui se uino obruit, ac liberos suos obtruncat, ignisque ardore conflagrat? Aut quo tandem modo aliis auxilio esse poterit, qui sibi auxilium afferre non potuit?

Preterea Apollinem inducunt, inuidia laborantem, atque arcum et pharetram, ac nonnunquam etiam citharam et tibiam tenentem, hominibusque questus causa uaticinia edentem. Egebat igitur. Atqui fieri non potest ut Deus egeat et inuideat, et citharedus sit.

Eodem etiam modo Dianam ipsius sororem inducunt, uenationi studentem, atque arcum et pharetras  habentem, solamque cum canibus uagantem, ut ceruum aut aprum intercipiat. Quonam igitur modo dea erit uenatrix mulier, et cum canibus oberrans?

Postremo uenerem etiam deam esse adulteram dicunt. Aliquando enim cum Marte concubuit, aliquando cum Anchise, aliquando cum Adonide, cuius etiam mortem deplorat, amasium suum requirens. Quin etiam eam ad inferos descendisse aiunt, ut Adonidem a Proserpina redimeret. uidistine unquam, o rex, dementiam hac maiorem? deam nimirum inducere, que adulterii crimine se obstringat, et ploret ac lamentetur.

Adonidem autem etiam deum uenatorem inducunt, eumque ab apro percussum uiolenta morte interiisse  aiunt, nec in huiusmodi calamitate opem sibi ipsi afferre potuisse. Quonam itaque pacto hominum curam geret adulter et uenator, quique uiolenta morte interiit?

Hec omnia ac multa alia eiusmodi adhuc fediora et sceleratiora, o rex, de diis suis Greci inducunt, que nec dicere, nec memoria ullo modo usurpare fas est. Unde homines a diis suis occasionem arripientes, omne sceleris et libidinis atque impietatis genus perpetrarunt, horrendis flagitiis suis terram et erem contaminantes.

Aegyptii autem eos stultitia et stoliditate superantes, grauius quam ulle alie nationes aberrarunt. Neque enim Grecorum deos uenerari satis habuerunt; uerum insuper bruta animantia, tam terrestria  quam in aquis degentia, tam stirpes quam plantas in deorum numero habuerunt, atque omni insanie ac libidinis genere grauius quam ulle terre nationes sese conspurcarunt. Antiquitus enim Isidem colebant, uirum simul ac fratrem Osiridem habentem, qui a fratre suo Typhone obtruncatus est. Eaque de causa Isis cum filio suo Oro in Byblum Syrie fugit, Osiridem querens, atque acerbe lamentans, quoad tandem Orus creuisset, ac Typhonem de medio sustulisset. Ergo nec Isis fratri suo ac uiro suppetias ferre potuit, nec Osiris, cum a Typhone trucidaretur, sibi ipsi auxilio esse potuit, nec denique Typhon fratricida, cum ei ab Oro et Iside exitium afferretur, seipsum a morte uindicare. Et tamen cum hi ob huiusmodi calamitates ad hominum notitiam peruenissent,  a stultis Aegyptiis dii habiti sunt.

Quin neque his aut reliquis gentium numinibus contenti, bruta enim animantia inuexerunt. Nonnulli etenim ipsorum ouem, alii hircum, alii uitulum et suem, alii coruum et accipitrem, alii uulturem et aquilam, alii crocodilum; quidam felem, et canem, et lupum, et simiam, et draconem, et aspidem; alii cepas, et allia, et spinas, ceterasque res conditas coluerunt. Nec homines miseri nichil omnino uirium his omnibus rebus inesse sentiunt. Nam cum deos suos ab aliis hominibus et comedi, et igne cremari, et iugulari atque corrumpi uideant, non tamen proinde eos deos non esse intellexerunt.

Quocirca magno errore tum Aegyptii, tum Chaldei,  tum Greci lapsi sunt, deos huiusmodi inducentes, atque ipsorum statuas efficientes, surdaque et sensus expertia simulacra 308 pro diis habentes. Ac demiror quo pacto, cum deos suos ab artificibus secari, et dolari, ac truncari, atque temporis longinquitate inueterascere et immutari, atque igne conflari cernerent, hinc eos minime deos esse non animaduerterint. Nam qui in sue salutis negotio nullam uim habent, quonam tandem modo hominum saluti consulent? At uero pete ipsorum, et philosophi tam Chaldeorum quam Aegyptiorum, cum uersibus suis ac litterarum monumentis deos suos exornare studuerunt, eorum ignominiam magis detexerunt, nudamque omnium oculis proposuerunt. Nam cum hominis corpus, quamuis alioqui multis partibus  constet, nullum tamen membrorum suorum abiicit, uerum firmissimam cum ipsis omnibus coniunctionem habens, secum ipsum concordat, qui tandem in Dei natura tanta pugna et discordia futura est? Nam si una deorum natura esset, deus deum insectari, aut obtruncare, aut malo aliquo mulctare minime debebat. Quod si dii a diis uexati, et interempti, et spoliati, ac fulmine percussi sunt, non iam una eorum natura est, sed distincte uoluntates atque omnes exitiose ac pestifere.

Ex quo concludendum est neminem eorum deum esse. Perspicuum est igitur, o rex, omnem eorum de deorum natura disputationem erroris plenam esse. Quonam autem pacto ii qui apud Grecos sapientie atque doctrine fama floruerunt, illud minime intellexerunt,  eos qui leges tulerunt suismet legibus iudicari? Nam si leges iuste sunt, iniusti omnino ipsorum dii sunt, qui contra legum prescripta mutuo sese interfecerint, atque in ueneficia, et adulteria, et furta, et preposteras libidines proruerint. Sin autem recte fecerunt, leges certe inique sunt, utpote aduersus deos constitute. Nunc autem leges preclare ac iuste sunt, ut que et uirtutes laudent, et uitia prohibeant; deorum autem, quos ipsi colunt, iniqua sunt opera: quare iniqui etiam ipsorum dii sunt, omnesque impii ac morte multandi, qui eiusmodi deos inducunt. Nam si ea que de ipsis litterarum monumentis prodita sunt, ficta et fabulosa sunt, nichil aliud sunt quam meri sermones; si autem naturalia, non iam dii sunt qui hec fecerunt ac perpessi  sunt; quod si allegorico sensu ea dicuntur, fabule sunt, ac nichil preterea. Demonstratum est itaque, o rex, hos omnes cultus, qui multis diis tribuuntur, erroris atque exitii opera esse , Deumque qui omnia condidit, colendum esse.

ueniamus igitur, o rex, etiam ad Iudeos, ut quidnam ipsi quoque de Deo sentiant uideamus. Nam ipsi ab Abraham, Isaac, et Iacob oriundi, Aegyptum incoluerunt. Illinc autem Deus eos in manu potenti et brachio excelso, per Moysen ipsorum legislatorem eduxit, ac per multa prodigia et signa suam ipsis potentiam declarauit. uerum ipsi quoque perfidos  atque ingratos sese prebentes, gentium deos sepenumero adorarunt, prophetasque ad se missos ac iustos uiros morte affecerunt. Ac deinde, posteaquam ita Dei uoluntas tulit, ut Filius suus in terram ueniret, eum contumelia affectum, Pontio Pilato Romanorum duci tradiderunt, crucisque supplicio condemnarunt, nulla uidelicet ipsius beneficiorum atque innumerabilium miraculorum, que inter ipsos designarat, habita ratione, suoque scelere perierunt. Nam nunc quoque solum quidem omnipotentem Deum colunt, sed non secundum scientiam, siquidem Christum Filium Dei negant , gentilibusque similes sunt, etiamsi ad ueritatem, a qua procul se remouerunt, propius aliquanto accedere uideantur. Ac de Iudeis hactenus.

 At Christiani a Domino nostro Iesu Christo doctrine sue originem ducunt. Hic autem Dei altissimi Filius in Spiritu sancto creditur. Qui quidem humane salutis causa de celo descendit, atque ex sancta uirgine genitus est, ac sine semine et corruptione carnem suscepit, hominibusque apparuit, ut eos a falso multorum deorum cultu reuocaret. Atque admiranda incarnationis sue dispensatione perfunctus mortem sponte, atque ingenti quodam consilio, per crucem degustauit. Triduo autem post resurrexit, atque in celos ascendit. Cuius presentie gloriam ex Scriptura, que apud eos Euangelica uocatur, si eam legere in animum induxeris, perspicere licet, o rex. Hic duodecim discipulos habuit, qui post ipsius in celum ascensum in orbis terre prouincias exierunt,  ipsiusque augustam amplitudinem promulgarunt: quemadmodum etiam unus ex ipsis regiones nostras peragrauit, ut ueritatis dogmata predicaret ; unde etiamnum ii qui predicationis eorum iustitie administram operam nauant, Christiani appellantur. Atque hi sunt qui ueritatem supra omnes terre nationes inuenerunt. Siquidem Deum rerum omnium conditorem atque architectum in Filio unigenito et Spiritu sancto agnoscunt, nec preter eum ullum alium Deum uenerantur. Habent autem Domini Iesu Christi 309 mandata cordibus suis insculpta, eaque custodiunt, mortuorum resurrectionem ac futuri seculi uitam exspectantes. Non adulterii, non fornicationis crimine sese deuinciunt, non falsum testimonium dicunt, aliena non concupiscunt,  patri et matri honorem tribuunt, proximos amant, iustum iudicium ferunt; que sibi ipsis fieri nolunt, aliis non faciunt; eos a quibus leduntur obsecrant, ac sibi eorum amicitiam conciliant. Inimicos beneficiis afficere student, lenes et faciles se prebent, ab omni iniquo concubitu atque ab omni impuritate abstinent, uiduam non contemnunt, pupillo merorem non inferunt, qui habet non habenti prolixe subministrat. Peregrinum si uiderint, tecto admittunt, eiusque non secus ac ueri et germani fratris aduentu delectantur. Non enim carnis, sed animi ratione fratres se uocant. uitam suam Christi causa profundere parati sunt: nam ipsius precepta firme obseruant, sancte uidelicet ac iuste, quemadmodum  Dominus Deus ipsis imperauit, uiuentes: gratias ipsi omni hora in omni cibo et potu, ac reliquis bonis agentes . uere enim hec ueritatis uia est, que quidem eos qui eam ingrediuntur, ad sempiternum regnum, quod a Christo in futura uita promissum est, tanquam porrecta manu ducit.

Atque ut intelligas, o rex, me hec ex cerebro meo minime fingere, si ad Christianorum Scripturas oculos adieceris, me nichil a ueritate alienum loqui reperies. Quare preclare filius tuus intellexit, optimoque iure Deo uiuo cultum adhibere didicit, ut in futuro euo salutem obtineat. Magna etenim atque admiranda sunt que a Christianis tum dicuntur tum geruntur. Neque enim hominum, sed Dei uerba proloquuntur, relique autem nationes errant, ac sibi  ipsis imposturam faciunt, siquidem in tenebris ambulantes, ebriorum instar in seipsos impingunt. Atque hic sit, o rex, mee ad te orationis finis, quam quidem ueritas in mente mea dictauit. Desinant itaque uecordes tui sapientes aduersus Dominum nugari. Nam uobis Deum creatorem uenerari, atque ipsius uerbis ab interitu alienis aurem accommodare expedit, ut condemnationem ac supplicium effugientes, uitam interitus expertem hereditario possideatis.

CAP. XXuIII.---Hec posteaquam a Nachore commemorata sunt, rex iracundia estuabat; rhetores autem ipsius et sacerdotes muti stabant, ut qui nichil contra, preter infirmos quosdam ac nullius momenti sermunculos, afferre possent. At uero regis filius spiritu exsultabat, atque hilari uultu Dominum  celebrabat, qui iis quorum fiducia in ipso posita est, in rebus perplexis et impeditis exitum dat, quique etiam per inimicum et hostem ueritatem confirmabat, efficiebatque ut et qui erroris antesignanus erat, recte doctrine patronum se preberet.

Rex porro, quamuis alioqui Nachori uehementer irasceretur, nullo tamen eum malo afficere potuit, propterea quod lege coram omnibus ante promulgata, ei pro Christianis libere uerba facere permisisset. Ceterum ipse persepe sermonibus ipsius obluctans, eum per signa quedam admonebat, ut illam pugnandi acrimoniam remitteret, atque rhetorum disputationi manus daret. At ille uehementius inualescebat, omnes ipsorum propositiones atque argumenta refutans, errorisque, quo tenebantur, fraudem  ac fallaciam detegens. Cum autem pene ad uesperam usque disputatio producta fuisset, rex concionem solui iussit, tanquam scilicet postridie rursum de hac re agitari uellet.

Iosaphat autem regem ita est allocutus: Ut primo iuste omnia geri iussisti, o rex, ita iustitie quoque finem impone, duorum alterum faciens, nempe ut uel magistrum meum hac nocte mecum manere permittas, ut de his rebus de quibus crastina die cum iis qui nos bello lacessent uerba facienda sunt una dispiciamus, ac tu item tuos assumens, arbitratu tuo cum illis ea que in rem futura uidebuntur mediteris; aut tuos mihi hac nocte concedens, meum accipe. Quod si utrique apud te sint, meus nimirum in afflictione et  metu, tui autem in letitia et animi remissione, equum mihi iudicium istud esse non uidetur, sed principatus licentia, et pactorum uiolatio. Rex itaque huius orationis lepore uictus, assumptis sapientibus et sacerdotibus suis, Nachorem filio concessit, hac nimirum spe fretus, fore ut ea que pollicitus fuerat prestaret.

Regis itaque filius in palatium suum proficiscitur, non secus atque Olympicus quidam uictor, superatis aduersariis, secum Nachorem habens. Quem cum, remotis arbitris, acciuisset, his ad eum uerbis usus est: Ne me, qui sis, ignorare existimes. Certissimum enim habeo te diuinissimum Barlaamum haud quaquam esse, uerum Nachorem astrologum. Ac miror quid uobis in mentem uenerit, ut huiusmodi fabulam  fingeretis, atque hoc uobis persuaderetis, uos eas clarissima die oculis meis tenebras obiecturos esse, ut pro oue lupum acciperem. uerum non abs re prouerbio fertur, Cor stulti uana cogitare. Atque hec quidem cogitatio et consilium uestrum rancidum sane ac prorsus stolidum erat, opus autem quod ipse egisti, omni prudentia et sagacitate plenum est, 310 ac propterea gaude, Nachor, et exsulta.

Multas enim tibi hoc nomine gratias habeo, quod ueritatis patrocinium hodierno die suscepisti, nec sceleratis uerbis ac uersuta simulatione labia tua contaminasti; quin potius ea multis sordibus expurgasti, falsorum nimirum deorum errore confutato, atque Christianorum dogmatum ueritate confirmata. Ego uero duplici de causa, ut te mecum adducerem,  operam dedi; altera, ne te rex priuatim tenens, supplicio afficeret, propterea quod non ea es locutus que ipsi grata essent; altera ut hod erno tuo beneficio gratiam tibi rependam. Quonam autem tandem pacto istud? Nimirum te admonens, ut a praua et periculosa hac uia, quam ad hunc usque diem tenuisti, deflecta, ac rectam et salutarem semitam ingrediaris: quam quidem non ignorans, sed sponte malum amplectens, effugisti, in iniquitatis barathra et precipitia teipsum impellens. Intellige itaque, o Nochor, cum prudens et sagax sis, ac Christum solum, et uitam apud ipsum abstrusam elucrari stude, fluxis his et caducis contemptis ac pro nichilo habitis. Non enim in eternum uiues; sed, cum mortalis sis, iam iamque hinc abiturus es, quemadmodum et omnes, qui ante  te exstiterunt. Atque, o te miserum! si, ubi iustum iudicium, ac iusta operum merces est, grauem peccati sarcinam tecum ferens abeas, nec eam prius abieceris, cum abiicere procliue sit.

Nachor itaque ob huiusmodi sermones animo compunctus, his uerbis usus est: Recte dixisti, o rex, recte inquam. Nam ipse quoque uerum et ab omni mendacio alienum Deum, per quem omnia facta sunt, noui; atque item futurum iudicium scio, ex multis uidelicet Scripture sacre uerbis id edoctus, uerum improba consuetudo, atque antiqui supplan tatoris uersutia cordis mei oculos cecauit, densasque animo meo tenebras offudit. Nunc autem ad uerbum tuum abiecto tenebroso uelamine, ad uultus Dominici  lucem accurram; fortasse enim mei miserebitur, penitentieque ianuam mihi improbo ac rebelli seruo aperiet. Quanquam mihi fieri non posse uidetur ut peccatorum meorum, que arena grauiora sunt, et eorum que tum sciens tum ignorans perpetraui, ueniam obtineam.

Hac oratione audita, regis filius statim exsurgit, atque animo incalescit, animumque Nachoris ad desperationem propendentem recuperare atque erigere incipit. Nulla enim, o Nachor, inquit, nulla de hac re dubitatio animum tuum subeat. Scriptum est enim  posse Deum etiam ex his lapidibus excitare filios Abrahe. Quod quidem, ut aiebat pater Barlaam, quid aliud est, quam quod homines deplorate improbitatis atque omni iniquitatis genere contaminati  salutem consequi possint, Christique filii effici, qui pro sua summa et incredibili humanitate omnibus sese ad meliorem frugem recipientibus celestes portas patefecit? Neque enim cuiquam omnino salutis aditum preclusit, uerum eos quos scelerum penitet misericordi animo suscipit; ob eamque causam iis qui hora prima, et tertia, et sexta, et nona, et undecima ad uineam accesserunt, equa merces attribuitur, quemadmodum Euangelicis scriptis proditum est . Ac proinde etiamsi ad hunc usque diem in peccatis consenueris, tamen si feruenti animo accedas, eadem que ii qui ab adolescentia certamen subierunt premia consequeris. Hec et multa alia cum diuinissimus iuuenis ad Nachorem in malis inueteratum de penitentia locutus  fuisset, ipsique ueniam spopondisset, Christumque facilem ac propitium ipsi fore promisisset, illudque pro certo affirmasset, eum pro sua bonitate semper peccatoris penitentiam suscipere paratum esse, egram ipsius animam, tanquam medicamentis quibusdam emolliens, ipsum prorsus in sanitatem asseruit.

Statim enim ad eum Nachor dixit: Tu quidem, o animo etiam quam corpore nobilior, qui admirabilibus his mysteriis preclare imbutus es, ad extremum usque in preclara confessione uelim maneas, nec eam aut ullum tempus, aut ullus modus e tuo pectore euellat. Ego autem hac ipsa hora proficiscar, ut salutem meam queram, mihique Deum, quem ad iram prouocaui, per penitentiam propitium ac facilem  reddam. Non enim posthac, nisi tibi aliter uideatur, regis faciem conspiciam. Ingenti autem animi letitia effectus regis filius, atque hunc sermonem libenter excipiens, ipsum complectitur et exosculatur, attentisque ad Deum fusis precibus, eum e palatio emittit.

Egressus autem Nachor, animo compunctus in densissimam solitudinem cerui instar prosiliit, atque in monachi cuiusdam, qui sacerdotii dignitate ornatus erat, speluncam se confert in qua ille propter imminentem metum delitescebat. Atque ante ipsum feruentissimo pectore humi sese prouoluit, ipsiusque pedes, instar uidelicet ueteris illius meretricis , lacrymis perfundit, ac diuinum baptismum  exposcit. Sacerdos itaque, utpote diuina gratia plenus, ingentem animo uoluptatem cepit, eumque confestim, ut mos ferebat, per dies haud paucos Christiane fide rudimentis institutum, diuino 311 baptismate perficit in nomine Patris et Filii et Spiritus sancti . Mansit autem cum illo Nachor, perpetua ob ea peccata que perpetrarat penitudine ductus, Deumque benedicens, qui neminem perire uult, uerum omnium resipiscentiam exspectat, atque eos qui penitentiam agunt humane ac benigne excipit .

Rex autem, cum de Nachoris rebus mane certior factus fuisset, ac spe sua excidisset, et preterea sapientes suos ac stolidos oratores nullo negotio superatos fuisse conspexisset, in magna animi anxietate  uersabatur; eosque, cum graues prius contumelias ac dedecora ipsis intulisset, ac nonnullos etiam bubulis neruis atrocem in modum lacerasset, ipsorumque oculos fuligine illeuisset, a se ablegauit. Ipse autem falsorum deorum imbecillitatem damnare incepit, etiamsi alioqui nondum ad Christi lucem plene ac perfecte oculos coniicere in animum induceret. Etenim densa caliginis nubes ipsi undique affusa cordis ipsius oculos adhuc tenebat. Ceterum non iam sacerdotes suos in honorem habebat, nec festa et libamina simulacris suis peragebat, uerum animo in utramque partem uacillabat: hinc nimirum deorum suorum imbecillitatem improbans, illinc autem Euangelice uite sinceritatem reformidans, prauaque consuetudine ita constrictus, ut ab ea uix auelli posset.  Siquidem corporearum uoluptatum seruituti maiorem in modum addictus erat, uitiosisque affectionibus prorsus operam dabat, captiui instar ductus, atque absque uino, ut Isaie uerbis utar , ebrius, et ab improba consuetudine tanquam freno quodam retractus.

Cum igitur rex cum duplici cogitatione ad hunc modum luctaretur, nobilissimus ipsius filius, ac uere regio animo preditus, in suo palatio quietus degebat, nature sue generositatem, modestiamque et constantiam per opera cunctis declarans. Nam theatra et equorum certamina, et uenationum exercitationes, et inania omnia iuuenilis etatis studia, et imposturas quibus stulti animi deliniuntur et inescantur, nichili omnino ducebat; uerum ex Christi  mandatis omnino pendebat, ac diuino amore sauciatus, eum expetebat, qui uere expetendus est, totus suauis ac totus desiderabilis , atque eiusmodi, ut sine ulla saturitate expectatur.

In memoriam autem rediens magistri sui Bar laam, atque ipsius uitam sibi ante oculos proponens, ipsius amore animum suum demulceri sentiebat, ac quonam pacto ipsum uideret, summo studio curabat; atque ipsius sermones sine ulla intermissione in corde suo circumferens, erat tanquam arbor secus aquarum decursus plantata, perpetuoque irrigata, ac tempestiuos domino fructus afferens. Multas enim animas diaboli laqueis eripuit, Christoque seruatas obtulit, siquidem multi ad eum sese conferentes,  salutaribus sermonibus fruebantur. Ex quibus non pauci, fuga relicto errore ad salutarem doctrinam accurrebant. Alii autem, rebus huius uite longum ualere iussis, monasticam palestram capessebant. Ipse autem orationibus et ieiuniis operam dabat, identidemque hanc uocem ad Deum mittebat: O Domine mi, o Domine mi ac Rex, cui ego credidi, ad quem ego profugi, atque errore liberatus sum, dignam famulo tuo Barlaamo mercedem repende, pro eo quod mihi oberranti te, qui uia, uita et ueritas es , demonstrauit. Ac mihi hoc concede, ut rursum illum in corpore angelum, quo mundus dignus non est , conspiciam, atque cum eo quod mihi uite superest conficiam, ut uite ipsius uestigiis insistens, tibi Deo ac Domino placeam.

 CAP. XXIX.---Eo autem tempore publicum falsorum deorum festum in urbe illa erat. Regem porro huic festo interesse ac copiosissimis uictimis illud exornare oportebat. uerum cum sacerdotes ipsum in deorum cultu segnem ac tepidum esse conspicerent, id uerebantur, ne ad templum uenire negligeret, sicque ipsi muneribus iis que a rege accipere consueuerant, ceterisque prouentibus orbarentur. Surgentes itaque, ad speluncam quandam in uastissima solitudine sitam proficiscuntur, in qua uir quadam magicis artibus deditus, atque falsi idolorum cultus acerrimus propugnator habitabat, Theudas nomine, quem etiam rex singulari honore complectebatur, charumque magistrum existimabat, ipsius nimirum uaticiniis regnum suum omnium rerum  copia florere, atque in dies augeri dicens. Cum igitur sacerdotum cultores ad ipsum uenissent, eius opem atque auxilium implorabant, eique deorum improbationem in quam rex inciderat exponebant, queque regis filius fecisset, et quemadmodum Nachor ad ipsius uoluntatem atque sententiam concionem habuisset. Ac nisi tu ipse uenias, inquiebant, nobisque opem offeras, spes omnis exstincta est, omnisque deorum cultus ac ueneratio periit. Nam tu unicum nobis calamitatis solatium relictus es, atque in te uno spes omnes nostras positas habemus.

Theudas itaque cum satanico eo exercitu quem secum habebat in expeditionem pergit, atque aduersus ueritatem arma comparat: accitis nimirum multis prauis spiritibus, quos ad res improbas prompte  ac 312 libenter auxiliarem manum afferre norat, et quos ipse semper ministros adhibuerat, his comitatus ad regem accedit.

Ut autem ipsius aduentus regi nuntiatus est, atque ipse palmarum uirgam manu tenens, ouinaque pelle indutus ingressus est, rex e throno suo exsiliit, ipsique obuiam prodiit, eumque osculatus est. Cumque cathedram afferri iussisset, ipsum prope se collocauit. Posteaque Theudas his ad regem uerbis utitur: Rex, in eternum uiue, maximorum deorum fauore ac beneuolentia septus. Ad me enim allatum est te ingens certamen aduersus Galileos iniisse, ac luculentissimam palmam retulisse. Eoque nomine huc  ueni, ut, ad edendam grati animi significationem, festum una celebremus, atque eleganti forma preditos adolescentes ac formosas puellas diis immortalibus immolemus, taurosque centum, ac plurima alia animalia ipsis offeramus, quo eos quoque in posterum inuictos adiutores habeamus, qui nobis uniuersum uite curriculum planum et equabile reddant.

Ad hec rex: Minime uero, inquit, o senex, uicimus, minime, inquam, uicimus; uerum nullo potius negotio uicti sumus. Nam qui a nobis stabant, repente aduersum nos exstiterunt, ac uelut furore et insania laborantem atque imbecillam nostram aciem nacti, prorsus eam fregerunt ac prostrauerunt. Nunc autem, si qua tibi facultas et uis suppetit, qua tu humi iacenti religioni nostre opitulari, eamque  rursum excitare queas, uelim exponas. Theudas autem regi ad hunc modum respondit: Galileorum contentiones atque inanes sermones, o rex, minime pertimesce. Que enim sunt ea que ab ipsis afferuntur, quantum quidem ad uiros ratione ac prudentia preditos attinet? Meo quidem iudicio facilius deiicientur, quam folium a uento excussum. Neque enim uel conspectum meum sustinebunt, tantum abest ut sermones conserant, atque ad mecum disputandum pedem conserant. Ceterum, ut et propositum istud certamen, et quidquid aliud in animo habuerimus, recto cursu feratur, resque nobis ex animi sententia succedant, fac publicum hoc festum exornes, deorumque beneuolentiam, tanquam firmissima quedam arma induas, ac tum fausta omnia  habiturus es. Hec cum ille iactasset, qui, ut cum Dauide loquar, in malitia potens erat, atque iniquitatem tota die meditabatur , turbidamque, ut Isaie [* 1Kb] uerbis utar, subuersionem amico suo propinabat , improborum spirituum, quos ipse comites habebat, ope atque adiumento perfecit, ut rex cogitationes eas que ipsum salutis submonebant prorsus e memoria eiiceret, eisdemque, quibus solebat studiis sedulo hereret. Ac proinde cum regie littere quaquauersum commeassent, quibus omnes ad exsecrandum deorum festum conuenire iubebantur, cernere erat ingentem hominum multitudinem confluentem, atque oues et boues, uariaque animalia secum adducentem.

Cum igitur omnes coiissent, surgens rex, una cum  impostore Theuda ad templum profectus est, ut tauros ac permulta animantia immolarent. Sicque nefarium et exsecratione dignum festum celebrabant; adeo ut et brutorum animantium mugitibus tota urbs personaret, et uictimarum nidore ipse quoque er inficeretur. His ad hunc modum confectis, cum improbi spiritus de Theude uictoria maiorem in modum gloriarentur, sacerdotesque gratias ipsi habuissent, rex rursum ad palatium se recepit, aitque ad Theudam: En quemadmodum iussisti, nichil omnino studii a me pretermissum est, quod quidem ad festi splendorem, et sacrificiorum magnificentiam pertineret. Iam itaque tempus est ut que mihi promisisti  expleas, filiumque meum, qui a religione nostra desciuit, a Christianorum errore uindices, ac cum benignis diis in gratiam reducas. Nam ego cum artem omnem adhibuerim, atque omnem lapidem mouerim, nullam tamen morbi medicinam reperi, sed ipsius mentem omnibus rebus superiorem esse perspexi. Nam si blande ac leniter cum eo agere institui, ne sic quidem eum mihi ullo modo animum adiicere comperi. Rursum si seuere atque acerbe eum accepi, in peruicaciam potius inde ipsum attolli conspexi. Quamobrem calamitatem eam que mihi accidit, sapientie tue committo. Ac siquidem ea, ope tua et auxilio liberatus, filium meum mecum rursus deos meos colentem, atque uoluptuarie huius uite cupiditatibus ac regni uoluptatibus fruentem uideo, auream tibi statuam erigam, efficiamque  ut posthac in sempiternum idem tibi diis honor a cunctis tribuatur.

Theudas igitur attentam aurem diabolo subiiciens, atque ab illo improbum ac pestiferum consilium edoctus, ipsique lingue atque oris operam nauans, ad regem ait: Si filium tuum in potestatem tuam redigere, ipsiusque in pugnando peruicaciam inanem reddere cupis, ars a me excogitata est, cui obluctari nullo modo poterit, uerum durus ipsius animus facilius emollietur, quam cera ingenti rogo admota. Rex itaque uanum hominem inani tumore inflatum uidens, ad uoluptatem statim animique letitiam sese 313 conuertit, sperans uidelicet, petulantem illam et audacem linguam animum diuinitus edoctum ac philosophie plenum superaturam esse. Cumque quenam  illa ars esset ex eo sciscitaretur, tum Theudas, tanquam nouacula acuta dolum contexit , callideque pharmaca comparat. Atque improbam technam, diabolique consilium, queso, perspice. Omnibus, inquit, o rex, qui filio astant atque inseruiunt, ab eo procul disiunctis, pulchra et perquam eleganti forma preditas mulieres, atque ad pelliciendos animos adornatas, cum eo perpetuo uersari, ipsique ministrare, uiteque consuetudinem et contubernium cum eo habere iube. Ego autem uno ex iis spiritibus, quos ad res huiusmodi comparaui, ad eum postea submisso, acriorem uoluptatis ignem excitabo. Ac simul atque uel cum una sola huiusmodi muliercula rem habuerit, nisi tibi omnia ex animi sententia fluant, erit iam cur me contemnas, atque  ut nullius usus hominem, non honoribus, sed maximis suppliciis afficiendum ducas. Nihil enim masculorum animos perinde allicere ac demulcere solet, ut feminarum conspectus. Atque ut sermonibus meis fidem adhibeas, historiam hanc uelim audias.

CAP. XXX.---Rex quidam cum mascula prole careret uehementer animo angebatur, eamque calamitatem haud paruam existimabat. Hoc igitur cum statu esset, filium in lucem edidit, eoque nomine summa uoluptate perfusus est. Dixerunt autem ad eum eruditi quidam medici, fore ut si puer intra duodecim annos solem aut ignem uideret, lumine prorsus orbaretur, id enim ex oculorum ipsius situ designari. Que cum pater audisset, cubiculum quoddam  obscurum ex rupe quadam condidisse, filiumque illic una cum nutricibus inclusisse fertur, nec ante duodecim annos exactos ullum omnino ipsi lucis splendorem ostendisse. Confecto autem huiusmodi temporis curriculo, filium, qui nichil omnino rerum mundanarum ad hunc usque diem perspexerat, ex hoc cubiculo educit; ac tum ipsi omnia, iuxta suum quodque genus exhiberi ac demonstrari iubet, uiros nimirum in uno loco, in alio feminas, aliunde aurum, alia ex parte argentum, uniones et lapides exquisiti pretii, uestes luculentas et elegantes, currus insigni pulchritudine simul cum regiis equis aureo freno instructis, cum auleis purpureis, ac sessoribus armatis, boum item armenta, et pecudum greges; atque, ut summatim dicam, omnia certo ordine  puero demonstrabat. Percontante autem eo quonam singule res nomine appellarentur, regis satellites ac stipatores uniuscuiusque nomen exponebant. Cum autem mulierum nomen scire cuperet, tum regis armiger lepide ac festiue, demones eas appellari dixit, a quibus hominum mentes in errorem traherentur. Pueri autem pectus earum amore atque cupiditate uehementius quam ullius alius rei desiderio illectum ac delinitum est. Cum igitur omnibus rebus peragratis ad regem eum adduxissent, ac rex ex ipso quidnam ex omnibus rebus quas uidisset ipsi magis arrideret, quesiuisset: Quid, inquit, aliud quam demones illi qui homines in fraudem inducunt? Neque enim ullius rei ex his omnibus quas hodierno die uidi perinde atque eorum amore animus meus incensus  est. Atque hunc pueri sermonem rex ille admiratus est, quamque uiolenta ac tyrannica res feminarum amor esset, hinc iudicauit. Quocirca tu quoque non ulla alia ratione quam ista te filium tuum in potestatem redacturum putes.

Rex hoc consilium excipit, atque confestim ad eum delecte puelle prestanti atque egregia forma inducuntur. Quas etiam cum ipse eleganti ornatu illustrasset, atque omnino ad pelliciendum iuuenis animum instruxisset, omnes ipsius famulos et ministros e palatio eiicit, easque in eorum locum substituit. He itaque ipsi undique herebant, eumque complectebantur, atque ad nefarium concubitum exstimulabant, per omnes uidelicet gestus ac sermones ipsum ad uoluptatem prouocantes. Neminem alium habebat  quem conspiceret, cum quo colloqueretur, aut cenaret, ipse enim omnia ipsi erant. Atque hec quidem rex faciebat. Theudas autem rursum ad pestiferam suam speluncam profectus, libros qui res huiusmundi efficere poterant, in manus sumit; euocatumque unum ex improbis spiritibus ad Christi militem bello lacessendum emittit, nesciens scilicet miser ille quantum sui risum excitaturus, quantamque simul cum uniuersa sua diabolica cohorte infamie notam subiturus esset. Improbus autem spiritus, aliis insuper nequioribus spiritibus assumptis, ad generosi adolescentis cubiculum se confert, in eumque impetum facit, uehementissimam carnis fornacem succendens. Ac diabolus quidem internas ipsi flammas  admouebat, puelle autem, ut corporis pulchritudine insignes, sic animo deformes improbam materiam externe suppeditabant.

At uero pura illa anima pestiferi spiritus impetum agnoscens, ac preposterum cogitationum bellum, quod magno ac uehementi 314 aduersum se impetu ueniebat, conspiciens, perturbabatur, tantoque malo liberari, purumque sese Christo exhibere cupiebat, nec sanctam illam stolam, qua eum baptismi gratia induerat, libidinis ceno contaminare. Confestim itaque amori amorem, hoc est impudico diuinum opponit, sibique pulchritudinem illam ac gloriam omni sermone prestantiorem, quam pure anime in Christi sponsi nuptiis, ex quibus illi qui nuptialem tunicam conspurcarint eiicientur, uinctisque manibus et pedibus  in exteriores tenebras protrudentur, habitature sunt , in memoriam reuocat. Hec cum animo suo considerans, et lacrymas profundens, pectus uerberabat, improbas illas cogitationes, non secus ac fucos quosdam in fugam uertens. Deinde surgens, ac manus attollens, calentibus lacrymis ac gemitibus Dei opem atque auxilium implorabat, iisque uerbis utebatur: Omnipotens Domine, qui solus uiribus polles, atque ad misericordiam procliuis es, Domine, inquam, spes desperatorum et eorum qui auxilio carent, mei, queso, inutilis tui serui nunc recordare, facilique ac propitio oculo me intuere, animamque meam a diabolica framea eripe, ac de manu canis unicam meam, nec me in hostium meorum manus incidere permittas . Non supergaudeant  mihi qui oderunt me inique ; nec me in iniquitatibus corrumpi sinas, corpusque meum, quod tibi castum exhibere promisi, probro et contumelia afficere. Te enim concupisco, teque adoro, Patrem, et Filium, et Spiritum sanctum, in secula.

Cumque Amen subiunxisset, diuinam consolationem celitus ipse sibi aduenire sensit, atque improbe cogitationes sese subduxerunt. Ipse autem ad matutinum usque tempus in precibus perstitit; intellectisque uersipellis hostis technis atque artibus, corpus suum tum cibi penuria, tum siti aliisque afflictionum generibus premere cepit, in orationibus erecto corpore pernoctans, sibique ipsi pacta ea que cum Deo inierat in memoriam reducens, atque tum eorum qui iustitiam coluerint futurum splendorem  animo et cogitatione informans, tum denuntiatam improbis gehennam aperte sibi ob oculos proponens. Quod scilicet ea de causa faciebat ne hostis inertem ac solutam ipsius animam nactus, prauas cogitationes ipsi nullo negotio insereret, animique ipsius puritatem turbaret et inficeret. Cum igitur hostis omnino mente concideret, seque strenuum iuuenem deiecturum prorsus diffideret, ad aliam callidiorem fraudem sese confert , in id omni studio incumbens, ut que sibi a Theuda mandata fuerant exsequatur. Itaque rursus huiusmodi pharmaca comparat.

 Ad iuuenem enim ex puellis illis una omnium formosissima ingreditur, que etiam regis cuiusdam filia erat, captiuaque a patria sua abducta, regi Abenner, prestantissimi cuiusdam muneris instar, oblata fuerat: quam pater, ut eximia pulchritudine preditam, ad labefactandum ac deiiciendum filii animum miserat. Hanc impostor ille sibit, ipsique eiusmodi sermones suggerit qui animi ipsius prudentiam ac sapientiam perspicue declararent, siquidem diabolus omnes ad uitium accommodatas artes facile ac prompte exercet. Posteaque regis filium a dextris adortus, puelle amorem ipsi inserit, ob ipsius uidelicet prudentiam et grauitatem, atque etiam ob eam causam, quod cum ea nobilitate esset, atque e regia stirpe prodiisset, patria tamen simul ac gloria orbata esset.  Ad hec huiusmodi quoque cogitationes ipsi subserit, ut eam ab insano idolorum cultu liberaret, Christianamque efficeret.

Hec autem omnia uersuti draconis techne erant. Nam cum regis filius animo ita comparatus et constitutus esset, ut nullam obscenam cogitationem aut libidinosum amorem ad puellam uacillantem in seipso perspiceret, uerum ipsius duntaxat calamitate animeque exitio se commoueri sentiret, rem hanc diabolicum commentum esse minime animaduertebat. Siquidem reuera caligo ille est, ac lucem assimilat. Ut enim regis filius puellam alloqui diuineque cognitionis oracula ipsi exponere cepit: Agnosce, inquiens, o mulier, Deum in omne euum uiuentem, nec te idolorum errore detineri sine, uerum Dominum  rerum omnium effectorem intellige, ac beata eris, immortali sponso adiuncta; multa, inquam, eiusmodi cum ipse dixisset, statim improbus spiritus mulieri in mentem immittit, ut fraudis laqueos explicaret, ac Deo charam illam animam ad libidinis foueam precipitem traheret, quemadmodum uidelicet olim generis humani auctorem Eue opera e paradiso ac Deo misere exterminauit, eumque beate atque immortalis uite loco morti addixit.

Posteaquam igitur puella uerba illa omni sapientia referta audiuit, pro sua stultitia ea non intellexit, uerum huiusmodi responsum edidit, quale ab ea edi consentaneum 315 erat, que diaboli lingua atque os erat; aitque: Si salutis mee, o domine, cura tangeris, ac me Deo tuo conciliare, abiecteque anime  mee salutem afferre studes, fac tu quoque uni mee petitioni annuas, ac statim patriis omnibus diis meis repudiatis, Deo tuo me adiungam, ipsumque ad extremum usque spiritum colam. Ita tu salutis mee, atque ad Deum conuersionis, mercedem referes.

Cum autem ille quenam hec petitio esset quesiuisset, tum illa et habitu, et aspectu, et sermone, ac deniqne omni ex parte sese ad alliciendum ipsius animum comparans: Matrimonio, inquit, mecum coniungere, atque ego imperiis tuis lubens obsequar.

At ille: Incassum, inquit, o mulier, duram huiusmodi petitionem mihi proposuisti. Nam quanquam ingenti salutis tue cura teneor, teque ex mortis et  exitii uoragine extrahere cupio, mihi tamen corpus meum per fedum concubitum inquinare nimis graue est, imo prorsus impossibile.

Illa uero planam ipsi uiam ad scelus sternens: Ecquid, inquit, huiusmodi sermone uteris, qui omni sapientie genere polles? Ecquid, inquam, hanc rem spurcitiem ac fedum concubitum appellasti? Neque enim ipsa quoque Christianorum librorum ignara atque expers sum, uerum et multos in patria mea libros perlegi, et sepe cum Christianis sermones contuli. Quid igitur? Nonne in quodam librorum uestrorum scriptum est: Honorabile connubium et torus immaculatus ? Ac rursum: Melius est nubere quam uri ? Ac rursum: Quod Deus coniunxit, homo non separet ? Nonne omnes  ueteres iusti, tam patriarche quam prophete legitimo matrimonio copulatos fuisse Scripture uestre docent? Nonne Petrus ille, quem apostolorum principem fuisse predicatis, uxorem habuisse scribitur ? Quid igitur te adduxit, ut rem huiusmodi spurcitiem appellares? Magnopere sane mihi a dogmatum uestrorum ueritate aberrare uideris.

Cui ille respondit: Ita profecto, mulier, hec se habent, quemadmodum abs te dictum est. Licet enim quibuslibet matrimonio copulari, exceptis tamen iis qui uirginitatem Christo semel promiserint. Ego enim ab eo die quo per diuini baptismi lauacrum a iuuentutis et ignorantie mee peccatis purgatus sum, purum meipsum Christo exhibere pollicitus sum. Quonam igitur modo pacta ea que cum Deo sanxi dissoluere  atque infringere audebo?

Rursum autem ad eum mulier his uerbis usa est: Sit sane de hac re ut ipse uis. At exiguam alteram, ac nullius momenti cupiditatem meam exple, si quidem anime mee salutem afferre tibi cordi est. Hac duntaxat nocte mecum rem habe, atque effice ut et ego tua pulchritudine fruar, ac tu rursum forme mee elegantia explearis. Quod si feceris, hoc tibi polliceor, me simul atque dies illuxerit, Christianam religionem suscepturam, atque omnem deorum meorum cultum fuga relicturam esse. Atque ob huiusmodi consilium, non modo ueniam, sed etiam beneficia, salutis mee causa, a Deo tuo consequeris. Gaudium enim, inquit Scriptura tua, est in celo super uno peccatore penitentiam agente . Nam si ob  scelerati hominis resipiscentiam letitia in celo excitatur, quod afferri potest quin huius resipiscentie auctori magnum premium debeatur?

Ita certe res se habet, nec est quod dubites. Quid? An non apostoli quoque religionis uestre duces, complura certo consilio faciebant, diuinum preceptum maioris precepti causa interdum uiolantes? An non Paulus Timotheum, prestantioris consilii causa, circumcidisse dicitur ; atqui circumcisio apud Christianos in crimine censetur; nec tamen ille hoc facere dubitauit. Atque alia huiusmodi permulta in Scripturis tuis reperies. Quocirca, si serio anime mee salutem afferre cupis, exiguam hanc meam cupiditatem exple; et ego, quanquam alioqui perfecto  matrimonii nexu tecum copulari cupiens, tamen quoniam id tibi minime gratum est, non iam tibi uim afferam, uerum quidquid animo tuo insederit, posthac faciam. Tu igitur ne me quoque prorsus abiicias et exsecreris, uerum in hac una re mihi obsequens salutem mihi affer, atque a superstitioso errore me libera, tu autem deinceps per omnem uite cursum que tibi uisa fuerint facias licebit.

His uerbis utens , his, inquam, uerbis utens, eumque demulcens, ac retia et laqueos ipsi tum a dextris, tum a sinistris undique nectens, animi ipsius turrim labefactare, institutique ipsius neruos debilitare, ac uoluntatem et sententiam  emollire incipiebat. uitii autem sator, ac proborum uirorum hostis, labantem ipsius animum conspiciens, ac summa inde letitia perfusus, statim pestiferos spiritus qui una cum illo aderant appellat: Cernite, inquiens, quonam pacto puella ista ea perficere contendat que a nobis perfici nequiuerunt. Agite igitur, acriter nunc in eum impetum 316 faciamus. Neque enim ad explendam eius a quo missi sumus uoluntatem aliud eque opportunum tempus nanciscemur. Hec cum uersipellis ille ad socios dixisset, in Christi militem insiliunt, omnes animi ipsius uires perturbantes, atque acerrimum puelle amorem ipsius pectori inserentes, uehementissimumque libidinis ignem in ipso inflammantes.

Ille autem cum seipsum uehementer uri, captiuumque  ad peccatum trahi perspiceret, atque cogitationes suas, puelle salutem conuersionemque ad Deum ipsi proponentes, flagitium tanquam hamum quemdam esca occultare, hostisque instinctu sibi negotium facessere, perinde uidelicet ac scelus minime esset, seruande anime causa cum muliere semel rem habere, in huiusmodi animi anxietate consiliique penuria alto pectore ingemiscens, seipsum statim ad orationem confert, atque uberes lacrymarum riuos ex oculis profundens, ad eum qui salutem iis qui in ipso confidunt afferre potest clamabat: In te, Domine, speraui, non confundar in eternum ; neque irrideant me inimici mei, dextre tue herentem; uerum hac hora pro tua uoluntate mihi asta, uias meas dirigens, ut sanctum tuum et gloriosum ac formidandum  nomen in me famulo tuo illustretur, quoniam benedictus es in secula. Amen .

Cum autem per aliquot horas cum lacrymis preces fudisset, genuaque persepe flexisset, in terram se prostrauit, paulumque obdormiscens seipsum a quibusdam horrendis uiris arripi uidet, regionibusque quibusdam, quas nunquam uiderat, peragratis, in amplissimum campum perduci, pulchris floribus atque ingenti suauitate preditum, ubi et plantas omnis generis cernebat, inusitatis quibusdam et admirandis fructibus, tum uisu iucundissimis, tum perceptu suauissimis redundantes. Arborum porro folia ex tenuissima quadam aura dulcem sonum edebant, ac dum impellerentur, inexplebilem odoris fragrantiam emittebant.  Quin etiam sedes illic site erant, auro atque ingentis pretii lapidibus structe, luculentum sane splendorem afferentes; lectique item illustres, miris quibusdam stragulis, atque elegantia omnem orationis facultatem superante coornati. Ad hec aque profluebant perquam limpide, oculosque ipsos oblectantes. Tum autem per ingentem atque admirandum hunc campum horrendi illi uiri eum in urbem quamdam introduxerunt, inenarrabili splendore rutilantem, ex pellucido quidem auro muros, ex lapidibus autem a nemine unquam uisis pinnas ac propugnacula exstructa habentem. Et quis tandem est qui urbis illius pulchritudinem ac splendorem sermone consequi possit? Lux porro superne radiis identidem micans, omnes ipsius uicos implebat, atque alati quidam exercitus  lucidi omnes in ea morabantur, eiusmodi cantum edentes, quem nunquam mortalis auris audiuit. uocemque dicentem audiit: Hec eorum qui iustitiam coluerint est requies, hoc eorum qui Domino sue uite rationes probarint oblectamentum. Hunc autem ex illo loco eductum terribiles illi uiri retrorsum ducere uelle dicebant. At ipse iucunditate illa letitiaque animi omnino raptus: Ne me, queso, inquiebat, ne me inquam hac letitia, que nullis uerbis exprimi potest, priuate; uerum hoc mihi concedite, ut in uno amplissime huiusce ciuitatis angulo degam. Illi autem ad hunc modum respondebant: Fieri nunc minime potest ut hic sis: hoc autem multis laboribus ac sudoribus tandem consequeris, si quidem tibi ipsi uim intuleris.

 Hoc sermone habito, ac maximo illo campo rursus peragrato, eum in tenebrosa loca, omnisque meroris plena, atque cum eo splendore, quem prius conspexerat, ac letitia illa e diametro pugnantia, duxerunt. Etenim obscura prorsus ac tenebrosa caligo erat, atque afflictione ac tumultu totus ille locus redundabat. Illic ignis fornax accendebatur, et carnificum uermium genus serpebat, ultricesque uirtutes fornaci imminebant. Ac nonnulli miserum in modum igni conflagrabant, uoxque huiusmodi audiebatur: Hic sceleratorum locus est, hic eorum cruciatus qui fedis flagitiis seipsos contaminarunt. Post autem ab his qui eum illuc introduxerant, ex eo loco eductus est. Statimque ad sese rediens, toto corpore contremiscebat, lacrymeque fluminum instar ex ipsius  oculis fluebant; atque omnis impudice illius puelle, reliquarumque aliarum, pulchritudo quouis ceno et sanie fetidior ipsi uisa est; memoriaque ea que uiderat recolens, tum bonorum illorum cupiditate tum dolorum illorum metu correptus, in lecto iacebat, sic affectus, ut nulla ipsi exsurgendi potestas esset.

Ut autem de aduersa filii ualetudine ad regem allatum est, statim ad eum profectus quidnam ipsi accidisset percontabatur. Ille autem quidnam uidisset exponit, aitque: Cur pedibus meis laqueum parasti, et incuruasti animam meam ? Nisi enim Dominus adiuuisset me, paulo minus babitasset in inferno anima mea . uerum quam bonus  Isrel Deus his qui recto sunt corde, qui etiam eripuit humilitatem meam de 317 medio catulorum leonum, dormiui conturbatus . Sed uisitauit me Deus saluator meus, mihique quantis ii qui eum ad iracundiam prouocant bonis sese priuent, quantisque rursum tormentis obnoxios se reddant demonstrauit.

At nunc, o pater, quoniam tu aures tuas occlusisti, ne uocem meam bona atque utilia tibi occinentem audires, ne me saltem quo minus rectam uiam capessam impedias. Hoc enim cupio, hoc expeto, ut omnibus rebus liberatus, ad ea loca contendam, in quibus Barlaam Christi famulus habitat, ac cum eo quod mihi reliquum est uite conficiam. Quod si me per uim retinere in animum induxeris, quam primum  me merore ac tedio exstinctum uidebis. Ita fiet ut nec tu pater iam appelleris, nec me filium habiturus sis.

CAP. XXXI.---Rursum igitur ingens regem mestitia inuasit; rursum omnem uite sue spem despondere cepit; atque acerba secum animo agitans, in palatium suum abiit. At uero improbi illi spiritus, qui aduersus diuinum iuuenem a Theuda missi fuerant, ad eum pudore suffusi redeunt; atque quamuis alioqui mendacio gaudeant, acceptam tamen cladem confitentur. Quippe perspicua cladis signa in scelerato suo uultu gerebant. Ille autem: Usque adeone, inquit, imbecilles ac miseri estis, ut adolescentem unum uincere minime potueritis? Tunc improbi spiritus uirtute diuina excruciati, ueritatem inuiti in  lucem protulerunt, his uerbis utentes: Christi potentie ac passionis ipsius signo, quod Crucem appellant, ne tantillum quidem obluctari possumus. Nam cum ea effingitur, statim quotquot eris principes ac mundi rectores tenebrarum sumus , quam celerrime fugimus, ac prius etiam quam ea plane ac perfecte expressa sit, propulsamur. Quamobrem nos quidem in hunc iuuenem impetu facto, grauiter eum perturbauimus; uerum ille cum Christi opem implorasset, ac crucis signo seipsum muniuisset, nos irato animo propulit, atque firmissimum sibi presidium comparauit. Ac proinde nulla interposita mora instrumentum illud arripuimus, cuius opera etiam princeps noster primum hominem aggressus est, eumque potestati sue subiecit. Et quidem profecto  nos quoque uanam adolescentis spem pro nichilo ducebamus; uerum ad auxilium rursus accitus Christus, celestis ire igni nos exustos in fugam uertit. Quare stat sententia non ultra ad eum accedere. Ad hunc scilicet modum improbi spiritus Theude ea que contigerant perspicue declararunt.

Rex autem omni ex parte animo herens, consilioque destitutus, Theudam rursus accersit, ad eumque ait: Omnibus iis que docuisti, uir sapientissime, perfectis et absolutis, nichil tamen utilitatis consecuti sumus. Nunc igitur, si quod tibi aliud consilium superest, illud experiamur. Fortasse enim aliquam depellendi mali rationem nanciscemur.

Cum autem Theudas, ut cum ipsius filio in colloquium  ueniret petiisset, mane rex, eo secum assumpto, ad uisendum filium proficiscitur. Cumque prope eum consedisset, eum alloqui, ac probris insectari, atque ipsius contumaciam animique rigiditatem accusare cepit. Illo uero recta dogmata rursum confirmante, Christique amore nichil antiquius habendum esse clamante, Theudas in medium prodiens, his uerbis usus est: Quidnam, o Iosaphat, quod in immortalibus diis nostris reprehendendum sit inuenisti, ut tu ab eorum cultu discederes, ac regis patris tui animum ita offendendo totius populi odium tibi commoueres? An non ab iis uitam accepisti? An non ipsi patri te dono dederunt, auditis uidelicet ipsius precibus, eoque sterilitatis uinculis soluto? Cum autem multos inanes sermones, ac multas inutiles questiones  ille inueterate improbitatis homo proponeret, atque de Euangelii predicatione argumenta necteret, hoc uidelicet animo, ut eam suggillaret, atque idolorum cultum confirmaret, ille superni Regis filius, atque illius urbis, quam non homo, sed Deus construxit , ciuis, posteaquam sese paulisper continuisset, tum demum ad Theudam ait:

Audi, o imposture uorago, ac palpabilibus tenebris caliginosior, semen Babylonicum, atque Chalanice turris exstructorum, quorum causa mundus confusus est, nepos ; uane, inquam, atque infelix senex, qui grauioribus quam quinque ille diuino igne concremate urbes sceleribus te constrinxisti. Ecquid salutis predicationem, per quam ea que tenebris circumfusa erant, lucem acceperunt,  per quam errantes uiam inuenerunt, per quam ii qui perierant, ac misera seruitute premebantur, in pristinum statum restituti sunt, cauillis insectari conaris? Cedo utrum tandem ex his duobus prestantius est, nempe omnipotentem Deum cum unigenito Filio et Spiritu sancto colere, Deum, inquam, increatum et immortalem, bonorum omnium fontem, cuius nec imperium ac robur coniectura percipi, nec gloria mente comprehendi potest, cui angelicorum ac celestium ordinum millia millium, et decies 318 millia millium astant, cuius gloria celum et terra plena sunt, per quem omnia ex nichilo in ortum producta sunt, per quem mundus continetur ac conseruatur, ipsiusque prouidentia gubernatur, colere ac uenerari; an uero pestiferos demones atque inanima simulacra,  quorum laus et gloria adulterium est, ac puerorum constupratio, ceteraque flagitia que de diis uestris in superstitionis uestre uoluminibus conscripta sunt?

Non uos pudet, miseri, atque ignis sempiterni cibus, Chaldaicique generis similitudinem gerentes; non uos, inquam, mortuas statuas humana manu extructas adorare pudet? Cesum enim lapidem aut lignum ac fabrili arte politum, deum nuncupatis: ac deinde eximium taurum, aut aliud fortasse ex pulcherrimis cuiusque generis animantibus assumentes, mortuo numini, qua uecordia estis, immolatis. Atque uictima deo tuo prestantior est. Nam illum homo elaborauit, Deus autem animal procreauit. Ac propterea etiam brutum animal te, qui ratione preditus es,  prudentia et sagacitate antecellit. Illud enim eum a quo alitur nouit, tu contra eius, a quo ex nichilo productus es, cuiusque beneficio uiuis et conseruaris, ignoratione laboras. Ac deum appellas quem paulo ante ferro uerberari, atque igne conflari, et malleis tundi uidebas, quem argento atque auro cinxisti, atque a terra in altum sustulisti; posteaque in terram abiectus abiecti lapidis abiectior es adorator, non Deum adorans, sed mortua et anime expertia manuum tuarum opera. Imo uero, ne mortuum quidem equum est simulacrum appellare, uerum nouum quoddam ac tanta amentia dignum nomen excogitare par est. Nam lapideus comminuitur, testaceus confringitur, ligneus corrumpitur, ereus rubigine inficitur, aureus et argenteus igni conflatur. Quin etiam dii  tui partim exiguo ac uili, partim summo pretio uenduntur. Neque enim ipsis diuinitas, sed materia pretium dat. Atqui Deum quisnam emere aut uendere queat? Iam quonam pacto Deus appellatur qui motus expers est? An non illud cernis, nec eum qui stat unquam sedere nec eum qui sedet, unquam stare?

Pudeat te, o uecors: manum ori appone, o stulte, qui res huiusmodi laudas. Etenim a ueritate auersus, falsis picturis deciperis atque in fraudem induceris, statuas uidelicet effingens, rebusque manu tua effectis Dei no men attribuens. Resipisce, miser, atque illud intellige, te deo abs te facto antiquiorem esse. Cuius tandem furoris ista sunt? Hoccine tibi persuasisti, te, cum homo sis, Deum efficere posse? Qui tandem istud fieri queat? Quocirca non hominem efficis,  uerum hominis aut cuiuspiam animantis formam, non lingua, non faucibus, non cerebro, non ulla aliqua interna parte preditam; ac proinde ne hominis quidem aut animantis similitudo est, sed inutilis omnino res ac uanitatis plena. Quid igitur rebus sensus expertibus blandiris? Quid mente carentibus et inutilibus assides? Nisi latomi, aut architecti, aut malleatoris ars adesset, deum non haberes. Nisi custodes presto essent, deum tuum amisisses. Nam quem sepe stolidorum hominum copiosissima urbs tanquam deum, ut ab eo custodiatur, obsecrat, cum eo ipso pauci custodes, ne surripiatur, remanent. Ac si quidem ex argento uel auro constet, diligenter custoditur; si autem ex lapide, aut argilla, aut alia quadam uiliori materia, seipsum custodit.  Ita de uestra sententia ualentior est is qui ex argilla quam qui ex auro conflatus est.

An non igitur optimo iure uos stultos et cecos ac stolidos homines irridere, uel potius luctu prosequi possumus? quippe opera uestra furorem potius quam pietatem redolent. Nam qui rei militari studet, statuam ad militaris speciei similitudinem expressam, ac certo loco positam, Martem nuncupat. Qui autem mulierum amore ad insaniam usque flagrat, anime sue cupiditatem pictura informans, uitium suum deum efficit, ueneris scilicet nomine eum appellans. Alius rursus temulentie sue causa, efficto simulacro, Bacchum ipsum nominat. Eodemque modo aliorum uitiorum cupidi, eorum simulacra constituerunt,  uitiisque suis deorum nomen imponunt. Eaque de causa apud eorum aras libidinose saltationes existunt, ac meretricii cantus, furiosique impetus. Quisnam autem exsecrandum eorum flagitium deinceps commemorare queat? Aut quis fedissimam ipsorum libidinem oratione complectens, os suum conspurcare sustineat? uerum hec omnibus perspicua sunt, etiam si ipsi taceamus. Hi tui dii sunt, o statuis tuis stupidior Theuda. Hos ut adorem, hos ut uenerer admones. Tue profecto improbitati ac stulte sententie consentaneum est istud consilium; at similis ipsis tu fias, atque omnes qui confidunt in eis .

Ego autem Deum meum colam, meque totum ipsi consecrabo; Deo, inquam creatori, 319 ac rerum omnium gubernatori, per Dominum nostrum Iesum  Christum, spem nostram, per quem etiam ad luminum Patrem in Spiritu sancto accessum habuimus, per quem ab acerba seruitute in ipsius sanguine liberati sumus . Nisi enim ipse etiam usque ad seruilem formam sese abiecisset , haudquaquam id consecuti essemus, ut in filios adoptaremur. Quippe nostra causa se ipse abiecit, nec Deitatem rapinam arbitratus est, sed quod erat permansit, et quod non erat assumpsit. Consuetudinem cum hominibus habuit , carne sua in crucem ascendit, triduo in sepulcro conditus est, ad inferos descendit, inde eos quos sub peccato uenditos horrendus mundi princeps uinctos tenebat, eduxit. Quidnam igitur hinc detrimenti tulit, quod eo nomine eum cauillis insectari uideris? An non perspicis  in quot feda et obscena loca radios suos sol demittat, quotque fetida cadauera conspiciat? An hinc labem aliquam contrahit? An non potius ea que sordida ac putida sunt exsiccat atque constringit, que caliginosa sunt illuminat, atque interim ipse prorsus incolumis ac labis omnis expers manet? An non item ignis ferrum, quod sua natura nigrum ac frigidum est, assumens, prorsus inflammat atque candefacit, nec interim ferri proprietates ulla ex parte recipit? Non enim eo malleis contuso aliquid perpetitur aut detrimenti quidquam accipit.

Quocirca si hec que creata sunt, eamque naturam habent ut aliquando intereant, ex uiliorum ac deteriorum rerum contagione nullo incommodo afficiuntur, qua tandem ratione, o stolide ac saxeo corde  predite, irridere me idcirco audes, quod Filium ac Deum uerbum a paterna gloria nullo modo discessisse, sed cum Deus esset, humane salutis causa corpus humanum assumpsisse dicam, ut homines diuine ac spiritualis nature participes efficeret, nostramque substantiam ex subterraneis inferni partibus eductam, celesti gloria exornaret, atque item ut tenebrarum huius seculi principem, suscepte earnis tanquam illecebris quibusdam inescatum superaret, genusque nostrum ex ipsius seruitute ac tyrannide liberaret? Unde etiam crucis tormentum sine perpessione subiit, duas uidelicet suas naturas declarans. Ut enim homo in crucem agitur, ut Deus autem soli tenebras offundit, terram quatit, ac multa  corpora morte functa e sepulcris excitat . Rursum, ut homo moritur; ut autem Deus, spoliato inferno, ad uitam redit. Ob idque etiam clamauit Propheta: Infernus in amaritudine fuit, occurrens tibi deorsum. Siquidem in amaritudine fuit atque illusus est, cum nudum hominem sese accepisse putans, in Deum incidit, ac repente inanis et captiuus exstitit. Resurgit itaque ut Deus; atque in celum, unde nullo modo digressus fuerat, ascendit, ac nostram despicabilem atque omnibus inferiorem naturam omnibus superiorem reddidit, immortalique gloria rutilantem in glorie throno collocauit. Quidnam igitur hinc Deo uerbo detrimenti conflatum est, quod tu eum maledictis atque contumeliis insequi non erubescis? Utrum, queso, ex his duobus prestantius  est, nempe hec confiteri, atque hunc bonum hominumque amantem Deum uenerari , hunc inquam uenerari; an contra improbos et plurimis flagitiis deuinctos, ac tam rebus ipsis quam nominibus fedos et obscenos deos tuos? ue uobis, o saxis duriores, et brutis amentiores, atque exitii filii, ac tenebrarum heredes. Beatus autem ego ac Christiani omnes, qui bonum ac benignum Deum habemus. Nam qui ei cultum adhibent, etiamsi ad breue aliquod tempus in hac uita rebus aduersis conflictentur, at immortalem tamen mercedis fructum in sempiterne ac diuine beatitudinis  regno percipient.

Dixit autem ad eum Theudas: En illud perspicuum est, multos et magnos et sapientes uiros atque interpretes, ac tum uirtute tum doctrina admirabiles, religionem nostram instituisse, omnesque orbis terre reges ac principes eam ut preclaram atque omni periculo uacuam excepisse; Galileorum contra doctrinam rusticos quosdam ac pauperes et abiectos uiros, eosque perpaucos, nec plures quam duodecim, predicasse. Num igitur ignobilium ac rusticorum predicatio multorum ac magnorum uirorum, quique tanta sapientie laude floruerunt, legibus atque institutis potior habenda est? Quid autem habes unde hos uera dicere, illos mentiri demonstres?

Rursum igitur regis filius respondit: Asinus es, o  Theuda, ut dici solet, lyram audiens  , atque intellectus expers manens; uel, ut rectius loquar, aspis, aures obturans, ne preclare incantantium uocem exaudias . Recte igitur de te a propheta dictum est: Si mutare queat Aethiops pellem suam, ac 320 pardus uarietates suas, tu quoque stulte et cece, benefacere poteris, cum mala didiceris. Quin te uis ueritatis sensu afficit? Nam hoc ipsum quod ais, a multis admirabili sapientia preditis uiris nefarios tuos cultus laudari, atque a multis regibus confirmari, contraque Euangelicam predicationem a paucis, iisque obscuris uiris predicari, id uero tum religionis nostre uim, tum improborum uestrorum dogmatum imbecillitatem ac perniciem  demonstrat: quippe cum doctrina uestra, quamuis eruditos patronos ac firmos adiutores habeat, debilitetur tamen et exstinguatur; nostra autem religio, licet omni humano subsidio careat, sole tamen clarius luceat, orbemque totum occuparit: nam si ab oratoribus et philosophis edita fuisset, regesque ac principes adiutores habuisset, dicere fortasse, uir improbe, potuisses, humanam potentiam id totum prestitisse. Nunc uero sanctum Euangelium a uilibus piscatoribus conscriptum, atque ab omnibus tyrannis uexatum, nichilo tamen secius totum orbem obtinere perspiciens , quid iam aliud dicere possis, quam diuinam et inuictam potentiam esse,  salutis humane causa cultum suum confirmantem? Ecquod autem, o uecors, argumentum iis que iam allata sunt prestantius queris, quo tuos mentiri, nostros uera loqui probem? Nam nisi tua omnia nuge ac figmenta essent, profecto cum tantis humanis uiribus nitantur, minime imminuerentur ac debilitarentur. uidi enim, inquit ille, impium superexaltum et eleuatum sicut cedros Libani: et transiui, et ecce non erat; quesiui eum, et non est inuentus locus eius . De uobis qui, insani idolorum cultus propugnatores estis, hec dixit Propheta: Iam iamque enim, et non inuenietur ipsius locus; sed sicut deficit fumus, deficiet, et quemadmodum deficit cera a facie ignis, sic peribitis .

Contra de Euangelica Dei cognitione dixit Dominus:  Celum et terra transibunt, uerba autem mea non transibunt . Ac rursum Propheta his uerbis utitur: In principio tu, Domine, terram fundasti, et opera manuum tuarum sunt celi. Ipsi peribunt, tu autem permanes, et omnes sicut uestimentum ueterascent. Et sicut opertorium mutabis eos, et mutabuntur; tu autem idem ipse es, et anni tui non deficient . Ac diuini quidem aduentus Christi precones, et sapientes orbis terrarum piscatores, qui ex erroris ac fraudis uoragine omnes extraxerunt , per signa et prodigia solis instar in mundo fulserunt, cecis lucem donantes, surdis auditum, claudis gressum, mortuis denique uitam impertientes. Nam uel eorum duntaxat  umbre omnes hominum morbos profligabant . Demones quos uos ut deos metuitis, non modo ab humanis corporibus depellebant, sed etiam crucis signo ex ipso terrarum orbe fugabant: cuius ope atque adiumento omnem quidem magiam deleuerunt, ueneficiaque omnia irrita reddiderunt. Atque illi quidem humana infirmitate per Christi uirtutem ad hunc modum sanati, rebusque omnibus conditis renouatis, tanquam ueritatis precones ab omnibus iis qui sapientia prediti sunt laudantur, admirationique habentur. Quid autem habes, quod de sapientibus atque oratoribus tuis, quorum Deus sapientiam stultam fecit, de illis, inquam, diaboli patronis in medium afferas? Quid momoria dignum mundo reliquerint, expone.  Quid de ipsis quod predices, habes, nisi dementiam ac turpitudinem, inanemque artem, uerborum elegantia fetide sue religionis cenum contegentem.

Quin etiam ex petis tuis, quicunque ab ingenti furore atque insania uel tantulum emergere potuerunt, id quod uerius erat dixerunt, nempe eos qui dii appellantur homines exstitisse, ac propterea quod quidam eorum urbibus ac regionibus imperarunt, quidam autem aliud quiddam nullius pene momenti, dum uiuerent, effecerunt, homines errore lapsos, deorum nomine eos appellasse. Principio enim Seruch  ille statuas inuenisse litterarum monumentis proditus est. Siquidem eos qui antiquitus uel strenui animi, uel amicitie, uel cuiuspiam alterius  uirtutis opus memoria dignum edidissent, statuis ornasse dicitur. Posteri autem, maiorum mentem ignorantes, nempe quod memorie duntaxat causa iis qui laude dignum aliquid effecissent statuas et columnas erexissent, demonis uitii auctoris opera paulatim aberrantes, homines iisdem passionibus obnoxios ac corruptioni subiectos, tanquam immortales deos adorarunt, sacrificiaque ipsis ac libamina excogitarunt: demonibus uidelicet in statuis habitantibus, atque huiusmodi honorem et sacrificia ad sese pertrahentibus. Illi itaque eos qui Deum in notitia habere minime probant , duplici de causa ut se deos esse existiment adducunt: altera, ut ipsi hoc nomine celebrentur, gaudent enim ipsi, utpote fastu atque arrogantia pleni,  cum ipsis tanquam diis honor tribuitur; altera, 321 ut eos quos in fraudem induxerint ad preparatum sibi sempiternum ignem trahant. Eoque nomine omni flagitii ac turpitudinis genere ipsos erudierunt, adeo ut eorum fraudi atqui imposture semel addicti homines, mentis tenebris circumfusi, atque ad malorum colophonem uenientes, sui quisque uitii ac sue cupiditatis statuam fixerint, deumque nominarint. Qua quidem in re, cum erroris sui nomine exsecrandi sint, tum uero ob earum rerum quas adorant absurditatem maiori exsecratione dignos se prebuerunt. Id autem tandiu locum habuit, quoad Dominus peruiscera misericordie sue nos qui ipsius fide prediti sumus, ex improbo ac pestifero huiusmodi errore liberauit, ueraque Dei cognitione imbuit.  Neque enim in alio ullo salus est, nec prepter ipsum solum qui mundum effecit, ac uirtutis sue uerbo omnia portat , alius deus aut in celo aut in terra est. uerbo enim Domini, inquit ille, celi firmati sunt, et spiritu oris eius omnis uirtus eorum ; atque omnia per ipsum facta sunt, et sine ipso factum est nichil quod factum est .

Theudas autem cum hec uerba audiuisset, atque huiusmodi sermonem diuinitus infusa sapientia plenum esse cerneret, tanquam tonitrui sono perculsus, silentio tenebatur. Tandem autem aliquando miseriam suam agnoscens  ingenti an  teacte uite penitudine affectus est; atque condemnato idolorum errore, ad pietatis lucem accurrit, ac deinceps a scelerata et exsecranda uite ratione usque adeo sese remouit, tantumque cum turpibus animi affectionibus magicisque artibus bellum gessit, quantum ante amoris fedus cum ipsis ferierat. Nam tum in medio concilio stans, presidente rege, magna uoce exclamauit: uere, o rex, spiritus Dei in filio tuo habitat, uere fracti ac superati sumus, nec defensionem ullam habemus, nec ad ea que ab ipso commemorata sunt, uel oculos ipsos obuertere possumus. Magnus igitur reuera Christianorum Deus est, magna ipsius fides, magna mysteria.

Conuersus itaque ad regis filium, ait: Dic, queso, o claro ac illustri animo predite, Deusne me excepturus  est, si ab improbis actionibus abscedens, ad eum me conuertero? Sane, inquit ueritatis preco, sane, inquam, te excipiet, omnesque item qui ad ipsum sese conuerterint. Nec uero uulgari modo excipiet; uerum ut filio e longinqua regione redeunti , hoc est, a scelerata uite ratione ad meliorem frugem sese conuertenti, obuiam prodibit, eumque amplectetur et exosculabitur; ac peccati feditate detracta, statim ipsi uestimentum salutaris imponet, carissimaque glorie stola eum induens, mysticum supernis uirtutibus epulum peraget, ob receptam uidelicet ouem perditam festum diem celebrans . Ipsemet enim Dominus ingens in celo gaudium esse dixit super uno peccatore penitentiam agente. Ac rursum: Non ueni uocare iustos, sed peccatores ad  penitentiam . Et per prophetam: uiuo ego, dicit Dominus; nolo mortem peccatoris, sed magis ut conuertatur a uia sua et uiuat. Conuertimini a uia uestra mala; et quare moriemini domus Isrel? Iniquitas iniqui non nocebit ei in quacunque die conuersus fuerit ab iniquitate sua, et fecerit iustitiam, et in mandato uite ambulauerit, uita uiuet, et non morietur. Omnia peccata que admisit, non memorabuntur, quia iudicium et iustitiam fecit, in ipsis uiuet . Ac rursum per alterum prophetam exclamat: Lauamini, mundi estote, auferte malum cogitationum uestrarum ab oculis meis, quiescite agere peruerse, discite benefacere. Si fuerint peccata uestra sicut coccinum, tanquam nix dealbabuntur; et si fuerint rubra uelut uermiculus,  sicut lana alba erunt . Cum igitur he pollicitationes iis qui ad meliorem frugem sese receperint, a Deo proposite sint; ne cuncteris, o homo, nec moram ullam adhibeas; uerum ad Christum benignum Deum nostrum accede, et illuminare, et facies tua non confundetur . Nam simul atque in diuini baptismatis piscinam immersus fueris, tota ueteris hominis spurcities, atque uniuersa scelerum sarcina in aqua sepelietur, atque in nichilum dilabetur; tuque nouus illinc ac recens, atque ab omni labe purus conscendes, nullam peccati labem aut rugam tecum ferens. Ac deinceps in te situm erit ut purgationem per uiscera misericordie Dei nostri hinc contractam tuearis atque conserues.  Theudas igitur his uerbis institutus, statim ex aula excedit, atque ad sceleratam speluncam suam profectus, magicos libros suos tanquam sceleris omnis primitias, ac diabolicorum arcanorum thesauros, excussit. Ipse autem ad sacrosancti illius uiri, ad quem etiam Nachor perrexerat, antrum sese confert, rerumque suarum omnium statum ipsi exponit, capiti suo terram aspergens, grauesque gemitus edens, ac seipsum lacrymis perfundens, nefariaque sua flagitia seni ordine commemorans. Ille autem, ut qui salutis anime afferende, atque ex uersipellis draconis faucibus eripiende peritissimus esset, salutaribus uerbis eum demulcet, 322 ac uelut excantat, ueniam spondet, ac propitium et facilem ipsi iudicem fore pollicetur. Ac postea cum eum Christiane fidei rudimentis  imbuisset, multorumque dierum ieiunium ipsi indixisset, eum diuino baptismo lustrauit. Ac deinceps per omnem uite cursum ille sincero animo de admissis sceleribus penitentiam egit, lacrymisque ac gemitibus Deum placare studuit.

CAP. XXXIII.---Que cum ad hunc modum euenissent, rex consilii inopia undique destitutus, in graui plane merore uersabatur, animoque magnopere iactabatur. Coacto autem rursum senatu, quidnam de filio suo faceret dispiciebat. Cum autem multi multas sententias in medium protulissent, Araches ille, de quo superius mentionem fecimus, qui et ducum omnium clarissimus erat, et principem in senatu locum obtinebat, his ad regem uerbis usus est: Quidnam, o rex, filio tuo facere oportuit quod non fecerimus,  ut ad sequenda nostra dogmata, deosque nostros colendos eum induceremus? uerum, ut uideo, impossibilia aggredimur: siquidem a natura ipsi, aut etiam fortasse a fortuna, peruicacia et animi durities insita est. Itaque si ipsum suppliciis ac cruciatibus afficere in animum induxeris, tum ipse nature hostem te prebebis, patrisque nomen amittes, tum ipsius iacturam facies, ut qui pro Christo mortem appetere paratus sit. Reliquum est igitur ut hanc rationem ineas, nempe ut regnum cum eo partiaris, eique in ea parte que ad eum attinuerit regii muneris administrationem committas. Ac si quidem negotiorum natura, rerumque mundanarum cura eum ad institutum nostrum uiteque genus amplectendum pertraxerint, res nobis ex  sententia succedet. Mores etenim in animo uehementer corroborati egre expungi atque oblitterari possunt, uerborumque potius blanditiis quam ui commutantur. Sin autem in Christianorum religione perstiterit, illud ipsum certe, quod filio non sis orbatus, merorem tuum aliqua ex parte mitigabit. Hanc orationem cum Araches habuisset, omnes ipsius sententiam comprobarunt, ac proinde rex se ita acturum assensit.

Itaque postridie cum illuxisset, filium acciuit, eum que ita est allocutus: Hic mihi, o nate, postremus ad te sermo est, cui nisi quamprimum parueris, atque in hac saltem re pectoris mei dolorem leniueris, non ultra, mihi crede, indulgenter tecum agam. Percontante autem illo quid sibi hoc sermone uellet:  Quoniam, inquit ille, multis susceptis laboribus perfractum et contumacem te ad omnes reperi, ut qui nullis unquam sermonibus meis parendum tibi duxeris, age, diuiso imperio meo id faciam, ut tu separatim degas, ac regnum geras. Ita iam tibi, quam cupis, uiam ingredi tuto licebit. Diuina autem illa anima, quanquam alioqui regem hoc sibi labefactandi sui instituti causa proponere compertum haberet, obtemperandum tamen duxit, hoc scilicet animo, ut ex ipsius manibus elapsus, uiam quam expetebat ingrederetur. Sermonem igitur excipiens, ad regem ait: Equidem ipse diuinum illum uirum qui mihi salutis iter commonstrauit querere gestiebam, rebusque omnibus ualere iussis, cum eo quidquid mihi uite reliquum est traducere. uerum quoniam per te, o Pater,  mihi ea que cordi sunt, facere minime licet, hac in re tibi morem gero, siquidem in his rebus in quibus perspicuum exitium atque abalienatio a Deo non proponitur, patri obtemperare pulchrum est.

Rex itaque summa letitia perfusus, regionem omnem imperio suo ac ditioni subiectam in duas partes diuidit, filiumque regem creat, ac diademate exornat, regiaque omni gloria insignitum in eam regni partem que ipsi attributa erat cum luculenta satellitum manu emittit; principibus autem ac ducibus, reique militaris prefectis et satrapis, si quorum uoluntas ita tulisset, cum filio suo ac rege proficiscendi potestatem facit. Atque ingentem quamdam ac numerosissimam urbem, in qua regiam sedem haberet, assignat, omniaque ea que regibus conueniunt ipsi  impertit. Tum igitur regiam auctoritatem ac potestatem nactus Iosaphat, cum ad eam urbem in qua ea que ad regnum gerendum pertinebant parata erant uenisset, dominice passionis signum, hoc est, uenerandam Christi crucem in singulis urbis turribus collocauit. Idolorum autem delubra et aras deiecit, atque a fundamentis ipsis eruit, nullas uidelicet impietatis reliquias linquens.

Atque in media urbe ingens ac preclarum templum Christo Domino excitauit, plebique imperauit, ut ad eum locum crebro commeans, Deo per crucis adorationem cultum adhiberet. At tunc ipse ante omnes in medium prodiens, intentissimo animo preces fundebat, omnesque eos qui sub ipsius potestate ac ditione erant monebat, obsecrabat, nichil denique  pretermittebat, quo ipsos a superstitioso errore abstraheret, atque ad Christum adiungeret: idolorum cultus fraudem atque imposturam indicabat, Euangelii predicationem exponebat, Dei uerbi 323 plenam indulgentie demissionem commemorabat, aduentus ipsius miracula predicabat, crucis supplicium, per quod salutem consecuti sumus, declarabat, resurrectionis uim atque in celos ascensionem narrabat, denique tremendum illum diem annuntiabat secundi ipsius horrendi aduentus, atque tum recondita piis bona, tum eos cruciatus qui impios ac sceleratos manent. Hec omnia per quam lenibus ac blandis uerbis complectebatur. Neque enim tam potestatis amplitudine ac regia magnificentia quam modestia  et lenitate uenerationem ac terrorem sibi commouere cupiebat. Que etiam res omnes ad eum magis pertrahebat, nimirum quod, ut uita et actionibus admirandus, ita etiam animo facilis ac modestus esset. Ex quo effectum est ut potentia magnum a modestia et mansuetudine subsidium nacta, omnes eo adduceret, ut ipsius uerbis parerent.

Siquidem in tam breui adeo temporis curriculo, plebs omnis ipsi subiecta, tam oppidani quam finitimi, diuinis ipsius sermonibus in Christiana religione instituebantur, ac falsum multorum deorum cultum eiurabant, et ab idolorum sacrificiis et exsecrando eorum cultu sese abrumpebant, atque ad fidem erroris expertem sese conferebant, ipsiusque doctrina innouati, ad Christum adiungebantur. Omnes autem  sacerdotes et monachi, ac nonnulli episcopi, qui ob patris ipsius metum in montes et speluncas sese abdiderant, e latibulis suis exeuntes, leto animo ad eum proficiscebantur. Ipse uero iis qui Christi causa tantis molestiis et acerbitatibus, totque calamitatibus affecti fuerant, obuiam prodiens, eos honorifice excipiebat, atque in palatium suum introducebat, pedes ipsorum lauans, squalidam comam abstergens, atque omni officii genere ipsos complectens. Post autem ecclesiam recens a se constructam dedicandam curat, atque episcopum quemdam, qui fidei Christiane causa multis erumnis conflictatus fuerat, suique episcopatus thronum amiserat, antistitem in eo instituit, uirum, inquam, sanctum, et ecclesiasticorum canonum peritum, diuinoque zelo prorsus  flagrantem. Ac tum piscina ex tempore facta, eos qui ad Christum sese conuerterant, baptizari iubet. Et quidem principes ac magistratus primi baptizati sunt, post autem qni militaris ordinis erant, ac reliquum uulgus. Ac qui baptismum suscipiebant, non modo animarum sanitatem consequebantur, uerum etiam quicunque corporis morbis et febribus laborabant, abiecta omni aduersa ualetudiue, tum animo puro, tum integro corpore e piscina reuertebantur, percepta uidelicet tum animorum tum corporum sanitate.

Ob eamque causam ingens hominum multitudo ad regem Iosaphat undecunque confluebat, pietatis doctrina ab eo imbui exposcens, atque omnia idolorum templa euertebantur, omnesque opes ac pecunie  in fanis recondite abstrahebantur, eorumque loco sacrosancta templa Deo exedificabantur, opesque illas ingentisque pretii uestes ac thesauros rex Iosaphat ipsis assignabat, uilem scilicet ac superuacaneam illam materiam hac ratione utilem ac fructuosam efficiens. Exsecrandi porro demones, qui in fanis illis et altaribus commorabantur, atrocissimum in modum uexabantur, ac fugabantur, coortamque sibi calamitatem audientibus multis clamabant. Atque finitima illa uniuersa regio tenebrosa ipsorum fraude atque impostura liberabatur, ac Christianorum fidei ab omni labe ac reprehensione libere luce collustrabatur.

Siquidem ipse quoque rex omnibus uirtutis exemplar  erat, ac permultos ad eamdem uoluntatem et sententiam excitabat et inflammabat. Huiusmodi quippe principatus atque imperii natura est; semper enim subditi ad eum qui rerum potitur sese componunt, eaque amare ac consectari solent, quibus principem delectari sentiunt. Hinc, Deo adiuuante, pietas ipsis augebatur, nouosque in dies progressus faciebat, ac rex in Christi mandatorum obseruationem totus incumbebat, atque ex ipsius caritate pendebat. Eratque uerbi gratie dispensator, ac multarum animarum gubernator, ad Dei portum eas appellens. Etenim illud exploratum habebat, omnium regiorum munerum hoc primarium et prestantissimum esse, ut homines ad Dei metum ac iustitie cultum erudiat: quod etiam ipse faciebat, seipsum uidelicet ad imperio  tenendas animi perturbationes comparans, subditosque suos admonens, atque optimi naucleri instar iustitie clauum sedulo tenens. Nam hec demum ueri regni lex ac norma est, nimirum uoluptatibus imperare, iisque dominari, quemadmodum ipse etiam faciebat. Quippe nec de maiorum nobilitate, nec de regia gloria, in qua uersabatur, ullo modo sese efferens , uerum in humilitatis abyssum mentem suam assidue coniiciens, futuramque beatitudinem animo et cogitatione 324 complectens, inquilinum hic seipsum esse ducebat; ea autem propria esse statuebat, quibus post huius uite peregrinationem frueretur. Cum autem hec  preclare gessisset, atque omnes quibus prerat, a ueteri atque a patribus tradito errore liberatos, eius qui nos pretioso suo sanguine ex mala seruitute redemit seruos effecisset, postea id animo agitare cepit, ut beneficentie ac largitionis uirtutem excoleret. Nam temperantiam quidem ac iustitiam numeris iam omnibus absoluerat, ut qui et temperantie corona redimitus, et iustitie purpura conuestitus esset. Illud igitur animaduertebat, terrenarum opum inconstantiam profluentium aquarum cursum imitari: quocirca illic eas recondere properabat, ubi neque tinea neque rubigo demolitur, nec fures effodiunt ac furantur; itaque sine ulla parcimonia pecunias omnes in pauperes distribuere cepit. Illud enim perspectum habebat, ei qui ad ingentem potentiam peruenerit  curandum esse ut eum cuius beneficio potentiam consecutus sit pro uiribus imitetur; hac porro ratione eum ad Dei imitationem accessurum esse, si nichil misericordia potius atque antiquius ducat. Quamobrem pietatis opes, que et hic future uoluptatis spe animum oblectant, et illic sperate beatitudinis fructu animum exhilarant, super aurum et lapidem pretiosum sibi aggerebat. Postea carceres suos perscrutans, tum iis qui ad metalla damnati erant, tum iis qui a creditoribus strangulabantur, ac denique omnibus omnia copiose subministrabat. Orphanorum omnium et uiduarum ac pauperum pater erat, indulgens inquam ac benignus pater, atque ita comparatus, ut seipsum beneficio afficere  existimaret, cum in eos beneficii aliquid conferret. Nam cum animo liberalissimo ac uere regio preditus esset, egentibus omnibus affatim tribuebat; quod scilicet infinitis partibus maiorem mercedem hinc speraret, cum tempus illud aduenisset quo merces actionibus rependenda esset.

Cum autem huiusmodi ipsius fama breui quaquauersum sparsa esset, omnes ad eum tanquam aliquo unguenti odore concitati, quotidie confluebant, ut tum corporum, tum animarum paupertatem excuterent; atque ipse omnibus in ore erat. Neque enim terror ac tyrannica uis populum pertrahebat, uerum desiderium ac sincerus erga eum amor, qui quidem diuinitus atque ex prestantissima ipsius uite ratione in omnium animis insitus erat. Tum igitur, tum, inquam,  ii quoque qui sub patris ipsius imperio erant, ad eum potius sese adiungebant, omnique abiecto errore, ueritatem predicabant. Ac domus quidem Iosaphat crescebat et inualescebat; domus autem Abenner decrescebat ac debilitabatur, quemadmodum scilicet de Dauide ac Saule in Regum libro proditum est .

CAP. XXIu.---Hec rex Abenner conspiciens, tandem aliquando recepta mente, falsorum deorum suorum atque inanis imposture imbecilitatem condemnauit. Ac rursum coactis senatorii ordinis principibus, que ipse in animo haberet, in lucem protulit. Omnibus autem eadem confirmantibus (uisitarat enim eos Oriens ex alto , rex  de his rebus filium certiorem faciendum esse censuit. Itaque postridie epistolam ad eum scribit, hoc exemplo:

»Rex Abenner carissimo suo filio Iosaphat salutem.

»Cogitationes multe, o carissime fili, animum subeuntes, eum grauissime conturbant. Etenim nostra omnia instar fumi deficere atque euanescere, ac contra religionem tuam sole clarius fulgere conspiciens, ea que a te mihi dicta sunt uera esse sensi; quodque dense scelerum et impietatis tenebre nos ita obruebant, ut in ueritatem oculos coniicere, atque omnium rerum parentem et architectum agnoscere minime possemus, uerum lucem usque adeo splendidam abs te nobis demonstratam, occlusis de  industria oculis perspicere recusaremus, atque te multis malis afficeremus, et  haud paucos Christianos crudelem in modum trucidaremus: qui quidem inuicta potentia ipsis opem ferente corroborati, ad extremum usque spiritum aduersum immanitatem nostram dimicarunt. Nunc uero, detracta ex oculis nostris crassa illa caligine, exiguum quemdam ueritatis radium cernimus, priorumque uitiorum penitudo animum subit. uerum hunc quoque splendorem alia horrende desperationis nubes exoriens opprimere atque exstinguere conatur, mihi uidelicet peccatorum meorum multitudinem ob oculos proponens, quodque iam ego Christo odio atque exsecrationi sum, eaque in causa, ut iam ab ipso recipi  nequeam, ut qui aduersus eum rebellarim, ipsique bellum indixerim. Quid igitur spei, o suauissime fili, ad hec dicas, fac quamprimum sciam, ac quid mihi patri tuo faciendum sit doce, atque ad eius, quod in rem meam futurum sit, cognitionem me tanquam porrecta manu fac ducas. uale.«

Hanc epistolam cum Iosaphat accepisset, queque in ea continebantur legendo 325 peragrasset, uoluptate simul et admiratione animus ipsius impletus est. Atque in cubiculum suum confestim ingressus, et ante Dominicam effigiem in faciem abiectus terram lacrymis perfundebat, simul et Domino gratias agens, et ad ipsius laudationem exsultationis labia mouens, hisque uerbis utens:

Exaltabo te, Deus meus Rex, et benedicam nomini  tuo in seculum, et in seculum seculi. Magnus es, Domine, et laudabilis ualde, et magnitudinis tue non est finis . Et quis loquetur potentias tuas, auditas faciet omnes laudes tuas ? Qui conuertisti petram in stagna aquarum, et rupem in fontes aquarum . En enim etiam rupes hec, ac rupe durius patris mei pectus, tua uoluntate cere instar emollitum est. Potes enim etiam ex lapidibus excitare filios Abrahe . Gratias tibi ago, benigne Domine ac Deus misericordie, quoniam in peccatis nostris lenitate usus es, atque etiamnum uteris, et ad hunc usque diem impunitos nos reliquisti . Nam nos quidem iam pridem a tua facie abiici merebamur, atque in hac uita publica infamia notari, quemadmodum scelerati  illi Pentapolite, qui igni ac sulphure conflagrarunt . At patientia et incomparabilis lenitas tua benigne nobiscum egit. Gratias tibi ago indignus ego ac despicabilis, etiamsi benignitati tue laudande ac celebrande impar sum. Ac te, Domine Iesu Christe, inuisibilis Patris Fili ac uerbum, qui omnia uerbo produxisti, ac uoluntate tua contines et tueris, qui in ligno extensus es, ac fortem uinxisti , iisque qui ab eo uincti tenebantur, sempiternam libertatem attulisti; te inquam per miserationes tuas obtestor, ut nunc quoque inuisibilem et omnium rerum effectricem manum tuam extendas, ac seruum tuum et patrem meum ex graui illa diaboli captiuitate prorsus liberes, teque sempiterna uita preditum, et uerum Deum ac solum immortalem et eternum  Regem esse apertissime ipsi ostendas. Contritionem queso animi mei propitio ac placido oculo aspice, ac pro ea tua pollicitatione, in quam mendacium non cadit, a meis partibus sta, qui te rerum omnium effectorem, conditorem, et gubernatorem confiteor et agnosco. Fluat in me saliens aqua tua , deturque mihi sermo in apertione oris , ac mens in te angulari lapide recte defixa, ut ego, inutilis seruus tuus, patri meo incarnationis tue mysterium, uti par est, exponere, atque a uano pestiferorum demonum errore per potentiam tuam ipsum abducere, tibique Deo ac Domino, qui non uis mortem peccatorum, sed eorum resipiscentiam ac penitentiam exspectas , conciliare  queam. Quoniam tu gloriosus es in secula seculorum. Amen.

Cum ad hunc modum orasset, atque hoc sibi persuasisset, se uoti sui compotem futurum, Christi misericordia fretus, illinc cum regio satellitio excessit, atque ad patris palatium sese contulit. Ut autem pater de filii aduentu certior factus est, statim obuiam ei prodit, atque ipsum complectitur et exosculatur, deque ipsius aduentu maxima uoluptate afficitur, publicumque ac solemne festum celebrat. Quid autem postea? Remotis arbitris, una consident. Et quis tandem eos sermones, quos tum filius ad regem habuit, et quanta cum sapientia disseruit, ulla oratione complecti queat?

Quid enim aliud loquebatur, quam que ipsi a diuino  Spiritu, per quem piscatores uniuersum mundum Christo irretierunt, et litterarum expertes eruditis uiris doctrina prestiterunt, instillabantur? Per eius gratiam ipse quoque eruditus et instructus, ad regem uerba faciebat, scientie luce eum collustrans. Ac prius quidem, cum ut patrem a superstitioso errore abstraheret, diu multumque laborasset, nichil non dicens aut faciens, quo ipsius animum ad se alliceret, frustra tamen canere ac surdo loqui uidebatur. At cum Dominus afflictionem serui sui Iosaphat inspexit, atque, exauditis ipsius precibus, clausas patris ipsius ianuas patefecit , tum denique rex ea que dicebantur facile intelligebat, adeo ut, opportunum  tempus nactus filius per Christi gratiam aduersus improbos spiritus qui patris animo dominabantur uictoriam adipisceretur, ipsumque illorum errore atque impostura omni ex parte liberaret, salutaremque doctrinam perspicue ipsi traderet, ac celesti et uiuo Deo ipsum conciliaret.

Principio enim altius exorsus, ipsi magnas et admirandas res quas prius nec intellexerat, nec cordis auribus perceperat, annuntiauit. Etenim longam ad eum de Deo orationem habuit, piamque doctrinam ipsi ostendit , ac multa item theologie arcana ipsi aperuit. Posteaque etiam ea que ad rerum conditarum tam inuisibilium quam uisibilium  procreationem attinebant exposuit: nimirum quo pacto summus ille parens et 326 opifex rebus omnibus ex nichilo productis, hominem ad imaginem et similitudinem suam effinxerit, ipsumque arbitrii libertate donatum, eorum que in paradiso pulchra erant participem fecerit, unius tantum arboris gustu ipsi interdicto, hoc est ligni scientie. Quo quidem mandato uiolato, eum e paradiso exterminauit. Unde et ipse, et uxor, ea quam cum eo habebant coniunctione lapsi, in hos, multos errores inciderunt, peccato uidelicet in seruitutem addicti, mortique per diaboli tyrannidem obnoxii effecti. Qui quidem hominibus semel in potestatem suam redactis, hoc egit, ut Dei ac Domini obliuione prorsus caperentur,  ipsisque persuasit ut per exsecrandam idolorum adorationem sibi cultum adhiberent.

At uero Deus creator noster, miseratione commotus, benigna Patris uoluntate ac Spiritus sancti adiuncta opera, ex uirgine sancta nostri instar in lucem edi uoluit; cumque cruciatu affectus fuisset is qui a perpessione immunis erat, triduo post a morte ad uitam excitatus, nos a priori multa et condemnatione liberauit, prestantiorique gloria donauit. Siquidem in celum ascendens, simul nos eo unde descenderat, euexit. Quem etiam rursus uenturum credimus, ut figmentum suum ad uitam reuocet, atque unicuique secundum ipsius opera reddat. Postea de illo celorum regno, quod eos qui id promerentur manet, uerba fecit, atque arcana illa bona, reconditamque item improbis penam proposuit, nimirum  ignem nunquam exstinguendum, exteriores tenebras, immortalem uermem, ceteraque tormentorum genera, que peccati serui sibi ipsis recondiderunt. Hec omnia quam plurimis sermonibus, ac Spiritus sancti gratiam abunde ipsi inesse testantibus, prosecutus, tum demum imperuestigabile diuine benignitatis pelagus enarrauit, quamque ille eorum qui ad eum sese conuertunt penitentiam libenter exspectet, quodque nullum scelus sit quod ipsius misericordam superet, si quidem ad meliorem frugem redire in animum inducamus. Quod cum multis exemplis ac Scripture testimoniis declarasset, orationi finem imposuit.

CAP. XXXu.---Rex autem diuinitus tradita hac  sapientia compunctus, ingenti uoce ac feruentissimo animo Christum Saluatorem confitetur, atque ab omni superstitioso errore abscedit: uiuificeque crucis signum inspectantibus omnibus adorat, et audientibus omnibus Deum uerum ac Dominum nostrum Iesum Christum predicat. Atque commemorata priori sua impietate, et aduersus Christianos crudelitate et immanitate condemnata, ingens ad pietatem portio efficitur. Exstabatque id quod a Paulo dictum est: Ubi abundauit iniquitas, illic et superabundauit gratia . Cum igitur sapientissimus Iosaphat etiam ad rei militaris duces et satrapas, atque ad omnem denique populum de Deo atque erga ipsum pietate multa uerba faceret, et quasi ignea lingua preclarum aliquid ac modulatum caneret,  superueniens Spiritus sancti gratia omnes ad celebrandam Dei gloriam excitabat; ita ut uniuersa multitudo una uoce clamaret: Magnus Christianorum Deus est, nec preter Dominum nostrum Iesum Christum, qui cum Patre et Spiritu sancto glorificatur, alius Deus est.

Diuino porro zelo impletus rex Abenner, in aurea illa et argentea idola, que in ipsius palatio erant, acri animo impetum facit, eaque omnia deiicit, posteaque in minutas partes redacta pauperibus distribuit: sic nimirum utilia ea reddens, que prius utilitate omni ac fructu carebant. Quin etiam ipse cum filio idolorum templa et aras omnes obsidens, a fundamentis ipsa eruit, eorumque loco templa Deo  exstruxit. Nec uero in urbe duntaxat, sed etiam in tota regione eamdem operam sedulo nauabant. Peruersi autem spiritus, qui in aris domicilium habebant, cum ululatu pellebantur, inuictamque Dei nostri potentiam tremulo clamore testabantur, omnisque uicina regio, ac multe item finitime gentes ad piam fidem sese conferebant. Tum igitur, cum diuinissimus ille episcopus, de quo superius uerba fecimus, accessisset, rex Abenner fidei Christiane elementis imbuitur, ac diuino baptismo in nomine Patris et Filii et Spiritus sancti, perficitur. Ac Iosaphat ex diuina piscina ipsum excipit, res sane omnium maxime noua. Patris enim pater existit, et ei a quo carnali modo progenitus fuerat spiritualem regenerationem conciliat. Etenim celestis Patris filius erat, diuineque  profecto radicis diuinissimus fructus; radicis, inquam, illius que clamat: Ego sum uitis, uos palmites 

Ad hunc modum rex per aquam ac Spiritum regeneratus, eiusmodi uoluptate que nulla oratione explicari potest afficiebatur; simulque etiam cum ipso uniuersa ciuitas ac finitima regio diuino baptismate donabatur, lucisque filii existebant qui prius in tenebris uersabantur. Atque omnis morbus et omnis a demonibus inuecta calamitas procul ab iis qui fide prediti 327 erant propellebatur, omnesque tum animis tum corporibus integri atque incolumes erant. Multaque item alia miracula fidei confirmande causa edebantur, ecclesie etiam edificabantur, et episcopi qui metu delitescebant, in lucem prodibant, suasque  ecclesias recipiebant. Ac preterea alii, tum ex sacerdotum tum ex monachorum ordine, ad pascendum Christi gregem instituebantur. Porro rex Abenner ad hunc modum ab improba et flagitiosa uite ratione sese remouens, ac de perpetratis sceleribus penitentiam agens, regium omne imperium filio tradit, ipse autem in solitudine degens, caputque cinere sine ulla intermissione aspergens, et graues gemitus edens, ac sese lacrymis abluens, solus cum eo solo qui ubique presens est colloquebatur, noxarum suarum ueniam ab eo petens. Quin in tantam compunctionis atque humilitatis abyssum sese demisit, ut ipsum quoque Dei nomen labiis usurpare recusaret, ac uix tandem a filio admonitus, illud pronunciare auderet. Tanta autem ac tam preclara in eo uite commutatio  fuit, ac tanta cum laude uirtutis iter tenuit, ut priorum iniquitatum ignorantiam pietatis magnitudine superaret. Cum autem quatuor annos hoc pacto in penitentia et lacrymis atque omni uirtutis genere transegisset, in lethalem morbum incidit. Cum autem ipsi uite finis immineret, in metu animique anxietate uersari cepit, mala ea que a se perpetrata fuerant in memoriam reuocans. At Iosaphat consolatoria oratione coortum ei meroris onus subleuauit, his uerbis utens: Quare tristis es, o pater, et quare teipsum conturbas ? Spera in Deo, et confitere ipsi, qui est spes omnium finium terre, et in mari longe , qui per prophetam clamauit: Lauamini, mundi estote, auferte malum cogitationum  uestrarum ab oculis meis discite benefacere. Et si fuerint peccata uestra sicut coccinum, tanquam nix dealbabuntur; et si fuerint rubra sicut uermiculus, tanquam lana alba erunt . Quocirca ne timeas, o pater, nec dubio animo sis; neque enim eorum qui ad Deum sese conuertunt, peccata, immensam ipsius bonitatem uincunt. Illa enim quocunque tandem numero fuerint, sub mensuram cadunt, hanc autem nec metiri nec numerare quisquam potest. Quocirca fieri non potest, ut quod mensure subiicitur, id quod nulla mensura comprehendi potest, superet.

Huiusmodi uerbis ad consolandum accommodatis, ipsius animum leniens, ac uelut excantans, eum ad bonam spem reuocauit. Deinde pater, extensis manibus,  gratias ipsi agebat, ac bene precabatur, diemque eum quo ipse in lucem editus esset laudibus efferebat, his uerbis utens: Dulcissime fili, fili inquam, qui non tam meus es quam celestis Patris, quamnam tibi gratiam referam? quibus te benedictionibus prosequar? quas Deo tua causa gratias agam? Perieram enim, ac tua opera inuentus sum; peccato mortuus eram, et reuixi ; hostis et perduellis Dei, et in gratiam receptus sum. Quid igitur tibi pro his omnibus rependam ? Deus est qui satis amplis premiis te remunerari queat. Hoc sermone habito, cum carissimum filium sepius exosculatus fuisset, ac deinde preces fudisset, atque, In manus tuas, o benigne Deus, commendo spiritum meum, dixisset, in penitentia animam suam Domino reddidit.

 Filius autem Iosaphat patrem mortuum lacrymis prosecutus, iustisque ipsi persolutis, corpus eius in piorum uirorum sepulcris condidit. Nec tamen ipsius corpus regia ueste obuoluit, sed penitentie uestimentis exornauit. Atque ipse in sepulcro stans, ac manus in celum tendens, lacrymasque ex oculis fluuii instar profundens, his uerbis ad Deum clamauit:

Gratias tibi ago, Deus Rex glorie, qui solus potens et immortalis es, quoniam orationem meam minime despexisti, nec lacrymas meas pro nichilo duxisti: uerum seruum tuum ac patrem meum a scelerata uiuendi ratione auocatum, ad te omnium Saluatorem pertrahere uoluisti, eum uidelicet ab idolorum errore abducens, atque ipsi hoc donans, ut te Deum  uerum ac benignum intelligeret. Ac nunc, o Domine Deus, cuius bonitatis pelagus peruestigari nequit, in loco pascue, in loco refectionis, ubi uultus tui lux splendet, eum colloca; nec antiquarum ipsius iniquitatum recordare, sed pro ingenti tua misericordia peccatorum ipsius chirographum dele, ac debitorum ipsius chartas concerpe, sanctosque tuos, quos et igne et gladio de medio sustulit , cum ipso in gratiam reduc, eisque, ne ipsi infensos et iratos sese prebeant, impera. Omnia quippe tibi omnium Domino possibilia sunt, hoc uno excepto, quod quin te eorum qui sese ad te conuertunt misereat, facere non potes. Misericordia enim tua in omnes diffusa est, atque iis a quibus inuocaris, salutem  affers, Domine Iesu Christe, quoniam decet te gloria in secula. Amen.

Huiusmodi preces et orationes Deo offerebat, septem dies a sepulcro omnino non discedens, nec cibi quidquam aut potus admittens, nec rursus somno corpus recreans, 328 uerum et lacrymis solum rigans , et cum luctibus omnem orationis facultatem superantibus in oratione perstans. Octauo autem denique die in palatium reuersus, opes omnes ac pecunias pauperibus distribuit; adeo ut nullus iam qui rerum inopia premeretur, superesset. Paucisque diebus in huiusmodi ministerio exactis, omnes thesauros exhausit: id uidelicet agens, ne angustam portam introire paranti pecuniarum moles impedimentum afferret

 CAP. XXXuI.---At uero quadragesimo a paterni obitus die memoriam ipsius celebrans, magistratus omnes ac militaris classis et plebeii ordinis haud paucos conuocat; atque in regio throno sedens, cunctis audientibus hanc orationem habuit: En, ut ipsi cernitis, Abenner rex ac pater meus, haud secus ac pauperum quiuis mortem obiit. Ac nec diuitie, nec opes, nec regia gloria, nec rursum ego patris amantissimus filius, nec reliquorum ipsius amicorum ac cognatorum quisquam opem ipsi et auxilium afferre, atque ab ineuitabili sententia ipsum eximere potuit; uerum ad illud tribunal, ut presentis uite rationem reddat, proficiscitur, neminem omnino qui ipsi opituletur secum ducens, iis duntaxat exceptis  que ab eo gesta sunt. Hoc autem  ipsum quoque omnibus qui mortalem naturam nacti sunt contingere natura comparatum est, neque aliter fieri potest. Nunc igitur audite me, o filii ac fratres, plebs Domini, et sancta hereditas, quos Christus Deus noster pretioso sanguine suo redemit, atque a ueteri errore et aduersarii seruitute in libertatem uindicauit. uos meam inter uos uite rationem nostis: nempe quod ex quo tempore Christi cognitionem consecutus, diuinoque beneficio ipsius seruus effectus sum, omnibus aliis rebus contemptis atque odio habitis, ipsius duntaxat cupiditate flagraui, idque unum mihi in uotis fuit, ut ex huius uite tempestate, atque inani perturbatione ac tumultu egressus, solus cum ipso solo consuetudinem haberem, atque in summa animi tranquillitate Deo meo ac Domino  seruirem. uerum me patris mei in diuersum nitentis uoluntas retinuit, preceptumque illud, quod patribus honorem haberi iubet . Unde Dei gratia et adiumento incassum minime laboraui, nec huiusmodi dies frustra consumpsi; uerum et illum, et uos omnes, Deo conciliaui, eumque solum Deum uerum, ac rerum omnium Dominum cognoscere docui, non quidem ego istud faciens, sed gratia Dei mecum, qui me etiam e superstitioso errore atque idolorum cultu eripuit, ac uos, o plebs mea, graui et acerba captiuitate liberauit. Iam igitur tempus est ut ea que Deo pollicitus sum expleam. Tempus, inquam, est ut quo ipse me ducet proficiscar, eaque uota quibus me ipso obstrinxi persoluam. Nunc itaque uobiscum  ipsi considerate quem uobis preesse ac regnum obtinere uelitis. Iam enim in Domini uoluntate perfecti estis, nec quidquam ex ipsius preceptis uobis occultum est. In his ambulate, nec uel ad dexteram uel ad sinistram declinate. Ac Deus pacis uelim sit cum omnibus uobis.

Hec ut plebs audiuit, tumultus statim ac strepitus, ingensque clamor et confusio exorta est, plorantibus omnibus, atque orbitatem suam deplorantibus. Quin etiam preter luctus et eiulatus illud etiam iureiurando affirmabant, sese illum minime dimissuros, sed retenturos, nec secedendi potestatem ullo modo ipsi facturos. Sic clamante populo, atque omnibus magistratibus, excipiens rex populares compescit, silentiumque ipsis imperat, seque illorum contentioni cedere  atque obtemperare asserens, eos, quamuis alioqui merentes atque eiulatus signa in genis ferentes, domum remittit. Ipse autem unum ex principibus, quem ipse tum pietatis, tum uite sanctitatis nomine pluris omnibus faciebat, admirationeque prosequebatur, hoc est Barachiam, cuius etiam superius, cum Nachor Barlaamum se esse simulans cum philosophis disputauit, uerba fecimus, quemque solum zelo diuino penitus flagrantem ab ipsius partibus stetisse, atque ad disputationem aduersus illos ineundam paratum fuisse diximus, hunc, inquam, remotis arbitris, assumptum, blande ac leniter allocutus est, obnixisque precibus, ut regnum acciperet, atque in timore Dei plebem suam regeret obsecrabat quo ipse ad expetitum iter se accingeret.

Ut autem eum renuentem, atque istud omnino repudiantem  uidit, hisque uerbis utentem: O rex, quam istud tuum iudicium iniquum est, quam tuus sermo diuino mandato parum consentaneus; nam cum proximum non secus ac teipsum amare docearis, qua tandem ratione sarcinam eam, quam tu abiicere studes, mihi imponere festinas? nam si regio munere fungi bonum est, ipse quod bonum est retine; sin autem offendiculum istud ac scandalum animi est, quid mihi illud obiicis, ac me in fraudem inducere cupis? Ut, inquam, eum his uerbis utentem et asseuerantem uidit, cum eo quidem colloqui destitit: ipse 329 autem intempesta nocte epistolam ingenti sapientia plenam, atque ad omne pietatis genus impellentem, ad populares suos exarat, nempe quam de Deo sententiam tenere, quam ipsi uitam, quas laudes, quas denique gratiarum  actiones offerre deberent, prescribens. Ac postea, ne quemquam alium preter Barachiam ad regiam dignitatem admitterent prohibebat. Hac epistola in cubiculo suo relicta, inscientibus omnibus egreditur. Nec tamen efficere potuit ut ipsius discessus ad extremum usque incognitus esset. Nam simul atque illuxit, ea res audita perturbationem ac luctum plebi attulit, omnesque summa celeritate ad eum inuestigandum perrexerunt, ipsius fugam omni ratione occupare cogitantes. Quo etiam factum est ut studium ipsius frustra minime cesserit. Nam cum itinera omnia occupassent, ac montes omnes obsedissent, inuiasque ualles peragrassent, in torrente quodam ipsum manus  in celum tendentem, ac sexte hore precationem persoluentem inuenerunt.

Conspecto autem eo, circumfusi statim, cum lacrymis eum obsecrabant, ac discessum ipsi obiectabant. At ille, Quid, inquit, inanem laborem suscipitis? Nec enim est quod uos me regem ultra habituros esse speretis. Nihilo secius tamen eorum ingenti contentioni cedens, ad palatium reuertitur, coactisque in unum omnibus, quid in animo haberet declarauit, ac postea interposito etiam iureiurando sermonem confirmauit, nempe se posthac ne unum quidem diem cum ipsis fore: Ego enim, inquit, meo erga uos ministerio perfunctus sum, nec quidquam pretermissi, nec subterfugi, quominus annuntiarem uobis , ac docerem testificans omnibus in Dominum nostrum Iesum Christum fidem, ac penitentie  uiam ostendens. Ac nunc ego uiam hanc ineo, quam iam pridem expetebam, nec ultra faciem meam quisquam uestrum uidebit. Quapropter, ut diuini Apostoli uerbis utar, contestor uos hodierno die, quod mundus ego sum a sanguine omnium uestrum. Non enim subterfugi, quominus annuntiarem uobis consilium Dei.

Hec illi audientes, ac sententie ipsius firmitatem exploratam habentes, nempe quod eum a suscepto consilio reuocare minime possent, orbitatem quidem suam deplorabant, nec tamen ullo modo eum de sententia deducebant. Tum autem rex Barachiam illum, de quo supra locuti sumus, manu tenens: Hunc, inquit, o fratres, hunc uobis regem creo. Cumque ille eiusmodi rei uehementer obluctaretur,  inuitum eum ac repugnantem in regio throno collocat, ipsiusque capiti diadema imponit, atque annulum regium ipsi in manum prebet. Atque ad Orientem stans, pro rege preces fudit, hoc uidelicet a Deo postulans, ut Dei fidem constanter teneret, ac Christi mandatorum iter ab omni flexu alienum inueniret. Adhec pro clero etiam atque uniuerso grege precatus est, opem uidelicet et auxilium ac salutem ipsis a Deo petens, atque ut quidquid ipsi postularent ad utilitatem moderaretur.

Hac oratione habita, conuersus ad Barachiam, ait: En tibi, frater, hoc precipiam quod Apostolus testatus est: Attende tibi ipsi, et uniuerso gregi in quo te Spiritus sanctus regem posuit, ut Christi populum,  quem proprio sanguine acquisiuit, regas . Et quemadmodum Deum ante me cognouisti, eumque puro animo et conscientia coluisti, ita nunc quoque maiori studio in hoc incumbe, ut ipsi uite tue rationes probes. Quo enim maius a Deo imperium consecutus es, eo quoque maiora ipsi rependas oportet. Ac proinde gratitudinis debitum ei cuius beneficiis auctus es persolue, sancta ipsius precepta custodiens, atque ab omni uia in exitium ducente deflectens. Ut enim in iis qui nauigant, cum nauta quispiam peccat, exiguum iis qui simul nauigant detrimentum affert; cum autem gubernator, uniuerse naui exitium accersit, ita etiam in regno usu uenit, ut cum quispiam eorum, qui subsunt  peccat, non tam alium quam seipsum ledat; sin autem rex ipse peccet, totum regnum labefactat ac detrimento afficit. Quapropter, ut ingentes rationes redditurus, si quid eorum que opus sint pretermiseris, magno studio magnaque cura teipsum in bono custodi, uoluptatem omnem ad peccatum te pertrahentem odio insectare. Ait enim Apostolus: Pacem sectamini cum omnibus, et sanctificationem, sine qua nemo uidebit Deum . Rerum humanarum circulum animaduerte, quo pacto uidelicet in orbem uoluatur, alias atque alias alio atque alio modo eas ferens ac torquens; illudque stude, ut in uaria earum mutatione pium animum constanter retineas. Siquidem una cum rebus commutari, dubie atque instabilis mentis argumentum est. Tu uero fac  in uirtute firmus sis, ac prorsus stabilitus. Ob temporariam et caducam gloriam inani tumore minime insolesce; uerum, repurgato animo, nature tue uilitatem cogita, uiteque huius breuitatem atque adiunctam carni mortem cogita. Hec enim si consideres, in superbiam haudquaquam incides, sed Deum uerum ac 330 celestem Regem metues, sicque preclare ac feliciter tecum agetur. Beati enim, inquit ille, omnes qui timent Dominum, qui ambulant in uiis eius . Ac rursum: Beatus uir qui timet Dominum, in mandatis eius uolet nimis . Quenam autem pre ceteris precepta tibi seruanda sint, audi: Beati misericordes, quoniam ipsi misericordiam consequentur . Ac rursum: Estote misericordes, sicut et Pater uester celestis  misericors est. Hoc enim preceptum ab iis potissimum exposcitur qui in summo imperio constituti sunt.

Ac sane qui magnam potentiam nactus est, eum a quo huiusmodi potentiam accepit pro uiribus imitari debet. Hac porro in re Deum maxime imitabitur, si misericordia nichil potius antiquiusque habeat. Huc accedit quod subditos nichil eque ad beneuolentiam allicit, ut beneficii gratia egentibus concessa. Nam obsequium illud quod ex metu oritur, adumbrata est adulatio, per fictum honoris uocabulum eos qui animum ipsi adiiciunt, ludificans ac cirumscribens. Atque is qui inuito animo paret, oblata occasione seditionem excitat; qui autem beneuolentie uinculis constrictus tenetur, firmam ei qui rerum potitur obedientiam prestat. Que cum ita sint, da  operam ut egentibus facilis ad te accessus sit, iisque qui inopia conflictantur, aures tue pateant, ut tu quoque apertas Dei aures inuenias. Nam quales nos ipsos conseruis prebuerimus, talem etiam erga nos Dominum nanciscemur, et quemadmodum audierimus, audiemur, et quemadmodum uiderimus, a diuino et omnium rerum conspectore oculo uidebimur. Quamobrem ante misericordiam misericordiam conferamus, ut simile per simile recipiamus.

Quin etiam aliud quoque preceptum cum superiore isto coniunctum, ipsique cognatum audi: Dimittite, et dimittetur uobis. Quod si non remiseritis hominibus delicta ipsorum, nec Pater uester celestis peccata uestra uobis remittet. Ob idque ne iis a  quibus offensus fueris iniurie memorem te prebeas; uerum cum ipse peccatorum tuorum ueniam postules, iis etiam qui in te peccant ignosce. Remissioni enim remissio rependitur; et si cum nostris conseruis in gratiam redeamus, Dominus quoque suam in nos iracundiam comprimet. At contra nostra aduersus eos qui aliquid in nos admiserunt seuitia hoc efficit, ut peccatis nostris nulla uenia tribuatur . Quemadmodum audis quidnam illi qui decem talentorum millia debebat acciderit, nempe quod ob suam in conseruum crudelitatem, tanti debiti exactionem sibi ipsi renouarit. Quare magnopere nobis prouidendum est, ne hoc quoque nobis usu ueniat. Quin potius debitum omne remittamus, atque omnem iram e pectore eiiciamus, ut nobis quoque  multa nostra debita remittantur. Preter hec omnia, ac pre omnibus rebus bonum depositum custodi, hoc est piam fidei doctrinam, in qua institutus et eruditus es . Illudque caue, ne ullum heresis zizanium in uobis enascatur: uerum purum ac doli expers diuinum semen conserua, ut uberem atque amplam segetem Domino exhibeas, cum ad exposcendam rerum ab unoquoque in uita gestarum rationem, consentaneamque actionibus nostris mercedem referendam ueniet. Quo quidem tempore iusti fulgebunt sicut sol, sceleratos autem caligo ac sempiterna ignominia obruet . Ac nunc, o fratres, Deo uos commendo, et uerbo gratie ipsius, qui potens est superedificare, et dare uobis hereditatem in sanctificatis omnibus .

 Hec cum dixisset, positis genibus suis, quemadmodum scriptum est, cum lacrymis rursum orauit, atque conuersus Barachiam, quem regem designarat, omnesque eos qui magistratu fungebantur, exosculatus est. Tum uero res lacrymis sane digna contigit. Omnes enim ipsum circumstantes  quid non dicebant quod ad ciendam misericordiam pertineret? aut quid relinquebant quo eorum luctus augeri posset? Ipsum exosculabantur et complectebantur, mentisque impotes pre dolore erant. ue nobis, clamabant, quam graui calamitate opprimimur! Dominum eum appellabant, patrem, salutis auctorem, bene de se meritum. Per te, inquiebant,  Dei cognitionem accepimus, errore liberati sumus, ab omnibus malis conquieuimus. Quid iam nobis post discessum tuum futurum est? Quenam mala nos arripient? Hec cum dicerent, pectora feriebant, eamque que eos inuaserat calamitatem deplorabant. At ille consolatoria oratione ingentem eorum eiulatum comprimens, illud pollicebatur, se  spiritu cum illis fore. Hoc sermone habito, spectantibus omnibus e palatio excedit; ac statim omnes desperato reditu eum sequebantur, atque ex urbe, ut quam iam conspicere minime possent, profugiebant. Posteaquam autem e ciuitate egressi sunt, uix tandem atque egre acrius eos ipso admonente, atque etiam asperiorem  interdum obiurgationem adiungente, ab eo distracti sunt, atque inuiti reuertebantur, identidem oculos reflectentes, 331 ac pedibus inter ambulandum offendentes. Nonnulli autem ex iis qui feruentiori animo prediti erant, lugentes eminus ipsum sequebantur, quoadusque nox oborta eos inter se disiunxit.

CAP. XXXuII.---Generosus igitur ille uir ex aula egressus est, perinde letus atque alacris, ut cum quispiam e longinquo ac diuturno exsilio in patriam se refert. Atque externe quidem eas quibus uti solebat, uestes gerebat, interne autem cilicium illud quod Barlaam ipsi dono dederat. Porro nocte illa in pauperis cuiusdam uiri domunculam se conferens, uestes eas quibus indutus erat abiicit, postremumque illud beneficium egenti tribuit. Cumque ad hunc modum tum illius tum multorum aliorum pauperum precibus Dei  opem atque auxilium sibi acciuisset, eiusque gratia et presidio tanquam salutis uestimento ac letitie pallio sese induisset, ad solitariam uitam excessit, non panem, non aquam, non quidquam aliud ex iis que ad uictum necessaria sunt secum ferens, nullumque aliud indumentum gerens, preter asperum illud cilicium, de quo paulo ante mentionem feci. Etenim singulari quodam desiderio, ac diuino immortalis regis Christi amore saucius, toto animo in id quod amabat incumbebat, totus extra se raptus, ac diuinitus immutatus, Deique caritate omni ex parte correptus. Fortis enim, inquit ille, sicut mors dilectio . Tantam uidelicet ipse ex diuino amore temulentiam contraxerat, tantaque siti estuabat, instar scilicet illius qui dicebat: Quemadmodum  desiderat ceruus ad fontes aquarum, ita desiderat anima mea ad te Deus. Sitiuit anima mea ad Deum fontem uiuum . Et quemadmodum anima illa, que huiusmodi caritate uulnerata erat, in Cantico canticorum ait: uulnerata caritate ego sum . Ac rursum: Ostende mihi faciem tuam, et fac me audire uocem tuam; uox enim tua dulcis, et facies tua decora.

Huiusce omni sermone prestantioris pulchritudinis Christi desiderio, tanquam igne quodam in pectore accepto, apostolorum chorus, ac martyrum agmina, omnia ea que oculis cernuntur contempserunt, atque omni huic fluxe et caduce uite innumera tormentorum et mortis genera pretulerunt, diuine pulchritudinis amore flagrantes, atque ingentem  Dei uerbi erga nos amorem cum animis suis reputantes. Hunc ignem cum preclarus etiam, ac corpore quidem nobilis, ceterum longe nobiliore ac magis regio animo preditus uir in seipso accepisset, terrena omnia prorsus aspernatur, omnes corporis uoluptates proculcat, opes et gloriam atque humanos honores pro nichilo ducit, diadema et purpuram abiicit, aranearum telis uiliora ea existimans, atque ad omnia dura et acerba monastice uite studia prompto animo sese tradit, illud Psalmiste clamans: Adhesit anima mea post te, o Christe, suscipiat me dextera tua .

Cumque ad hunc modum, oculis a tergo minime  contortis, in intimam solitudinem se contulisset, atque caducarum rerum confusionem, tanquam molestissimam quamdam sarcinam et catenam excussisset, spiritu letabatur, coniectisque in Christum, cuius desiderio ardebat, oculis; ad eum, tanquam ad presentem atque ipsius uocem audientem clamabat, eumque alloquebatur, his uidelicet uerbis utens: Ne iam, queso, o Domine, oculus meus huiusce uite bona uideat; nec presens uanitas mentem meam a suscepto itinere abstrahat; uerum, Domine mi, oculos meos spiritualibus lacrymis imple, gressusque meos dirige, famulumque tuum Barlaam mihi commonstra. Mihi, inquam, eum per quem mihi salus parta est ostende, ut solitarie ac monastice uite sinceritatem per ipsum addiscam, ac non ob hostilis belli imperitiam in fraudem inducar. Da mihi, Domine,  uiam meam nancisci, per quam te adipiscar, quoniam anima mea tui desiderio saucia est, teque salutis fontem ardenter sitit.

Hec secum perpetuo uoluebat, atque ad Deum loquebatur, per orationem ac sublimissimam contemplationem ipsi sese coniungens. Atque ita contento gressu ceptum iter exsequebatur, ad locum eum in quo Barlaam degebat peruenire contendens. Herbis porro iis que in deserto existebant alebatur. Neque enim, ut iam a me commemoratum est, preter corpus ac pannos illos quibus indutus erat, quidquam aliud secum ferebat.

Ceterum cum exiguum ac nullius omnino momenti uictum ex herbis sibi pararet, aque penuria prorsus  laborabat, quod uidelicet solitudo illa aque expers esset. Cum igitur sole iam sub meridiem uehementer ardente iter faceret, uehementius ob estum in arida regione siti flagrabat, atque extrema et grauissima erumna uexabatur. uerum cupiditas naturam uincebat, ac sitis ea diuina qua afficiebatur sitis aque flammam minuebat.

At uero ille boni inimicus et inuidus diabolus, huiusmodi animi institutum atque usque adeo ardentem ipsius erga Deum caritatem indignissimo animo perspiciens, multas ipsi in solitudine tentationes excitabat, regie nimirum ipsius glorie splendidissimeque 332 satellitum manus, qua ipsius latus cingi solebat, atque amicorum item et equalium memoriam ipsi refricans; illudque item ipsi ob animum  proponens, omnium animas ex ipsius anima pendere, ac reliquas denique alias huiusce uite oblectationes ipsi obiiciens. Ac deinde uirtutis asperitatem, atque ingentes eius sudores ipsi proponebat, corporis item imbecillitatem et inexpertas atque insuetas erumnas, et temporis longinquitatem, ac presentem sitis oppressionem, quodque nulla ex parte consolatio ulla ipsi exspectanda esset, aut tanti laboris tanteque fatigationis finis. Ac denique ingentem in ipsius animo, quemadmodum quodam loco de magno Antonio proditum est, cogitationum puluerem commouebat.

Ut autem ad labefactandum ipsius animi institutum imbecillem hostis ille se uidit , pudore suffusus est, utpote ad primum, ut dici solet, impetum prostratus. Quapropter alteram uiam inire cepit , ac uariis spectris eum euertere atque in metum coniicere nitebatur. Nonnunquam enim ater ipsi, ut est, apparebat; nonnunquam rursus districtum gladium tenens, in eum impetum faciebat, seque eum, nisi quam primum ab instituto resiliret, percussurum minabatur. Quandoque rursus uariarum bestiarum formam subibat, aduersus ipsum rugiens ac perquam horrendum mugitum et strepitum edens; atque etiam in draconis et aspidis et reguli formam sese subinde  immutabat. At preclarus ille ac strenuissimus pugil tranquillo animo consistebat, ut qui Altissimum perfugium suum posuisset . Ac mente excubans, pestiferumque spiritum irridens, dicebat: Non me fugit, o impostor, quinam sis, qui hec in me excites: nimirum qui iam inde ab initio mortalium generi perniciem moliaris, nec unquam improbitati studere ac nocumentum inferre desinas. Ac sane quam pulchre tibi hic habitus quadrat! Nam hoc ipso quod bestias et reptilia imitaris, mentis tue feritatem et peruersitatem, uoluntatisque ad noxam ac pestem inferendam promptitudinem demonstras. Quid igitur, o miser, ea aggrederis que conficere non potes? Ex quo enim has artes atque hec spectra a tua improbitate proficisci comperi, nulla iam hinc sollicitudine  afficior. Dominus mihi adiutor: et ego despiciam inimicos meos . Et super aspidem et basiliscum, quorum tu similitudinem expressisti, ambulabo, atque Christi potentia corroboratus, leonem et draconem conculcabo . Confundantur et erubescant omnes inimici mei, confundantur et erubescant ualde uelociter .

Hac oratione utens, crucisque signo, hoc est inuictis armis seipsum cingens, omnia diaboli spectra irrita reddidit. Confestim enim bestie ac reptilia instar fumi euanuerunt, et sicut fluit cera a facie ignis . Ipse autem Christi potentia confirmatus, leto animo proficiscebatur, Deoque gratias agebat. At etiam complures ac uarie bestie, uariique generis serpentes et dracones, quos solitudo illa nutriebat,  ipsi occurrentes. Non iam per inane spectrum, sed re uera ab ipso cernebantur. Ex quo efficiebatur ut metus quidem ac laboris uia plena esset, ipse autem utrumque animo et cogitatione superaret. Nam et metum caritas, ut Scripture uerbis utar, foras mittebat , et laborem cupiditas leuabat. Ad hunc itaque modum cum multis et uariis calamitatibus et erumnis per dies haud paucos colluctatus, ad Sennaaritidem illam solitudinem in qua Barlaam habitabat peruenit. Ubi etiam aquam nactus, sitis flammam restinxit.

CAP. XXXuIII.---Iosaphat autem biennium integrum in hac uastissima solitudine mansit, huc atque illuc oberrans, nec Barlaamum inueniens, Deo  nimirum hic quoque animi ipsius firmitatem ac strenuitatem explorante. Ac sic, sub dio degens, tum estu conflagrabat, tum frigore obrigebat, prestantissimum illum senem uelut quemdam ingentis pretii thesaurum querere nunquam intermittens. Multas porro pestiferorum spirituum tentationes, ac multa prelia sustinebat, multosque item labores, ob herbarum, quibus de more uictitabat, penuriam perferebat; quoniam scilicet has quoque solitudo ea ut que siccitate, laboraret, parce admodum produceret. uerum adamantinus atque inuictus ipsius spiritus, amore ac desiderio ardens, huiusmodi molestias facilius ferebat quam alii uoluptates ferre soleant. Quocirca diuina ope minime caruit; uerum secundum dolorum ipsius ac laborum multitudinem  allate a  Christo, cuius cupiditate flagrabat, consolationes, tam noctu quam diu animum ipsius exhilarabant. Confecto autem biennii curriculo, Iosaphat quidem perpetuo circumibat, eum quem expetebat querens, atque ad Deum lacrymas fluminis instar profundens, meditabatur clamans: Ostende mihi, Domine, 333 mihi, inquam, eum ostende, qui mihi tui nominis cognitionem ac tanta bona conciliauit, nec propter peccatorum meorum multitudinem tanto bono me priua; uerum hoc concede, ut et ipsius conspectu fruar, et idem cum eo religiose exercitationis certamen subeam.

Dei autem fauore speluncam quamdam inuenit, peruestigata uidelicet eorum qui eo se conferebant semita; atque monachum quemdam solitarium uite  genus colentem nanciscitur, eumque maximo cum animi feruore complexus et osculatus, ubinam Barlaam habitaret, sciscitabatur, simulque ipsi rerum suarum statum exposuit. Cum igitur ex ipso ubi uiri illius quem querebat domus esset intellexisset, eo quam celerrime, non secus ac peritissimus quispiam uenator feram nactus, se contulit, peragratisque alterius cuiusdam senis admonitu aliquot passuum millibus, letus ac spei robore septus incedebat, eque nimirum ac puer, qui patrem quem iampridem non uidit breui se conspecturum sperat. Nam cum diuinus amor animum semel obsederit, multo acrior ac feruentior eo esse solet qui a natura manat.

Astat itaque spelunce foribus, iisque pulsatis, Benedic, inquiebat, o pater, benedic, inquam. Ut autem  Barlaam hac uoce audita ex antro egressus est, eum per spiritum agnouit, qui ob admirandam illam mutationem, qua a priore illo uultu ac florente iuuenilis etatis pulchritudine demigrarat, ab extremo aspectu uix agnosci poterat, ut qui tum ex solis estu atrorem contraxisset, et pilis abundaret, ac genas macie confectas, oculosque alte depressos, et palpebras lacrymarum fluentis undique attritas, atque ingenti famis afflictione perustas haberet. At uero Iosaphat spiritualem patrem statim agnouit, utpote iisdem oris lineamentis preditum. Confestim itaque senex uersus Ortum stans, Deo precem cum gratiarum actione coniunctam adhibuit. Dictoque Amen, in mutuos  amplexus statim ruerunt, diuturnam cupiditatem sine ulla satietate explentes.

Cum autem abunde sese complexi fuissent, atque consultassent, sedentes inter se colloquebantur. Ac sermonem exorsus Barlaam, his uerbis usus est: Preclare fecisti, qui huc ueneris, dilecte fili, fili, inquam, Dei, ac celestis regni heres per Dominum nostrum Iesum Christum, quem dilexisti, atque caducis et fragilibus bonis non abs re cariorem habuisti, ac, prudentis et sapientis mercatoris instar, omnibus facultatibus uenditis, margaritam pretium omne superantem emisti, ac thesaurum qui surripi non possit , in agro mandatorum Domini absconditum nactus, omnia dedisti, nec rei ulli ex iis que iam iamque effluxure sunt pepercisti, quo agrum  illum tibi comparares. Det tibi Dominus pro fluxis et caducis eterna, pro iis que interitui obnoxia sunt ea in que nec interitus nec uetustas cadit.

uelim autem mihi dicas, carissime, quonam pacto huc accesseris, quique post discessum meum rerum tuarum status fuerit, atque tuusne pater Deum norit, an uero nunc quoque eadem, qua prius, dementia abreptus, a demonum fraude atque impostura captiuus abducatur. Hec percontante Barlaamo, Iosaphat altius repetito sermone, quenam sibi post ipsius digressum contigissent, quamque prosperum rebus cursum Dominus ad id usque tempus quo rursum inter se conuenissent tribuisset, sigillatim exposuit.

Senex itaque hec audiens, uoluptate simul atque admiratione affectus est, calentesque lacrymas mittens,  dicebat: Gloria tibi sit, Deus noster, qui tui amore preditis semper presto es, atque ipsis opitularis. Gloria tibi, Christe, Rex omnium ac Deus optime, quoniam benigna tua uoluntas ita tulit, ut semen illud quod in serui tui Iosaphat animum iecisti centuplicatum fructum afferret, te uidelicet, animarum nostrarum agricola et Domino dignum. Gloria tibi, Paraclete bone ac sanctissime Spiritus, quoniam quam tu sanctis tuis apostolis gratiam tribuisti, hanc etiam huic impertiendam duxisti: atque ingentem hominum multitudinem ipsius opera superstitioso errore liberasti, ac uera Dei cognitione illustrasti.

Ad hunc modum Deo ab utroque gratie agebantur; ipsisque ita in er se colloquentibus, ac Dei gratia exsultantibus, adfuit uespera. Proinde ad orationem  consurgentes, consuetum precationum pensum persoluerunt. Ac postea, cum cibo recreandum corpus esset, Barlaam magnificam mensam apposuit, spiritualibus uidelicet epulis confertam, eius autem consolationis, que sensibus percipitur, quam minimum sane participem. Cruda enim duntaxat olera erant, ipsiusmet manibus consita et exculta, palmeque perpauce, que in ea solitudine inueniebantur, ac denique siluestres herbe. Cum igitur gratias Deo egissent, appositisque epulis corpus refecissent, atque aquam e propinquo fonte bibissent, ei rursum, qui manum aperit, et implet omne animal benedictione , gratias egerunt. Ac 334 deinde consurgentes, posteaquam nocturnas preces absoluerunt,  spirituale colloquium inierunt, salutares ac celesti sapientia plenos sermones per totam noctem contexentes, quoadusque aurore exortus ad consuetarum rursus orationum memoriam ipsos reuocaret.

Mansit autem ad hunc modum diuturno tempore cum Barlaamo Iosaphat, admirabilem hanc atque humana conditione prestantiorem uitam colens, ac tanquam patrem et preceptorem cum omni obedientia et humilitate ipsum sequens: sic nimirum, ut ad omne uirtutis studium exerceretur, atque quonam pacto cum spiritualibus et inuisibilibus spiritibus luctandum esset, edoceretur. Ex quo illud consecutus est, ut uitiosas omnes affectiones exstingueret, carnisque affectum spiritui, non secus ac seruum domino, subiiceret, deliciarum omnium animique remissionum obliuione caperetur, somno tamquam improbo  mancipio imperaret. Atque, ut breui perstringam, tanto studio in solitarie uite certamen incumbebat, ut ipse quoque Barlaam, qui permultum temporis in ea contriuerat, miraretur, ipsiusque acrimonie concederet. Tantulum enim duri illius atque consolatione carentis cibi admittebat, ut uitam duntaxat toleraret, nec committeret, ut per ultro accersitam mortem premiis iis sese orbaret, que uirtutum cultui ac studio tribuuntur. Sic autem naturam nocturnis excubiis subiiciebat, ac si nulla omnino carnis et corporis parte constaret. Oratio porro perpetuum ipsius studium erat: uniuersumque uite tempus in spiritualibus ac celestibus contemplationibus insumebatur; adeo ut nec horam unam, imo nec ullum omnino  temporis punctum, ex quo in ea solitudine habitauit deperderet. Ac sane hoc demum uere monastici ordinis munus est, nunquam a spirituali opere uacuum inueniri. Quod quidem generosus ille et expeditus celestis itineris cursor egregie prestitit, atque animi sui ardorem ab initio ad extremum usque perpetuo conseruauit, ascensiones in corde semper disponens , ac de uirtute ad sublimiorem uirtutem transiliens, desideriumque desiderio, ac studium studio indesinenter adiungens, quoad tandem ad speratam et expetitam beatitudinem peruenit.

CAP. XXIX.---Cum itaque hoc pacto Barlaam et Iosaphat una uersarentur, ac pulchro inter se certamine contenderent, ab omni cura et huiusce uite perturbatione immunes, mentemque ab omni confusione  puram ac seiunctam habentes, post multos ab ipsis pietatis causa susceptos labores, quodam die senex accersito spirituali filio, quem per Euangelium genuerat, huiusmodi spiritualem sermonem aggressus est:

Iam pridem, o amice Iosaphat, te in hac solitudine habitare oportebat, atque hoc mihi oranti Christus de te pollicitus fuerat fore ut te ante extremum uite diem uiderem. uidi itaque quemadmodum cupiebam; uidi, inquam, te a mundo et mundi rebus auulsum, ac Christo minime dubio ac uacillanti animo coniunctum, atque ad perfectam plenitudinis ipsius mensuram progressum. Nunc igitur, quandoquidem mortis mee tempus instat, atque collactanea et mihi  equalis ea cupiditas, que ut cum Christo essem, semper me tenuit, iam expletur, tu quidem corpus meum terra conde, puluerique puluerem redde. Post autem ipse in hoc loco here, susceptum spiritualis uite genus persequens, meeque tenuitatis memoriam retinens. uereor enim ne tenebrosum demonum agmen animo meo propter ignorantiarum mearum multitudinem impedimentum afferat.

Tu uero, fili, ne religiose exercitationis laborem metuas, neque ad temporis longitudinem ac demonum insidias elanguescas; quin potius ipsorum imbecillitatem, Christi uirtute communitus, audax irride; ad laborum autem duritiam, ac temporis diuturnitatem animo ita comparato esto, tanquam quotidie discessum e uita exspectans, atque eumdem diem tibi  uite monastice, tum initium, tum finem esse existimans. Sic semper ea que a tergo sunt obliuiscens, atque ad ea que a fronte sunt teipsum extendens, ad destinatum persequere, ab brauium superne uocationis Dei in Christo Iesu , quemadmodum sanctus Apostolus his uerbis hortatur: Non deficiamus; sed licet is qui foris est homo noster corrumpatur, tamen is qui intus est renouatur de die in diem. Nam quod momentaneum est et leue tribulationis nostre, supra modum in sublimitate eternum glorie pondus operatur in nobis, non contemplantibus nobis que uidentur, sed que non uidentur. Que enim uidentur temporalia sunt, que autem non uidentur, eterna .

Hec cum animo tuo reputans, uir carissime, uiriliter  age et confortare , atque ut egregius miles, id da operam, ut ei qui te militem scripsit placeas ; nec quamuis imbecillitatis ac languoris cogitationes improbus ille spiritus tibi immittat, institutique tui neruos frangere ac debilitare studeat, ipsius insidias pertimescas, illud Domini preceptum 335 cogitans, in mundo pressuram habebitis; sed confidite, ego uici mundum . Quocirca gaude in Domino semper, quoniam ipse te elegit, atque a mundo seiunctum ante faciem suam posuit. Ipse autem, qui te uocatione sua sancta uocauit, prope est semper. Nihil itaque sollicitus sis, sed in omni oratione atque obsecratione cum gratiarum actione petitiones tue innotescant apud Deum . Ipse enim dixit: Non te deseram, nec derelinquam.  Hec itaque in uite duritia ac religiose exercitationis uilitate tecum ipse reputans, in animi uoluptate uersare, Domini Dei nostri memoriam retinens. Memor enim, inquit, fui Dei, et delectatus sum .

Cum autem rursum aduersarius aliud in te belli genus excogitauerit, sublimes nempe atque arrogantes cogitationes proponens, regnique terreni gloriam quam reliquisti, ceteraque que in mundo sunt tibi in oculis collocans, salutiferam doctrinam clypei instar obtende, dicentem: Cum feceritis omnia que precepta sunt uobis, dicite: Serui inutiles sumus, quoniam id quod facere debuimus, fecimus . Et quidem quis nostrum debitum illud, quo  eam ob causam Domino obstricti sumus, quod cum diues esset, propter nos egenus factus est, ut nos eius paupertate diuites essemus, et qui a perpessione immunis erat, ut uitiosis affectionibus nos liberaret, cruciatus subiit , persoluere potest? Quod enim beneficium est seruum eadem perpeti que Dominus perpessus sit? Atqui nos permultum ab ipsius cruciatibus remoti sumus. Hec tecum reputa, cogitationes destruens, et omnem altitudinem extollentem se aduersus scientiam Dei, et in captiuitatem redigens omnem sensum in obedientiam Christi . Et pax Dei, que exsuperat omnem sensum, custodiat cor tuum, et cogitationes tuas in Christo Iesu .

Hac oratione a Barlaamo habita, Iosaphat infinitam  uim lacrymarum profudit, sic nempe, ut tanquam ex uberrimo fonte scaturientes, ipsum prorsus, ac terram in qua sedebat, proluerent. Atque ipse, huiusmodi dissidium deplorans, perquam ardenter ab eo contendebat, ut postremi illius itineris comitem se adhiberet, nec post ipsius discessum in mundo iam remaneret, his uerbis utens: Ecquid, o pater, tui duntaxat, ac non proximi rationem habes? Quonam autem modo hac in re perfecte caritatis officio fungeris , cum tu quidem ad requiem pergas, me autem in oppressione atque erumna relinquas, ac priusquam in religiose uite certaminibus, ut par est, exercitatus sim, uariasque hostium insidias compertas habeam, ad singularem  pugnam cum ipsis ineundam me obiicias? Ex quo quidnam aliud contingere potest, nisi ut ueteratoriis ipsorum artibus prosternar, atque ut imperitis ac timidis gladiatoribus usu uenire solet, sempiternam anime mortem oppetam? Ad Dominum, queso, roga atque obsecra, ut me quoque tui e uita discessus socium asciscas, id ut facias, per eam ipsam spem quam habes fore ut laboris mercedem percipias, te obtestor. Hoc, inquam, a Deo precibus contende, ut ne unicum quidem diem post tuum discessum in hac uita peregriner, atque in densissima hac solitudine oberrem.

Hec cum Iosaphat plorans diceret, senex placide ac leniter ipsum reprimens, Dei iudiciis, inquit, que mentis humane captum excedunt, obluctari minime  debemus. Nam ego, cum de hac re multas ad Deum preces fudissem, eumque cui nulla uis afferri potest, uelut per uim adigere tentassem, ut ne inter nos disiungeremur, ab ipsius bonitate hoc didici, minime tibi nunc conducibile esse carnis onus abiicere, uerum in religiosa exercitatione tandiu permanere, quoad splendidiorem coronam tibi texueris. Nondum enim pro ea que tibi parata est mercede satis decertasti; uerum paulum adhuc labores oportet, ut letus in Domini tui gaudium intres. Nam ego quidem iam pene centenarius, annos quinque et septuaginta in hac solitudine confeci. Tibi uero, etiamsi non tanta temporis mora futura est, at certe ad id spatium, ut iubet Dominus, propius accedas  necesse est, quo iis nulla ex parte inferior sis, qui diei et estus pondus pertulerunt . Quapropter, o amice, que a Deo decreta sunt, prompto ac lubenti animo accipe. Nam que ipse decreuit, quis tandem mortalium dissipare queat? Atque ipsius gratia conseruatus, tolerantiam presta.

Illud etiam cura, ut aduersus inimicas cogitationes animo excubes, ac mentis puritatem, non secus ac quemdam ingentis pretii thesaurum, saluum et incolumem serues, ad sublimiorem actionem et contemplationem in dies teipsum prouehens, ut illud in te impleatur, quod Dominus amicis suis promisit, his uerbis utens: Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus . Hec, ac multo his plura sanctissima illa anima, ac theologica lingua digna locutus senex, merentem ipsius animum leniuit. Deinde ad quosdam fratres, longo interuallo 336 ab ipso dissitos, eum amandat, ut ea que ad sacrosanctum sacrificium conficiendum accommodata erant afferret. Et quidem Iosaphat precinctis uestibus quam celerrime hoc ministerium exsequitur; uerebatur enim ne absente Barlaam debitum nature munus persolueret, ac Domino spiritum reddens, graue sibi detrimentum inferret, siquidem et uerborum et extremarum allocutionum et orationum ipsius expers fuisset.

Cum igitur longinquum illud iter fortissimo animo confecisset, atque ea que ad sacrosanctum sacrificium opus erant attulisset, diuinissimus Barlaam incruentum sacrificium Deo obtulit; perceptisque Christi  ab omni labe puris mysteriis, ac Iosaphato item impertitis, spiritu exsultauit, sumptoque de more cibo, salutaribus rursum sermonibus ipsius animum alere cepit, his uerbis utens: Non iam, carissime fili, nos in hac uita eadem domus ac mensa coniunget, iam enim ultimam patrum meorum uiam ingredior. Quocirca tibi faciendum est ut per mandatorum diuinorum obseruationem, atque in hoc loco ad extremum usque uite diem commorationem, tui erga me amoris specimen exhibeas; sic nimirum uite tue rationes instituens, quemadmodum didicisti, nec unquam abiecte atque ignaue anime mee memoriam intermittens. Multum itaque uale, atque in Christo delectare, atque exsulta, quoniam terrena  et interitui obnoxia cum sempiternis et ab interitu alienis bonis commutasti; ac propinqua est operum tuorum merces, ac iam iamque adest qui mercedem refert. Qui quidem ad inspiciendam eam uineam, quam excoluisti, ueniet, tibique pro ea exculta mercedem amplissimam prebebit. Fidelis enim sermo, ut clamat diuinus Paulus apostolus , atque omni acceptione dignus: Si commorimur, et conuiuemus; si sustinemus, et conregnabimus, in sempiterno illo ac finis experte regno incomparabili luce collustrati, atque uere beate ac principis Trinitatis illuminatione donati. Hec Barlaam ad uesperam usque, ac per totam etiam noctem, Iosaphato loquebatur effusissime lacrymanti, atque huiusmodi  disiunctionem egerrimo animo ferenti. Iam autem lucente die manus atque oculos in celum sustulit, Deoque gratias reddens, hoc sermone usus est.

Domine Deus meus, qui ubique presens es, atque omnia imples, gratias tibi ago, quoniam humilitatem meam respexisti , atque hoc mihi concessisti, ut in orthodoxa tua fide, et mandatorum tuorum uia, huiusce peregrinationis cursum absoluerim. Ac nunc, optime Domine, atque ad misericordiam propensissime, in eterna tabernacula tua me recipe, nec ea memoria retine que uel sciens uel insciens in te peccaui. Conserua autem etiam fidelem hunc seruum tuum, cui me inutilem famulum tuum preesse uoluisti. Ab omni uanitate atque aduersarii uexatione ipsum exime; illudque effice, ut nodosissimis iis laqueis quos  diabolus ad eorum omnium quibus salus cordi est offensionem expandit sublimior existat. Omnem impostoris potentiam, omnipotens Deus, a serui tui facie dele; atque eas ipsi uires affer, ut pestiferum hostis animarum nostrarum caput proculcet. Spiritus tui sancti gratiam ex alto in eum demitte, atque ad inuisibiles conflictus robur ipsi adde, ut uictorie coronam a te consequatur, ac nomen tuum, o Pater, ac Filii tui, et Spiritus sancti, in ipso celebretur, quoniam te decet laus et gloria in secula. Amen.

Hac precatione habita, cum paterno affectu Iosaphatum complexus, atque osculo sancto exosculatus fuisset, ac sese crucis signo muniisset, pedesque extulisset, ingenti letitia perfusus, non secus ac si amici quidam accessissent, ad beatum iter, atque ad  recipienda beate illius uite premia profectus est, senex plane, ac spiritualium dierum plenus.

CAP. XL.---Iosaphat autem summa cum ueneratione atque eiulatu patrem complexus, lacrymisque abluto ipsius corpore, atque aspero illo cilicio, quod ab eo in aula acceperat, inuoluto, consuetos psalmos recitat, per totum diem ac totam noctem simul et canens, et pretiosum beati uiri corpus lacrymis rigans. Postridie autem effosso iuxta speluncam sepulcro, ac sacro corpore reuerenter admodum gestato, spiritualem patrem egregius et carissimus filius inhumauit, ardentiusque animo inflammatus, atque ad orationem seipsum quam maxime contendens, his uerbis usus est:

 Domine Deus meus, exaudi orationem meam qua clamaui ad te, miserere mei, et exaudi me, quoniam te ex animo quero: exquisiuit te anima mea, ne auertas faciem tuam a me, et ne declines in ira a seruo tuo. Adiutor meus esto, ne derelinquas me, neque despicias me, Deus salutaris meus. Quoniam pater meus et mater mea dereliquerunt me, tu autem, Domine, assumpsisti me. Legem pone mihi, Domine, in uia tua, et dirige me in semitam rectam propter inimicos meos. Ne tradideris me in animas tribulantium me , quoniam in te proiectus 337 sum ex utero. De uentre matris mee Deus meus es: ne discesseris a me . Quoniam preter te non est mihi adiutor. En in miserationum tuarum  abysso spem anime mee defixi. uitam meam guberna, qui res omnes conditas sapientie prouidentia, omni sermone prestantiori, moderaris. Et notam tac mihi uiam, in qua ambulem; atque ut bonus ac benignus Deus, per famuli tui Barlaam preces ac supplicationes me serua, quoniam tu Deus meus es, ac te glorifico Patrem, et Filium, et Spiritum sanctum in secula. Amen. Hac oratione perfunctus, iuxta sepulcrum flens consedit, ac sedens obdormiuit. Atque formidandos illos uiros, quos prius conspexerat, ad se uenientes, seque ad maximum illum et admirandum campum ducentes, atque in illustrissimam illam ac splendidissimam ciuitatem introducentes, intueri sibi uisus est. Cum autem ipse portam ingrederetur, alii ipsi obuiam fuerunt, ingenti  lumine perfusi, coronasque eiusmodi pulchritudine collucentes, que nulla oratione exprimi possit, et quales nunquam mortales oculi conspexerunt, manibus tenentes. Percontante autem Iosaphat cuiusnam essent splendidissime ille corone quas perspiceret: Tua quidem una est  tibi ob multas eas animas quibus salutem attulisti confecta, nunc uero ob religiose uite exercitationem, cui das operam, studiosius et accuratius adornata, si quidem strenuo animo eam ad extremum usque peragraris. Altera autem tua quoque ipsa est; uerum patri tuo, qui ab improba uiuendi ratione opera tua deflexit, sinceroque animo resipuit, ac sese ad Dominum conuertit, eam prebeas oportet; Iosaphat autem eam rem moleste ferre uidebatur. Et  qui fieri potest  ut pater meus unius duntaxat penitentie gratia, paria mihi, qui tot ac tantos labores exantlaui, beneficia consequatur? Hec ut dixit, Barlaamum confestim sibi uidere uisus est, uelut probris se insectantem, ac dicentem: Hi sunt o Iosaphat, sermones mei, quos quondam ad te habui: nimirum fore ut cum ad ingentes opes peruenisses, non iam liberalis ac profusus esses, ac tu ob id uerbum ancipiti animo eras. Nunc autem quonam pacto parem tibi honore patrem esse moleste tulisti, ac non potius hoc nomine letitiam animo concepisti, quoniam multe tue pro eo fuse preces exaudite sunt? Iosaphat autem, pro eo ac solebat, ad eum dixit: Ignosce, pater, ignosce. Ubinam autem habites, fac intelligam. Tum Barlaam: In hac pulcherrima  atque ingenti ciuitate domicilium nactus sum, in medio urbis uico, immenso lumine coruscanti. Rursum autem Iosaphat sibi cum eo agere uidebatur, ut ab eo in ipsius tabernaculum abduceretur, comiterque hospitio exciperetur. Ille autem nondum tempus adesse respondit, ut ad illa tabernacula ueniret, quippe qui corporis sarcina adhuc premeretur. Quod si forti animo, inquit, in sancto uite genere, uelut tibi mandaui, perstiteris, aliquanto post uenies, atque eadem tabernacula et eamdem letitiam ac gloriam consequeris, mecumque in sempiternum eris. Experrectus autem Iosaphat, animum illa luce atque omni sermonis facultate sublimiori gloria perfusum  adhuc habebat, ac multa cum admiratione ad grati animi significationem Deum laudibus efferebat.

Mansit autem ad extremum usque uere angelicam in terra uitam ducens, ac duriori religiose exercitationis genere post senis discessum utens. Nam cum anno etatis uigesimo quinto regnum terrenum reliquisset, monasticeque uite certamen subiisset, quinque et triginta annos in uastissima ea solitudine, perinde ac si nulla carnis parte constaret, humana conditione sublimiorem uitam egit: sic nempe, ut multas quidem hominum animas a pestifero serpente prius abstraxerit, Deoque integras et incolumes seruauerit, eaque in re apostolicam gratiam consecutus sit, animique etiam inductione martyr exstiterit, ac Christum in regum ac tyrannorum oculis et aspectu  fidenti animo confessus sit, uocalissimumque ipsius maiestatis preconem sese prebuerit; multosque rursum prauos spiritus in solitudine profligarit, omnesque Christi ui ac potentia superarit, celestisque beneficii atque gratie uberrime particeps factus sit. Unde etiam animi oculum ab omni terrena caligine purum habebat, ac futura tanquam presentia prospiciebat, Christusque ipsi rerum omnium instar erat, Christum expetebat, Christum non secus ac presentem cernebat, Christi pulchritudinem nunquam non intuebatur, iuxta illud Prophete: Prouidebam Dominum in conspectu meo semper, quoniam a dextris est mihi, ne commouear . Ac rursum: Adhesit anima mea post te, me suscepit dextera tua . Etenim re uera ipsius  anima post Christum adhesit, firmissimo nexu ipsi copulata. Neque enim ab admiranda illa operatione desciuit, nec religiose sue exercitationis regulam immutauit. Quin potius ab initio ad finem usque, atque ab ineunte etate usque ad tam prouectam etatem eamdem animi alacritatem retinuit: 338 imo, ut rectius loquar, ad sublimiorem quotidie uirtutem processit, ac puriorem diuino beneficio contemplationem consecutus est.

Denique cum ad hunc modum uixisset, et usque adeo dignam uocatione sua operam ei a quo uocatus fuerat reddidisset, mundumque sibi ipsi ac seipsum mundo crucifixisset, ad Deum pacis in pace migrat, atque ad Dominum, cuius perpetua cupiditas eum tenuerat, proficiscitur, uultuique Domini pure ac sine  ullius rei interpositu apparet, eaque iam ipsi preparata glorie corona exornatur, idque diuinitus consequitur, ut Christum cernat, cum Christo sit, Christi pulchritudine perpetuo exsultet, in cuius manus commendata anima, ad uiuorum regionem transiit, ubi epulantium sonus, ubi letantium habitatio est .

Preclarum autem ipsius corporis uir quidam sanctus, qui non longe ab eo habitabat, quique iter ipsi ad Barlaamum prius commonstrarat, diuino quodam admonitu, ea ipsa hora, qua morte functus est, adfuit, eo sacrosanctis cantibus ornato, profusisque lacrymis, que ipsius erga Iosaphat amoris indices essent, aliisque omnibus rebus que apud Christianos  in more atque instituto posita sunt confectis atque absolutis, in patris Barlaami monumento eum condidit. Par siquidem erat ut quorum anime in perpetuum simul future erant, eorum etiam corpora coniungerentur.

Cuiusdam autem formidandi uiri, qui id in somnis serio imperabat, monachus ille qui ipsum funere extulerat obtemperans, ia Indie regnum se confert, regemque Barachiam conueniens, de omnibus Iosaphati rebus certiorem ipsum facit. Ille autem nulla interposita mora cum ingenti populi multitudine iter init, atque ad speluncam tandem peruenit, ac sepulcrum intuetur, illicque calentissimis lacrymis fusis integumentum tollit, cernitque Barlaamum et Iosaphat membra composito habitu sita habentes, corporaque nichil a pristino colore immutata, uerum integra  et prorsus incolumia, una cum indumentis. Hec igitur sacrosanctarum animarum tabernacula, suauissimum odorem emittentia, nec fedi quidquam exhibentia, preclaris loculis imposita, rex in patriam suam transfert.

Ut autem ca res ad plebis aures peruenit, innumerabilis multitudo ex omnibus urbibus ac finitimis locis ad beatorum illorum corporum conspectum et adorationem confluxit. Ubi etiam sacrosanctis hymnis eorum causa decantatis, copiosisque lampadibus accensis, apte illic quispiam ac perquam accommodate dixisset, Lumina circa luminis filios et heredes.  Luculenter autem simul ac magnifice in ea ecclesia que ab ipsis fundamentis a Iosaphat exstructa fuerat, eorum corpora condita sunt. Multa porro miracula, morborumque depulsiones, tum in corporum transuectione, tum in eorum inhumatione, tum etiam posteris temporibus, Dominus per pios famulos suos effecit. uiditque rex ac uulgus omnes uirtutes eas que per ipsos edebantur. Ac plerique e finitimis nationibus infidelitatis ac ignorationis Dei morbo laborantes per ea signa que in monumento fiebant ad fidem accesserunt. Atque omnes qui ipsius Iosaphat uitam ad angelorum imitationem expressam, atque a teneris unguibus ardentem ipsius erga Deum amorem cernentes atque audientes, admiratione corripiebantur, Deum in omnibus celebrantes, qui se amantibus  opem et auxilium nunquam ferre desinit, eosque amplissimis beneficiis remuneratur.

Hic presentis libri finis est, quem pro mea uirili conscripsi, quemadmodum a preclaris uiris qui mihi hec haud falso tradiderunt accepi. Utinam autem uos, qui hanc animis utilem historiam legitis atque auditis, ad eorum partem asciscamini, qui Deo uite sue rationes probauerunt, per orationes et intercessiones beatorum uirorum Barlaam et Iosaphat, de quibus hec historia contexta est in Christo Iesu Domino nostro, quem decet honor, imperium, maiestas et magnificentia, cum Patre et Spiritu sancto, nunc et semper in secula seculorum. Amen.





DECEMBRIS XXu. uITA SANCTAE EUGENIAE  , uIRGINIS AC MARTYRIS, AUCTORE INCERTO  . 

 CAPUT PRIMUM.---In septimo consulatu suo Commodus  imperator direxit illustrissimum uirum Philippum  ad Aegyptum, ut prefecturam ageret Alexandrie, et omnes potestates que per totam Aegyptum administrabantur eius arbitrio deseruirent.  Hic itaque cum uxore Claudia, cum duobus filiis Auito et Sergio, et cum filia Eugenia, ab urbe Romana ad urbem Alexandriam dum uenissent, et Romana grauitate ageret prefecturam, atque omnem prouinciam Aegypti Romanis legibus adornaret, cunctis  quidem magicam curiositatem sectantibus finem imposuit, Iudeos uero nec nuncupationem nominis habere permisit, Christianos autem procul ab Alexandria tantum debere esse constituit. Ipse uero plus licet philosophorum amicus quam fautor idolorum, Romanis tamen superstitionibus, ac si religiosus cultor, instabat, non rationi, sed traditioni concordans.

CAP. II.---Eugeniam igitur filiam suam dum litteris liberalibus perfectissime docuisset, et tam Latino eam quam Greco eloquio instruxisset, etiam philosophiam doceri permisit. Erat enim acris ingenii, et tam memorie capax, ut quidquid audiendo semel uel legendo potuisset arripere, perpetuo retineret. Erat autem Eugenia pulchra facie et eleganti corpore,  sed pulchrior mente, et formosior castitate. Igitur cum quintodecimo etatis sue anno ab Aquilio, Aquilii  consulis filio peteretur sponsa, interrogatur a patre utrum petenti iuueni illustrissimis orto natalibus consentiret? Illa respondit: Maritus moribus, non natalibus eligendus est; ipso enim, non parentibus eius utendum est. Igitur cum aliis atque aliis poscentibus animo castitatis 341 obsisteret, peruenit ad manus eius beatissimi Pauli apostoli doctrina; et licet sub paganissimis parentibus ageret, esse tamen cepit animo Christiana.

CAP. III.---Et quoniam iussi fuerant Christiani ab Alexandria urbe discedere, rogat parentes ut spectandi gratia permitteretur predia sua in suburbano Alexandrie posita circuire. Cumque statim ut poposcerat  impetrasset, et ab urbe properaret ad uillam, audit Christianos psallentes atque dicentes: Omnes dii gentium demonia, Deus autem noster celos fecit . Hec ita audiens suspirauit et fleuit, et dicit ad eunuchos pueros nomine Protum et Hyacinthum: Scio uos mecum litteris eruditos et digna simul et indigna hominum legimus gesta, philosophorum quoque syllogismos uano labore constructos studio scrupulosissimo transegimus: Aristotelica argumenta et Platonis ideas, et Epicuri sectas, et Socratis monita et Stoicorum; et ut breuiter cuncta complectar, quidquid cantat peta, quidquid orator inuenit, quidquid philosophus cogitat, una hac sententia excluduntur, qua tripudiantes Christianos audimus psallere: Omnes dii gentium demonia,  Deus autem noster celos fecit. Confessio et pulchritudo in conspectu eius, sanctitas et magnificentia in maiestate eius. Igitur iubet conferre sermonem: et Apostolus legitur, et Propheta laudatur; fit concordia fidei, et qua arte ad penetralia sapientie diuine absque sui separatione perueniant, consilio ardenti definitur. Dominam me, inquit, uobis usurpata potestas attribuit, sed sororem sapientia fecit. Simus ergo fratres, sicut diuina sapientia ordinauit, non sicut se iactat humana temeritas. Pergamus pariter ad Christianos, et sicut ordinauero, properemus. Helenum audio dici episcopum, cuius est habitatio illa in qua die noctuque audiuntur Deo suo cantare, quos etiam nos, quoties transimus, psallentes audimus.  Sed hic episcopus uariis dicitur Ecclesie sue occupationibus detineri. His autem qui in diuinis laudibus uacant, Theodorum quemdam presbyterum constituit, cuius tanta miracula narrantur, ut etiam cecos suis orationibus illuminet, et demones effuget, et infirmantibus afferat sanitatem: sane ad diuersorium huius congregationis, in quo Deo canitur, nullam patitur uenire feminarum. Hoc ergo considerans, tondere me arbitror, ut crastina nocturna profectio ordinata per ipsos nobis transitum prebeat. uobis itaque duobus iuxta basternam  ambulantibus, et ceteris precedentibus ad locum deponar a uobis; et uacua pertranseunte basterna, nos tres  herili habitu simul ad Dei homines properemus. Placuit utrisque consilium; et sequenti nocte, sicut ordinauerat,  adimpletur.

CAP. Iu.---Tantam autem credentibus sibi Christus gratiam exhibere dignatus est, ut eadem hora qua ad monasterium peruenerunt, sanctus Helenus superueniret episcopus. Et quia mos est apud Aegyptum, quando circumeunt monasteria episcopi, psallentium eos sequatur exercitus; superuenit idem Helenus Heliopolis episcopus, et cum eo amplius quam decem millia uirorum, psallentium ac dicentium: uia iustorum recta facta est, et iter sanctorum preparatum. Audiens hec Eugenia, dixit ad socios: Considerate uim carminum, et uidetis ad nos respicere quidquid modulatis uocibus psallunt. Denique cum de Deo uero noster tractatus in dispositione mutui sermonis haberetur, audiuimus hoc cantare:  Quoniam omnes dii gentium demonia, Deus autem noster celos fecit. Et ecce nunc arripientibus nobis iter, quo recedere cupimus a culturis idolorum, et ut ad Christianam culturam perueniamus, gratiam promereri, ecce millia hominum nobis occurrunt, una uoce clamantium et dicentium: uia iustorum recta facta est, et iter sanctorum preparatum. Intelligamus ergo quo pergat hic populus; et si ad hoc habitaculum uadunt quo nos ire disposuimus, iungamur canentibus turbis, et aduenientibus computati, ingrediamur ut socii, quousque notitias colligamus.

CAP. u.---Igitur cum se iunxissent psallentibus, inquirunt quis esset senior, qui solus uehiculo aselli uteretur in medio populi sequentis et precedentis; audiunt quod hic esset Helenus episcopus, ab infantia  Christianus: qui dum infantulus in monasterio cresceret, tante sanctitatis uirtutibus augebatur, ut si quando missus fuisset ignem  e uicino petere, ardentes prunas uestimento deferret illeso. Denique ante, inquit, paucos dies uenit quidam magus, qui uerborum argumentis populum Dei conabatur euertere, dicens falsum istum esse episcopum, se missum esse a Christo ad docendum. Hic autem erat uersutissimus, et de Scripturis diuinis populum seducebat. Denique omnis turba Christianorum accessit ad hunc, quem uidetis, Patrem nostrum, et dicit ei: Audiuimus Zaream, quod ipse sit missus a Christo: constitue diem in quo eum aut recipias tibi socium, aut, si potes, conuincas falsa dicentem. Igitur constituitur  dies et locus in medio Heliopolis ciuitate: uenit Zareas magus cum artibus suis, 342 uenit et Helenus episcopus cum orationibus suis. Cumque populum salutasset, ait: Nunc probabitis spiritus qui sunt a Deo . Et conuersus ad Zaream, cepit uerborum ingens habere luctamen; sed quia uersutus erat nimis, et concludere eum sermonum ratione non potuit, respiciens populum fortiter ledi, quod Zareas superior abscederet in uerbis, modicum silentium postulauit, et ait ad populum: Pauli apostoli in hac parte monita omnino tenenda sunt; dicit enim Timotheo discipulo suo: Noli uerbis contendere; ad nichil enim utile est, nisi ad subuersionem audientium . Sed ne hoc testimonium non quasi cauti, sed quasi timidi proferamus, accendatur ignis  in media ciuitate, et ingrediamur pariter flammas: et qui ustus non fuerit, credamus quod hunc miserit Christus. Tunc omnibus sententia placuit. Statim denique ignis copiosus accensus est. Tunc beatus Helenus iubet Zaream introire flammas. Cui Zareas inquit: Ingredere tu primus, qui hoc proposuisti. Consignans se igitur beatissimus pater Helenus, expansis manibus ingentes flammas intrat  ; et stans illic dimidia fere hora, neque capillis, neque uestimentis ex aliqua parte uiolatis, ut Zareas quoque intraret similiter imperabat. Sed Zareas reluctare cepit et fugere. At ubi inuitum illum populus in ignibus tradidit, statim eum circumdans flamma cepit exurere. Et immittens se sanctus Helenus, licet semiustum, uiuum tamen eripuit, quem cum dedecore  eliminauit populus de finibus regionis huius. Hunc, sicut uidetis, quotidie quocunque perrexerit, in Dei laudibus populus comitatur.

CAP. uI.---Audiens hec beata Eugenia, ingemuit, et procidit ad pedes eius, qui sibi retulerat ista, et ait: Obsecro te ut me illi una cum istis duobus fratribus meis insinues, ex idolis enim conuerti uolumus ad Christum. Et quia simul hoc definiuimus, et fratres sumus, etiam hoc ab eodem impetrare uolumus, ut nunquam nos patiatur ab inuicem separari. Et ille: Nunc, inquit, silete, quousque ingressus monasterium ad quod pergit paululum requiescat, et cum opportunum fuerit, intimabo ei omnia secundum uerbum tuum. Interea dum appropinquasset monasterio ad quod pergebat, ecce et illi egrediuntur obuiam  patri, hymnum Deo dicentes: Suscepimus, Deus, misericordiam tuam in medio templi tui . Ingredientibus episcopo et populo, etiam ingreditur Eugenia, cum Hiacyntho et Proto comitibus suis, tantum ei nota cum quo sermonem habuerat.

CAP. uII.---Perfectis igitur matutinis laudibus, paululum requieuit episcopus, et iussit sibi ad sextam preparari, ut diuina mysteria celebraret, ut dum sextam cepisset, nona ad refectionem ieiunantium opportune perueniret. Requiescens autem episcopus, somnium uidit, in quo ad simulacrum femine ducebatur, ut illi sacrificaret. Tunc dixi, inquit, in somnio his qui me tenebant: Permittite me ut loquar cum dea uestra. Et cum me permisissent loqui, dixit ei:  Cognosce te creaturam Dei esse, et descende, et noli te permittere adorari. At illa, his auditis, descendit, et secuta est me, dicens: Non te deseram, quousque me creatori meo restituas et conditori. Igitur cum ista in animo episcopi uoluerentur, accessit ad eum Eutropius, cum quo locuta fuerat Eugenia, et dixit ei: Tres pueri fratres unanimiter culturam simulacrorum relinquentes, Christo seruientium numero in isto monasterio se sociari desiderantes, et hodie uestigia tua prosequentes, huc ingressi sunt: poscentesque me, cum lacrymis postulauerunt, ut mereantur notitie tue beatissime reuelari. Tunc beatus Helenus dixit: Gratias tibi, Iesu bone, refero, qui me preuenire fecisti huius rei notitiam. Tunc conuocari ad se precepit pueros; et apprehendens manum Eugenie,  fudit orationem. Quam cum complesset, tulit sequestratim eos, et grauissimo uultu quidnam dicerentur interrogat, uel cuius nationis essent credidit inquirendum. Ad hec Eugenia respondit, Ciues: inquit, Romani sumus: unus ex his duobus fratribus meis Protus dicitur, alius Hyacinthus, ego uero Eugenius nuncupor. Cui beatus Helenus dixit: Recte te Eugenium uocas; uiriliter enim agis, et confortetur cor tuum pro fide Christi. Ergo recte uocaris Eugenius. Nam et hoc scias, quia Spiritu sancto nos et te Eugeniam corpore ante preuidimus, et qualiter huc ueneris, et quod isti tui sint, non me passus est preterire. Sed hoc mihi Dominus reuelare dignatus est, quod gratissimum ei habitaculum in corpore tuo preparasti, custodiendo uirginitatis premium, et  presentis temporis blandimenta fallacia respuendo. Scito autem te pro castitate multa passuram; sed non te deseret ille cui te ex integro tradidisti. Ad Protum autem et Hyacinthum conuersus, ait: In corpore seruitutis positi, ingenuam dignitatem animi tenuistis fortiter et tenetis. Unde uobis, me tacente, Christus Dominus loquitur, dicens: Amen, amen dico uobis, iam non dicam uos seruos, sed amicos . Unde et uos beatos annuntio, quia concordastis Spiritui sancto, quia 343 unanimiter consensistis monitis Saluatoris, simul ad gloriam peruenientis illam percepturi. Hec beatus Helenus, nullo alio teste preter Deum, locutus est in medio, et iussit eam sic in uirili habitu permanere; et non eum deseruerunt, quousque baptismatis sanctificatione  instructi, monasterio ad quod festinauerant sociarentur.

CAP. uIII.---Redeamus autem ad illud tempus, quo Protus et Hyacinthus auferentes Eugeniam, abierunt. Basterna igitur, iumentis ambulantibus et pueris qui preibant, uacua peruenit ad matrem. uidentes autem eminus properantes pueros, et basternam uenientem, occurrerunt cum gaudio uniuersi; et inuenientes uectorium uacuum, omnes simul mugitum reddiderunt, fit quoque repente totius ciuitatis strepitus. Quis enim audire poterat prefectum filiam carissimam perdidisse? Erat itaque planctus inestimabilis, fletus immensus: lugebant uniuersi confusi: parentes filiam, sororem fratres, serui dominam;  et tenebat uniuersos meror, et infinita animi tribulatio. Fitque per totam prouinciam inquisitio, interrogautur aruspices, inquiruntur pithones; sacrificiis quoque et sceleratis superstitionibus demonia interrogantur, ut quo uenisset Eugenia indicarent. Hoc solum omnes dicebant, quod eam dii de celo rapuissent. Credidit factum pater; et fletum ad consolationem reuocans, dat festa responsis, et deorum illam numero consecrans, ex auro puro eius fecit fieri simulacrum: quod ita cepit excoli, ut non minorem honorem quam diis suis exhiberent. Mater tamen eius Claudia, et fratres Auitus et Sergius, nulla poterant ratione consolationem accipere, sed erant intolerabiliter lugentes eam

CAP. IX.---Beata autem Eugenia uirili habitu et  animo, in predicto uirorum monasterio permanebat: atque ita in diuinis eruditionibus profecit, ut intra secundum annum omnes scripturas Dominicas memoria retineret. Tanta in ea erat animi tranquillitas, ut unam illam omnes dicerent ex numero esse angelorum. Quis enim deprehenderet quod esset femina, quam uirtus Christi et uirginitas immaculata protegebat, ut mirabilis esset et uiris? Sermo enim eius erat humilis in caritate, clarus in mediocritate, uitiis carens, et facundiam fugiens, omnes in humilitate superabat. Nullus illa ad orationem inueniebatur anterior, efficiebatur autem omnibus omnia: tristem consolabatur, leto congaudebat, irascentem uno sermone suo mitigabat; superbientem ita suo edificabat exemplo, ut ouem subito e lupo factam se credere  delectaretur. Tantam a Deo et gratiam consecuta, ut quemcumque in dolore positum uisitasset, omnis statim dolor recederet, et omnis salubritas adueniret. Comites autem eius Hyacinthus et Protus comitabantur eam, et erant in omnibus obtemperantes ei.

CAP. X.---Tertio igitur anno conuersionis eius, abbas qui preerat fratribus in monasterio, migrauit ad Dominum. Post cuius abscessum omnibus uisum est ut sibi beatam Eugeniam eligerent abbatem. Tunc beata Eugenia metuens se feminam contra regulam uiris preponi; item timens ne omnes unanimiter deprecantes sperneret, ait ad eos: Obsecro uos ut Euangelium in presenti adhibeatis. Quod cum fuisset allatum, dixit: Quotiescumque Christianis aliquid eligendum est, Christus est ante omnia auscultandus.  uideamus ergo in hac electione uestra quid ipse precipiat, ut et uestris iussis, et ipsius monitis intendamus. Et reuoluens Codicem, uenit ad locum, et cepit legere, dicens: Dixit iehsu discipulis suis: Scitis quia principes gentium maiores sunt his quibus dominantur, et principatum eorum gerunt . Apud uos autem non est sic; sed si quis in uobis uult primus esse, sit uester ultimus; et si quis inter uos uoluerit esse dominus, sit uester seruus . Et his dictis, adiecit: Ecce, inquit, et uestris iussis obtem perans, decreui primatum suscipere, et Domini iussionibus obedire, ultimum me uestre caritati constituo. Exhilaratur omnium causa in consensu eius: ipsa tamen ante omnes opus monasterii  quod infima solebat exercere persona suscepit; in omnibus aquam portare, ligna concidere, munditias adhibere. In eo denique loco habitaculum sibi elegit, ubi ostiarius monasterii manebat, ne uel ipso se superiorem ostenderet. Sane refectionem fratrum sollicite curabat, et psallendo Deo ordinem fortiter custodiebat; et tertie, sexte, none, uespertinis uel nocturnis atque matutinis horis tam cautissime insistebat, ut uideretur iam perisse Deo, si horarum uel quidpiam spatii absque diuinis laudibus aliqua preteriisset. Ita denique in hoc opere esse Deo carior cepit, ut demones ex obsessis corporibus pelleret, et cecorum oculos aperiret. Sed quia multa singulatim narrare intendo per ordinem, quantum permittit breuitas, accedamus.

 CAP. XI.---Matrona quedam Alexandrina, ceteris matronis prestantior, nomine Melanthia, audiens opinionem eius, uenit ad eam, quia quartana grauissime et iam per annum et eo amplius uexabatur. Quam cum beata Eugenia oleo perunxisset, omnem continuo 344 uiolentiam fellis euomuit. Et sanissima reddita, pedibus ad suum diuersorium properauit, quod in uicino monasterii possidebat. Ordinat interea munera, scyphos argenteos tres implet solidis, et hos sanationis sue gratia mittit ad beatam Eugeniam. Cui gratanter remittens que miserat, ait: Abundamus, et superabundamus omnibus bonis. Unde te, parens carissima Melanthia, ut ista egentibus magis ac necessitatem patientibus diuidas, hortor et moneo.

 CAP. XII.---Audiens Melanthia, constristata est; et ueniens, cepit rogare et ampliora promittere. Fit assidua circa beatam Eugeniam, et in nullo deprehendens quod esset femina, elegantia decipitur iuuentutis. uidens eam, iuuenem per ueritatem putabat esse terrenum; se autem non sanctitate eius, sed aliqua arte existimans fuisse saluatam, in concupiscentia eius elabitur; et putans amplioris pecunie cupidiorem, cepit infinita offerre, et ampliora promittere. Cumque sepius eadem precaretur, et grato animo oblata sibi ab Eugenia cerneret reddi, declinat ad maiorem interitum, egritudinem simulans. Quam cum beata Eugenia rogata uisitaret, sedenti ante lectum suum sancte Eugenie talia cepit producere: intolerabilis circa te amor pectus meum  exagitat, nec ullum remedium fatigationi mee reperire potui, nisi ut te omnium rerum mearum dominum instituam. Quid teipsum uanis et inanibus abstinentiis crucias? Ecce possessionum Iocupletatio infinita, et ecce auri pondus immensum, et argenti ministerium copiosum, et familie infinitus est numerus: dignitas generositatis est mihi; hoc anno absque filiis uiduata sum, succede pro eis in facultatibus meis, et non solum rerum mearum, sed meus esto iam dominus. Cumque hec et his similia loqueretur, dixit ad eam Eugenia: Recte nomen tuum nigredinis testatur perfidiam; magnum enim te diabolo habitaculum preparasti; discede a seruis Dei, deceptrix et illecebrosa Melanthia; nos enim aliter militamus.  Habeant opes tue tui similes dominos, nos defectat mendicare cum Christo. Affatim diues est, qui cum Christo pauper est. Fugiant a te imagines concupiscentie, non est enim salutis tue ista que te inuasit insania. Draconis habitaculum facta, uenenum effundis; sed nos, Christi inuocato nomine, uenenorum tuorum uirus euadimus, et misericordiam Domini inuenimus.

CAP. XIII.---Tunc illa deceptionis sue pudorem non ferens, sperans se detegi, nisi prior ipsa detegeret, reuersa Alexandriam, adire prefectum statuit, hoc ordine dicens: Scelestum iuuenem, simulantem Christianam religionem incurri; et dum medendi gratia, qua dicitur posse infirmitatibus prodesse, ad me uenire permitterem, unam me ex illis existimans  de quarum pudore bacchatur, ausus est impudenter alloqui, et uerbis procacibus ad crimen hortari; et nisi dedissem uocem in presenti, et ancille mee fuissem liberata solatio, more barbarico sue me libidini captiuasset. Audiens hec prefectus, nimio furore inflammatur, et iubet ad loca monasterii destinari, qui eum uinctum ferro cum omnibus commorantibus deponerent. Deponuntur itaque omnes in uinculis; et quia unius carceris eos non ferebat locus, per diuersas custodias diuiduntur. Post hec statuitur dies funeris, in quo alii ad bestias, alii uero ad ignes, alii ad diuersa supplicia damnarentur. Fit rumor immensus, impudens quoque fama cunctam Aegypti peragrat prouinciam. Omnes credunt, omnes condemnant, et omnibus uerisimile uidetur Melanthiam illustrem  feminam mentiri non posse. Quid multa? uenit dies funerum constitutus, et in qua uniuerse ciuitates in uicino posite conueniunt, ut uiderent ferarum tradi morsibus corruptores; introducuntur in catenis, et a collaribus ferreis cum beata Eugenia; et nullo agnoscente quod esset femina, clamor populi diuersis sententiis ingruebat. Tunc iubetur adduci propinquius, ut non per internuntios eam prefectus audiret, sed ex ore eius addisceret ueritatem. Aptantur equulei et uerbera, flamme, tortores, et cetera que solent abscondita cordis exsculpere, preparantur.

CAP. XIu.---Tunc prefectus Philippus dixit: Dic, sceleratissime Christianorum, hoc uobis Christus uester tradidit in mandatis, ut operam corruptionibus detis, et pudorem atque uerecundiam matronalem  fraudulenta astutia capiatis? Dic nunc, furcifer, que te temeritas cegit, ut illustrem feminam Melanthiam appeteres, et ingressus sub specie medici, castitatem generosissimam ad lupanariam ignominiam prouocares? Audiens hec beata Eugenia, capite demisso, ne possit agnosci, taliter dedit prefecto responsum: Dominus meus iehsu Christus, cui ego seruio, castitatem docuit, et integritatem corporis custodientibus uitam promittit eternam. Hanc autem Melanthiam falsam testem nunc possumus declarare, sed melius est ut nos patiamur mala quam illa, dum conuicta fuerit, aliquid patiatur, ne et fructus patientie nostre depereat; sed tamen, si per uictoriam principum testetur uestra sublimitas quod 345  non in eam ipsam retorqueatis sententiam, et hec fallax testis nichil patiatur mali, nunc probabimus crimen quod nobis obiicit, redundare in eam.

At ubi testatus est per principum salutem prefectus, promittens ad omnia que postulabat effectum, dixit Eugenia: O Melanthia nigredinis nomen, et tenebrosa Melanthia, applicari fecisti aculeos, suspendi precipis Christianos. Damna, percute, incende, bene nos accipis; non tamen tales habet famulos Christus, quales tu testaris. Tamen adduci precipe ancillam, quam testem nostri criminis esse dixisti, ut ex ore eius possit denudari mendacium. Cumque applicata fuisset in conspectu iudicis, cepit dicere: Istum iuuenem impudicissimum, frequenter quidem circa uiles personas detectum in adulteriis, ipsa impunitas  ad hoc eum perduxit, ut etiam domine mee circa primam horam diei cubiculum impudenter ingressus, primo quidem sermone quasi pro salute eius ueniret indicaret; secundo pro sua concupiscentia; et tertio etiam ad uiolentiam, si cursim ego ingressa familiam non uocassem, que hodie huius criminis testis est. Tunc prefectus ex familia adesse iubet aliquos, qui ita gestum esse suo testimonio confirmarent. Cumque applicarentur singuli ita esse ut illa dixerat testabantur. Tunc iudex uehementer commotus, ait: Quid ad hec, infauste, dicturus es, quem tot reuincunt testes, tantaque indicia manifestant?

CAP. Xu.---Ad hec beata Eugenia ait: Tempus loquendi est, quia tempus tacendi transiit .  Optaueram quidem crimen obiectum in futuro iudicio denudari, et castitatem meam illi soli ostendere, cuius amore seruanda est. Tamen ne glorietur in seruos Christi fallax audacia, et paucis pandam uerbis ueri tatem, non ad iactantiam humane declamationis, sed ad gloriam nominis Christi. Tanta enim est uirtus nominis eius, ut etiam femine in timore eius posite uirilem obtineant dignitatem; et neque ei sexus diuersitas fide potest inueniri superior, cum beatus Paulus apostolus, magister omnium Christianorum, dicat quod apud Dominum non sit discretio masculi et femine, omnes enim in Christo unum sumus . Huius ergo normam animo feruente suscepi, et ex confidentia quam in Christo habui, nolui esse femina, sed uirginitatem immaculatam tota animi  intentione conseruans, uirum gessi constanter in Christo. Non enim infrunitam honestatis simulationem assumpsi, ut uir feminam simularem; sed femina uiriliter agendo, uirum gessi, uirginitatem que in Christo est fortiter amplectendo. Et hec dicens, scidit a capite tunicam, qua erat induta, et apparuit femina. Et statim ad prefectum ait: Tu mihi quidem secundum carnem pater, Claudia mater est, et fratres hi duo qui tecum sedent, Auitus et Sergius. Ego autem Eugenia filia tua, que pro amore Christi mundum omnem cum deliciis suis respui tanquam stercus. Ecce Protus et Hyacinthus eunuchi mei, cum quibus scholam Christi ingressa sum: Christus autem tam idoneus ibi exstitit, ut uictricem libidinum omnis pollutionis  me faceret per misericordiam suam, cui credo usque in finem me iugiter permansuram.

CAP. XuI.---Agnoscentes itaque pater filiam, et sororem fratres, serui dominam, currunt statim ad eam; et effundentes lacrymas in conspectu populi, amplexibus eius incumbunt. Nuntiatur factum Claudie matri, et statim cursu concito ad spectaculum uenit. Deferuntur uestimenta auro texta, et licet inuita, induitur, atque in excelso tribunali posita, in sublime attollitur, et ab omni populo clamatur: Unus Christus, unus et uerus Deus Christianorum. Sane sacerdotes et episcopi, qui cum multo populo Christiano ante amphitheatrum erant, et dum fuissent interfecti hi qui accusabantur, ab eisdem sepelirentur, ingrediuntur, Deo hymnum dicentes, atque omnes  una uoce clamantes: Dextera Domini glorificata est in uirtute, dextera manus tua, Domine, confregit inimicos. Tollitur ergo in triumpho Eugenia; et ne tanto gaudio populi eius defuisset probatio castitatis, uisus est ignis de celo descendens, qui ita circumdedit domum Melanthie, ut nec uestigium alicuius rei que ad eam pertinebat remanserit. Eit gaudium populi cum timore Dei; ecclesia que iam, quasi uiduata, octauo anno clausa fuerat, reseratur. Reuocatur Christianorum populus, baptizatur prefectus in fascibus constitutus, baptizantur filii eius, baptizatur mater eius Claudia. Restituit priuilegia Christianis, et mittit relationem ad Seuerum imperatorem de Christianis, et memorat satis reipublice Christianos prodesse, ideo debere eos absque persecutione aliqua  in urbibus habitare. Consentit relationibus imperator, et fit tota Alexandrina ciuitas quasi una ecclesia. Eratque omnibus ciuitatibus gaudium, et dignitas Christiani nominis florescebat.

CAP. XuII.---Sed quia semper sanctitatem emulatio sequitur inimici, et contra bonitatem pugnat mulitia: consilio diaboli aliqui ex honoratis Alexandrie, cultores idolorum, accipientes 346 egre quod Christianis priuilegia tribuisset, uenientes ad regem, dixerunt statum reipublice conturbatum a Philippo, qui cum nono anno in fascibus irreprehensibiliter administrauerit, nunc decimo anno  perdidit omnia. Denique deorum immortalium deseruit ceremonias, et omnem ciuitatem ad culturam cuiusdam  hominis quem Iudei occiderunt conuertit. Non est legibus uestris ulla reuerentia. Passim quisque ut uoluerit templa reuerenda ingreditur, non ut colendi beneuolentiam pretendat, et non ut deos esse quos colimus credat; sed ut dicat infinitas blasphemias, saxa aut metalla potius quam diuini nominis signa. Hec et similia multa dicta sunt Seuero et Antonino Augustis. Qui commoti  , direxerunt ad eum huiuscemodi decreta: »Diuus parens noster, Commodus quondam Augustus, non ut prefectum, sed ut regem  te Alexandrie ordinauit atque constituit, ut dum in uita maneres, successorem nullum susciperes. Unde his beneficiis eius superaddere cupientes, statuimus ut diis omnipotentibus solitam culturam  exhibeas, uel, deposita dignitate, etiam propriis facultatibus cedas.«

CAP. XuIII.---Accepta igitur hac Augusti auctoritate, simulat egritudinem, quousque uniuersa distraheret, et donaret per omnem prouinciam ecclesiis et pauperibus. Ipse autem prefectus in timore Dei et in cultura Christi etiam alios confortabat in Christo. Interea omnis Alexandria conspirat in episcopatum eius  , et cepit eum respublica habere prefectum, quia successor ei nondum uenerat, et ecclesia habere episcopum, quia merito fidei sibi eum elegerat sacerdotem. Durauit autem in episcopatu unum annum et menses tres.

CAP. XIX.---Post hec autem spatia temporum, ueniens Perennius prefectus  , dum Alexandrie  quereret percutere eum, et non posset, quia omnis ciuitas in amore eius durabat, immisit ei qui se fingerent Christianos, et ingredientes, percusserunt eum  in oratione Dominica coustitutum. Post traduntur percussores prefecto Perennio. Ille autem conscius iussionis sue et quasi audiendos custodie mancipauit, post paucos autem dies principum indulgentia relaxatos dimisit. Beatissimus autem Philippus post percussuram tribus diebus in corpore esse permissus est, non ad aliud, nisi ad corda dubia confirmanda; nam ut migraret ad Dominum, martyrii se noluit corona fraudari, et ipse hanc ut reciperet orauit. Nam qui in corpore positus demonia fugabat, et illuminabat oratione cecos, quanto magis se noluisset palma priuari? Poterat utique quod uolebat  impetrare sine dubio; et ita recepit ut particeps nominis Philippi, esset particeps et corone; et susciperent martyres collegam, quem merito Ecclesia susceperat sacerdotem. Iuxta atria itaque ibi sancta Eugenia filia eius monasterium Christi uirginibus collocauerat, illic suum iussit collocari corpusculum, in quo loco beatissima Claudia xenodochium fabricabat, et constituit predia que susceptionibus peregrinantium deseruirent; ipsa autem cum Auito et Sergio filiis, et cum beata Eugenia regressa est Romam.

CAP. XX.---Igitur filios Philippi cum omni gaudio senatus recepit Romanorum, et unum proconsulem Carthaginem, alium uicarium Africe dirigunt. Ad beatam autem Eugeniam cum multe matrone conuenirent, et pene omnes uirgines, quascunque potuisset,  notas aut amicas, faceret etiam Christo credere, et in uirginitate dominica permanere; quedam ex regio genere uirgo, Basilla nomine, cupiebat eam attingere. Sed quia causa nominis Christiani ad eam ire non poterat, rogabat per internuntium fidelem, ut eam de religione Christiana instrueret. Tunc beata Eugenia conuocat ad se beatissimos comites suos Protum et Hyacinthum, et dicit eis: Accingimini militia ad quam uos conuocat Christus; quo uos Basille offeram sub specie muneris, ut uos eam in Christo faciatis ancillam. Fit itaque huius muneris gratia; et suscipit Basilla quasi famulos, sed eos quasi apostolos honorabat. uacabat autem cum eis omni hora; et quasi eunuchos seruitio habens, non diebus, non  noctibus a colloquiis Dei et orationibus cessabat. Igitur Cornelius cum esset in urbe Roma sacre legis antistes, peruenit ad eam latenter, et baptizauit eam. Confirmata autem beata Basilla in timore Dei, procurante misericordia Christi, pene omnibus noctibus mutuis se fruebantur aspectibus ipsa et beata Eugenia.

CAP. XXI.---Omnibus itaque uiduis Christianis conuentus erat ad beatam Claudiam, et omnibus uirginibus conuentus erat ad beatam Eugeniam. Sanctus autem Cornelius papa urbis Rome, omni uespere Sabbati que lucescit in Dominico die, dabat eis noctem hymnis peruigilem, et pullorum canoribus noctis quiete agebat eius sacrosancta mysteria, et ita confirmabat eas sabbato. Eugenia autem et Basilla,  ut memoraui, omnibus se pene noctibus fruebantur in Christo, et alterno se eloquio renouabant. O quantas per Eugeniam uirgines Saluator inuenit! 347 quantas etiam per Basillam Christus sponsas obtinuit! quante per Claudiam uiduitatem prompta uoluntate seruarunt! quanti iuuenes per Protum et Hyacinthum Christo Domino crediderunt!

CAP. XXII.---ualeriano itaque et Gallieno imperantibus, orta sedito de Christianis est, eo quod Cyprianus Carthaginem euerteret, et Cornelius Romam. Data est ergo auctoritas ad Paternum proconsulem, ut Cyprianum occideret. Cornelius autem quia a multis Romanis etiam illustribus fouebatur, erat in abditis. Tunc beata Eugenia uidens Basillam, ait: Reuelatum est mihi a Domino quod pro uirginitate passura sis.  Et Basilla ad Eugeniam respondit: Et mihi, inquit, dignatus est Dominus demonstrare quod martyrii coronam duplicem capias: unam, quam apud Alexandriam pro iustis laboribus acquisisti; et aliam, quam in effusione tui sanguinis consecutura es. Tunc beata Eugenia expandens manus suas, dixit: Domine Iesu, Altissimi Filius, qui ad salutem nostram uenisti per uirginitatem matris, tu per uirginitatis premium omnes quas mihi credidisti perduc ad regnum glorie tue.

CAP. XXIII.---Residentibus autem sanctis uirginibus Christi, que erant cum Eugenia et Basilla, dixit omnibus beata Eugenia: Ecce uindemie tempus est, in quo succiduntur botri, et pedibus conculcantur, sed post hec regalibus conuiuiis apponuntur.  Absque eorum sanguine nulla potestas imperii, nulla illustris dignitas decoratur: et uos palmites mei, et meorum uiscerum botri, estote parati in Domino. uirginitas enim est prime uirtutis indicium Deo proximum, similis angelis, parens uite, amica sanctitatis, uia securitatis, domina gaudii, dux uirtutis, fomentum et corona fidei, adminiculum et subsidium caritatis. Nihil ita nobis laborandum, nichil ita est enitendum, nisi cum uirginitate uiuamus, aut quod est gloriosius, pro uirginitate etiam moriamur. Que sunt huius mundi blandimenta fallacissima, et cum gaudio temporali ueniunt, et cum perpetuo dolore discedunt: faciunt momentaneum risum, ut eternum fletum infligant; tribuunt fugitiuos  flores, ut marcidiores perseuerantes aduectent: mentiuntur securitatem transeuntis temporis, ut perpetui seculi cruciatibus tradant. Ideoque carissime uirgines, que mecum in agone uirginitatis nunc usque accurristis, permanete in amore Domini, quem cepistis. Tempus flendi temporaliter, sine fastidio et horrore sufferte, ut tempora gaudii eterni cum omni possitis dilectione suscipere. Ego enim commendaui uos Spiritui sancto, et credo quod uos mihi integras omnes illibatasque constituat. Nolite itaque faciem meam ex hoc corporaliter querere, sed gesta et actus per spiritum contemplamini. Et his dictis, osculata est uniuersas, et flentes fortissimo animo consolabatur. Dicentibus autem sibi uale inuicem Basilla et Eugenia, oratione facta discedunt.

 CAP. XXIu.---Ecce eodem die perrexit una ex ancillis ad Pompeium sponsum Basille, que et dixit: Quia te dominam nostram Basillam nouimus ab imperatore meruisse, sextus et eo amplius est annus quam tu in tenero etatis anno ut postea acciperes distulisti; sed patruelem eius Helenum scias esse Christianum, et hanc ita factam Christianam, ut tibi omnino non nubat. Nam et duos eunuchos Protum et Hyacinthum simulauit se illi donum offerre Eugenia, quos illa quasi dominos excolit, et quotidie pedes eorum ac si deorum immortalium osculatur, quia ipsi auctores sunt artis magice, quam Christiani committunt. His auditis, Pompeius statim cucurrit ad Helenum patruelem eius, qui et nutritor eius erat  et tutor, et dicit ei: Intra hoc triduum nuptias meas celebrare disposui, pro qua re fac me uidere sponsam meam, quam mihi domini rerum inuictissimi principes fieri coniugem preceperunt. Ille, his auditis, agnouit proditum negotium, ait ad eum: Quousque anni transirent infantie eius, meam circa eam tutelam pro germanitate patris eius, et pro ipso nutrimento exercui; nunc uero quia cepit sui esse arbitrii, in sua uult esse potestate. Unde si illam uidere desideras, eius erit arbitrii, non mei imperii.

CAP. XXu.---Audiens hec Pompeius, uehementius cepit ardere; et pergens ad Basille domum, ut nuntiaretur ianitoribus imperabat. Cui ista sunt a Basilla mandata: Causam te uidendi penitus nullam me habere cognoscas, neque audiendi, neque salutandi.  His auditis, turbatus est uehementius; et omni pene senatorum fauore usus, prostrauit se coram imperatore, dicens: Subuenite Romanis uestris, sacratissimi principes, et deos nouos quos Eugenia secum adduxit ab Aegypto ueniens, ab hac urbe separate. Diu est enim quod hi qui Christiani dicuntur reipublice nocent: qui irrident legum nostrarum sacrosancta ceremonia, et omnipotentes deos nostros, ac si uana simulacra, despiciunt. Iura quoque ipsius nature peruertunt, separant coniugium, gratiam sponsarum sibi associant; et dicunt iniquum esse, si sponsum suum sponsa accipiat. Quid faciemus, piissimi imperatores? Inuenti 348 sunt dii qui homines prohibeant, et quibus ista uidebunt, si nati non  fuerint quibus ualeat imperari? Ubi reparatio Romanarum uirium? ubi Romani exercitus rediuiua certamina? Pro quibus uictrices dextre uestre hostium ceruices inclinabunt, si iam uxores habende non erunt, si sponsas amittimus, et tacemus?

CAP. XXuI.---Hec et his similia dum prosequeretur, et omnis senatus ea flebili querela depromeret, decreuit Gallienus Augustus  , ut aut sponsum suum Basilla acciperet, aut gladio interiret; Eugeniam uero aut sacrificare diis, aut crudeliter interire; et dedit licentiam ut quicunque Christianum penes se absconderet puniretur. Conuenitur Basilla, ut sponsum recipiat. Dicit se illa Regem regum habere sponsum, qui est Christus Filius Dei. Et cum hec dixisset, gladio transfossa est. Tenti statim Protus et Hyacinthus, trahuntur ad templum; sed orationem illis  facientibus, simulacrum Iouis ad quod ducebantur sacrificare, cecidit ad pedes eorum; et ita comminutum est, ut ubi fuerit, non pareret. Non uirtuti diuine, sed magice arti hoc imputans, iubet eos decollari Nicetius urbis prefectus.

CAP. XXuII.---Qui etiam accersitam ad se Eugeniam cepit de magicis artibus ab ea flagitare sermonem. At illa constanter os suum aperiens, dixit: Polliceor tibi quod ars nostra uehementior magis est; nam magister noster habet Patrem sine ulla matre, et matrem absque patre. Denique sic eum genuit Pater, ut omnino feminam nunquam sciret; sic eum genuit mater, ut masculum omnino non nosset: hic ipse habet uxorem uirginem, que illi quotidie filios creat, etiam innumerabiles ei filios parit, quotidie  suam carnem eius carnibus coniungit. Oscula eius circa eam sine intermissione sociantur, in amore suo inuicem omnino perdurant, et tanta integritate subsistunt, ut omnis uirginitas, et omnis caritas, et omnis integritas ex eorum coniugio dirimatur.

CAP. XXuIII.---Audiens hec Nicetius, obstupuit; et ne ad imperatorem perueniret quod eam libenter audiret, iussit eam ad templum duci Diane; et ita spiculator imminens, dixit ei: Redime uitam tuam, patrimonium tuum, Eugenia, et sacrifica dee Diane. Tunc beata Eugenia expandens manus suas, cepit orare ac dicere: Deus, qui cordis mei arcana cognoscis, qui uirginitatem meam sinceram in tuo amore seruasti, qui me Filio tuo Domino meo Iesu Christo sociare dignatus es, qui Spiritum sanctum tuum in  me regnare fecisti, adesto mihi nunc in confessione nominis tui, ut confundantur omnes qui adorant hoc idolum, et qui gloriantur in simulacris suis. Et dum oraret, fit terremotus in eodem loco; et ita templi ipsius fundamenta mersa sunt cum ipso idolo, ut  nichil aliud remanserit, nisi sola ara, que fuit ante ianuam templi, ad quam stabat beata Eugenia. Hec in insula Lycaonia gesta sunt coram omnibus qui sequebantur agonem Eugenie. Fit concursus populi Romani, et uaria acclamatio. Alii dicunt innocentem, alii magam. Nuntiantur ista prefecto, prefectus imperatori manifestat. Imperator eam iubet ligari saxo, et precipitari in Tiberim; sed statim saxum disruptum est. Beata uero Eugenia ita sedens, super fluuiali aqua efferebatur, ut omnibus Christianis appareret illum fuisse cum Eugenia in flumine, ne absorberetur qui fuerat cum Petro in mari, ne mergeretur.

CAP. XXIX.---Item inde sublata, in thermarum Seuerianarum fornacibus mittitur: que sic statim  exstincte sunt, ut thermarum calor refrigesceret, et omnia incendia lignorum ad nichilum deuenirent. Sic denique chaos fecerunt, ut ulterius exhiberi non possent. Mittitur post hec in custodiam tenebrarum, et per decem dies iubetur nullum cibum accipere, et lumen penitus non uidere. Ibi autem tantus quotidie abundauit splendor, ut dum egrederetur beata Eugenia, quasi lumen aliquod radiaret. Apparuit autem illi Saluator, ferens in manu panem niuei candoris et immense suauitatis et gratie, et dixit ei: Eugenia, accipe cibum de manu mea; ego sum Saluator tuus, quem tota mentis animique intentione dilexisti, et diligis. Eodem die te in celis recipiam, quo ego descendi ad terram. Et hec dicens, abscessit. Ipso autem die Natalis Domini missus est gladiator, qui eam  in custodia positam percussit; et sublatum est corpus ab affinibus Christianis, et positum est non longe ab urbe uia Latina in predio eius proprio, ubi multorum sanctorum ipsa sepelierat membra.

CAP. XXX.---Claudia autem mater eius, cum ad eius sepulcrum fleret, apparuit ei uigilanti in medio noctis silentio, auro texta cyclade induta, cum multo populo uirginum, et dixit ei: Gaude et letare, quia et me introduxit Christus in exsultationem sanctorum, et patrem meum in patriarcharum numerum. Ecce die Dominico et te suscipiet in gaudium sempiternum. Commenda filiis tuis fratribus meis custodire signaculum crucis, et efficiantur nostri participes. Ecce, loquente ea, facta est claritas, 349 quam oculus ferre non poterat; et angeli transeuntes, hymnum dicebant  Deo inenarrabilibus uocibus. Hoc solum intelligebatur, quod nomen Iesu Christi et Spiritus sancti in ipsis laudibus resonabant. Gloria et honor Patri, et Filio, et Spiritui sancto, et nunc, et semper, et in secula seculorum. Amen.





MARTII XIII. uITA SANCTAE EUPHRASIAE  , uIRGINIS, AUCTORE INCERTO.

 351 CAPUT PRIMUM.---In diebus Theodosii, imperatoris piissimi, fuit uir quidam in regia ciuitate senator, nomine Antigonus, eratque imperatori genere et societate coniunctus, sermone sapiens simul et opere, et bona semper precipue suadens, et pie Romanis legibus Lycie negotia gubernans. Erat autem et compassibilis homo, cunctis necessaria prebens. Diligebatque eum princeps non solum tanquam parentem ac senatorem, sed etiam tanquam Christianum, et pium, et semper consilia utilia proferentem. Erat autem hic locuples uehementer, ita ut ciuitas regia alium diuitiis, sermone et opere similem non haberet. Hic accepit uxorem ex genere proprio, ex eodem imperiali sanguine descendentem, cui nomen Euphraxia, mulier religiosa, et timens Dominum nimis,  et ecclesie uacans, et offerens Deo preces cum lacrymis. Hec multos in opere Dei fecit idoneos, multasque oblationes in ecclesiis et sanctuariis  offerebat. uehementer eam diligebat imperator et Augusta, precipue quod ex eorum genere erat, necnon et moribus composita, et honesta, et ualde religiosa. Nata est autem eis filia, et uocauerunt eam nomine matris sue Euphraxiam.

CAP. II.---Cumque habuissent hanc filiam, una dierum dixit Antigonus Euphraxie: Nosti, soror mea Euphraxia, quia nichil est ista uita, nichil diuitie, nichil uanitas huius seculi temporalis. In octoginta namque annis hominis tempus impletur cum ruina, diuitie autem in celo reposite in infinita seculorum secula timentibus Deum manent; et priuamus nos illis diuitiis,  mundanis cogitationibus obligati; et in fallacia positi temporalium diuitiarum, dies nostros frustra consumimus, nichil animabus nostris utiliter acquirentes. Audiens autem hec Euphraxia, dixit Antigono uiro suo: Et quid iubes, domine mi, ut faciamus? Cui dixit Antigonus: Unam filiam per Deum acquisiuimus, que sufficit nobis, et nequaquam ultra conueniamus infelicitati ac miserie seculi. Audiens hec Euphraxia, consurgens extendit manus ad celum, et ingemiscens dixit uiro suo Antigono: Benedictus Deus, qui dignum te fecit timore suo, et ad cognitionem ueritatis adduxit. uere, domine, sepius supplicaui Deo, ut cor tuum illuminaret, et mentem tuam pro hac causa faceret elucescere, sed hoc tibi pandere non presumpsi, quia uero ipse fecisti principium,  iube me ut loquar. Cui dixit Antigonus: Dic, soror mea, quod uis. Respondit: Nosti, domine meus, quia ante multas generationes Apostolus testatur, et dixit: Tempus breue est: reliquum est, ut qui habent uxores, tanquam non habentes sint . Deficit enim huius seculi cupiditas. Ad quam enim utilitatem erunt ista pecunia et tanta abundantia possessionum? Nihil eorum est quod nobiscum poterit descendere in infernum. Cum bono ergo consilio tuo festina multa dare pauperibus, ut non illud consilium quod tractasti inueniatur infructuosum. Audiens autem Antigonus, glorificauit Deum.

CAP. III.---Cum igitur adeptus esset optimam conuersationem, et multa pauperibus erogasset Antigonus, unum solummodo annum uiuens, postquam sue  renuntiauit uxori, uitam suam pie disponens, completo anno defunctus est, et sepultus in pace. Tunc imperator pariter et Augusta fleuerunt eum, tanquam ex eorum genere descendentem, uirum iustum et religiosum. Compatiebantur enim et Euphraxie, non solum tanquam proprie consanguinee, sed etiam quia erat iuuencula. Duobus namque annis et tribus mensibus uixit cum uiro suo; nam uno anno ex constituto ab alterutro abstinentes, sicut fratres uixerunt. Igitur sepulto Antigono, ab imperatore et Augusta multum consolabatur 352 Euphraxia. Illa uero sumens propriam suam filiam, dedit eam in manus imperatoris et Auguste; et prostrata ad pedes eorum, cum clamore et magno gemitu dixit: In manus Dei et uestras hanc orphanam nunc commendo.  Memoriam ergo habentes Antigoni, qui fuit uester, suscipite eam atque tuemini, et estote ei in loco patris et matris. Multi autem flumina lacrymarum et uoces emiserunt audientium, ita ut etiam principes lugerent.

CAP. Iu.---Post paucum uero tempus a luctu aliquanto quiescentem Antigoni, suasit imperator ei ut filiam suam Euphraxiam cuidam senatori ditissimo daret uxorem. Et factum est ut arrhas Euphraxia acciperet. Susceptis arrhis, puelle etas exspectabatur. Erat enim nimis infantula, quando suscepit arrhas, quasi annorum quinque. Post aliquantulum uero tempus cogitauit ipse senator, ut uxorem Antigoni sibi crederet copulari; et per preces aut per  mulieres matronas persuasit Auguste ut sine notitia principis mitteret, et Euphraxie coniugii uerba nuntiaret. Que cum audisset, amare fleuit, et dixit mulieribus que fuerant destinate: ue uobis in futuro seculo, que mihi talia persuadetis, et ad talia concurritis contra mulierem, que secundum Deum uiuere festinat. Recedite a me, quoniam extraneam congregationem uestram nunc egistis. Ille uero deformate discedentes, nuntiauerunt Auguste que gesta sunt. Cognoscens autem imperator quod factum fuerat, grauiter inuectus est in Augustam; et indignatus aduersus Augustam, dixit: uere, Augusta, extraneam rem ab hac conuersatione fecisti. Hec sunt opera Christiane Auguste? Sic promisisti Deo pie regnare? sic recordaris Antigoni, qui nobis semper  utilis permansit? Alienam rem nostro imperio egisti, quod mulierem in puellari etate constitutam, que pene solummodo uno anno cum uiro uixit, et mox ex constituto propter celeste regnum se ab utrisque separauerunt, tu rursum ad mundum redire compellis? et neque timuisti Deum, hanc iniquitatem uolens facere? Quis satisfaciet hominibus, quia non per me factum est hoc? Indecentem et incongruam fecisti rem, quod nec oportuit ut meum audiret imperium, propter sincerissimum meum amicum maxime Antigonum.

CAP. u.---Audiens hec Augusta, et uultum nimie confusionis mutans, sicut lapis fere per duas horas sine uoce permansit. Et facta est magna tristitia inter imperatorem et Augustam, propter Euphraxiam  Antigoni coniugem. Tunc Euphraxia agnoscens quia magna tristitia propter eam inter imperatorem et Augustam fuisset effecta, uultu omnino demisso, tristis facta est usque ad mortem, et de ciuitate uolebat discedere. Tunc flens acriter, dixit Euphraxie filie sue: Filia mea, habemus in Aegypto copiosam magnamque substantiam: ueni, eamus illuc, et uisitemus patris tui possessiones: et mea omnia tua sunt, filia mea. Tunc ergo cum filia sua Euphraxia de regia ciuitate discessit, principe nesciente, et uenit in Aegyptum; illic quoque morabatur, et sua predia crebro uisitabat. Et profecta est in interiorem Thebaidem cum procuratoribus suis atque ministris, habentibus curam suarum rerum. Que etiam illic uacans in sanctuariis, et multas oblationes illic offerens  per monasteria uirorum ac mulierum, multas pecunias erogabat.

CAP. uI.---Erat autem monasterium mulierum in una ciuitate, habens architria  centum triginta, de quibus magnas et mirabiles uirtutes homines predicabant. In illo namque monasterio nemo gustabat uinum, nulla illarum pomum edere, aut uuas, aut ficus, aut aliquid huiusmodi bonorum, que terrena nascuntur ubertate, gustabat. Quedam autem earum abrenuntians seculo, neque oleum edere uolebat, quedam earum a uespera usque ad aliam uesperam ieiunium protrahebat; alie uero post biduum edebant, alie uero post triduum. Nulla earum pedes suos abluebat: aliquante uero audientes de balneo  loqui, irridentes, confusionem et magnam abominationem se audire iudicabant, que neque auditum suum hoc audire patiebantur. Unaqueque uero earum stratum in terra habebat, cilicium paruulum unius cubiti latitudinis, et longitudinis trium, et paululum in ipsis requiescebat. Erant autem et uestes earum de cilicio usque deorsum, obstringentes pedum extremitates. Quantumcumque poterat, unaqueque laborabat. Et cum aliquam earum aliquando contigerat infirmari, non ei fomentum aut adiutorium aliquod medicine conferebatur; sed si quam contigisset egrotari, tanquam maximam benedictionem a Deo accipiebat, et tolerabat languorem, donec eam medicina dominica preueniret. Nulla earum ianuas exibat. Erat autem ianitrix, per quam responsa omnia fiebant,  matura; multeque sanitates ibi fiebant.

CAP. uII.---Harum quidem Euphraxia diligens consilium sanctarum mulierum, propter mirabilem conuersationem earum, sepius ad 353 ipsum monasterium pergebat, thymiamaque illic offerebat et cereos. Una quidem dierum rogabat abbatissam et priores monasterii, dicens eis: Paruam benedictionem uolo absque terrore uestro prebere, reddituum auri uiginti aut triginta librarum, ut oretis pro ista famula uestra, et pro Antigono patre eius. Cui abbatissa respondit: Domina mea matrona, ancille tue non egent redditibus, neque pecuniam concupiscunt. Propterea namque omnia reliquerunt, et cuncta despiciunt in hoc seculo, ut eternis bonis frui mereantur, et nichil possidere uolunt, ne celesti regno  priuentur. Sed ne te contristem, aut sine fructu dimittam, paucum oleum ad candelas et thymiama in oratorium confer, et hoc erit nobis pro mercede iustitie. Et his oblatis, rogabat Euphraxia abbatissam, ut omnes sorores orarent pro Antigono et filia eius Euphraxia.

CAP. uIII.---Una uero dierum Euphraxie infanti abbatissa dixit, tentando: Domina mea Euphraxia, diligis monasterium nostrum et omnes sorores? Illa respondit: Etiam, domina, diligo uos. Dixit ei abbatissa rursum cum ioco: Si nos diligis, esto nobiscum in nostro schemate. Cui infantula dixit: uere si non contristaretur mater mea, ulterius non egrediar de loco isto. Cui abbatissa dixit: Inter nos et sponsum quem plus amas? Puella dixit: Neque illum noui,  neque ille me; uos autem noui, et uos amo. Dicite mihi: uos autem quem diligitis, me an illum? Ille uero dixerunt: Nos te diligimus, et Christum nostrum. Puella uero respondit: Ego uero et uos diligo, et Christum uestrum. Sedebat uero Euphraxia mater eius, et fluminum lacrymarum eius non erat modus. Libenter enim audiebat uerba puelle abbatissa, quia cum esset etate infantula, talia loquebatur. Nondum enim septem annos impleuerat, dum cum abbatissa loqueretur huiuscemodi uerba. Tunc ingemiscens mater, et amare defiens, ad filiam suam dixit: Filia mea, ueni, pergamus ad domum, quia iam uespera est. Cui puella dixit: Ego hic maneo cum domina abbatissa. Dixit abbatissa puelle; uade, domina, in  domum tuam, non potes hic manere. Non enim quisquam manere potest hic, nisi se deuouerit Christo. Cui puella respondit: Ubi est Christus? Illa gratanter ei dominicam imaginem demonstrauit. Pergens autem Euphraxia, osculata est dominicam figuram; et conuersa, dixit abbatisse: uere et ego me uoueo Christo meo, et ulterius cum domina mea matre non uado. Dixit ei abbatissa: Filia, non habes ubi hic maneas, et non potes hic manere. Puella dixit: Ubi uos manetis, et ego maneo. Et cum iam uespera esset, et multum mater eius cegisset atque abbatissa ut ambularet, nequaquam potuerunt eam tollere de monasterio. Multum ergo crebris diebus mater eius atque abbatissa ei blandiebantur, et persuadere nequierunt ut de monasterio potuissent eam expellere. Nouissime  uero dixit abbatissa puelle: Filia, si uis hic permanere, litteras habes discere et Psalterium, et usque ad uesperam habes ieiunium ducere, sicut uniuerse sorores. Puella dixit ei: Ego et ieiunium, et omnia disco, solummodo dimittite me hic esse. Dixit ergo abbatissa matri eius: Domina mea matrona, dimitte hanc puellam hic; uideo enim quia gratia Dei illuxit in ea; et iustitia patris, et honestas tua, et orationes utrorumque uestrum eternam uitam prouidere ei noscuntur.

CAP. IX.---Surgens igitur Euphraxia, et assumens filiam suam, ad dominicam eam imaginem adduxit; et extendens manus ad celum, cum magno clamore et fletu clamauit, dicens: Domine Iesu Christe, habe curam istius infantule, quia te concupiuit, et tibi se  commendauit. Et conuersa, dixit ad filiam suam: Euphraxia, filia mea, Deus qui fundauit immobiles montes, et te quoque in suo timore confirmet. Et cum hec dixisset, in manibus eam tradidit abbatisse; et deflens, pectusque suum tundens, ita recessit a monasterio, ut omnis congregatio cum ea ploraret.

CAP. X.---Alia uero die abbatissa sumens Euphraxiam, introduxit eam in secretarium, et facta oratione super eam, induit eam indumento monachali; et extendens manus ad celum, pro ea supplicauit, dicens: Rex seculorum, qui in ea cepisti opus bonum, tu perfice hoc in pace; da ut ambulet secundum nomen tuum, et fiduciam inueniat in conspectu tuo semper ista infantula. Tunc et Euphraxia mater  eius orans, dixit: Filia mea, amas hoc schemate uestiri? Cui Euphraxia dixit: Utique, mater mea, quia sicut agnoui ab abbatissa, et domine sorores dixerunt, hoc schema pro arrhis prebet diligentibus se Dominus iehsu Christus. Cui mater sua dixit: Cui desponsata es, ipse faciat te thalamo suo dignam. Et hoc dicens, et orans pro filia sua, ualedixit abbatisse et sororibus, et osculata est filiam suam. Et egressa, iuxta morem circuibat, prebens pauperibus quod indigebant.

CAP. XI.---Ubique autem diuulgabatur Euphraxie optima conuersatio, quantum conferret monasteriis et uenerabilibus locis, ita ut imperator 354 audiret, et omnis senatus eam nimis amarent, atque glorificarent  Deum. Audiebant enim quod nec piscem gustaret, nec uinum biberet; sed post tanta dona que uniuersis conferebat et gloriam, a uespera usque ad uesperam ieiunium faciebat, aliquando sumens legumen, aliquando olera.

CAP. XII.---Post paucos autem dies euocans abbatissa matrem puelle, dixit ei secrete: Domina, aliquam rem uolo tibi dicere, non te conturbet. Cui respondit: Domina mea, quod iubes dic. Dixit abbatissa: uidi enim in somnis Antigonum uirum tuum in magna gloria constitutum, et rogauit Dominum Iesum Christum ut egrediaris de corpore tuo, et de cetero sis cum illo, et fruaris illa gloria, quam Antigonus meruit uir tuus. Audiens autem hec, reuersa est in domum suam matrona, ut religiosa femina; et  non solum non est turbata, sed letitia magna gauisa est. Orabat enim ut ab humana uita discederet, et de cetero esset cum Christo, et mox uocans filiam suam, dixit ad eam: Filia mea, sicut mihi dictum est a domina mea abbatissa, uocauit me Christus, et appropinquauerunt dies obitus mei. Ecce omnem substantiam meam et patris tui dedi in manus tuas: dispensa eam pie, ut celestem possis habere hereditatem. Audiens hec Euphraxia a matre sua, cepit ingemiscere et flere, dicens: ue mihi, quia peregrina sum et orphana. Dicit ei mater sua: Filia, habes Christum pro patre et sponso, ideo nec peregrina es nec orphana: habes et dominam abbatissam pro matris officio. uide, filia, festina quod promisisti adimplere. Deum time, et omnes sorores honora, seruiens  eis cum omni humilitate. Nunquam in corde tuo cogites: de sanguine regio sum; nec dicas: Debent mihi seruire. Pauper esto in terra, ut in celo diteris. Ecce omnia sub manibus tuis habes. Possessiones et pecunias in monasterium confer, pro patre tuo et pro me, ut inueniamus misericordiam apud Deum, et liberemur ab eterno supplicio. Hec precipiens filie sue, tertia die defuncta est, et sepelierunt eam in monasterio in monumento.

CAP. XIII.---Audiens imperator quia mortua fuisset Euphraxia uxor Antigoni, reuocans senatorem cui desponsata fuerat filia eius, indicauit ei, dicens: Quia puella conuersa est in monasterio. Ille uero rogauit imperatorem ut per ueredarios scriberet puelle, eique preciperet ut ad ciuitatem ueniret, et nuptias  celebraret. Suscipiens autem Euphraxia imperatoris epistolam, manu propria epistolam aliam rescripsit, sic habentem: »Domine imperator, suadesne ancille tue ut respuam Christum, et homini corruptibili et uermibus consumendo coniungar, qui hodie est, et cras non est? Absit ab ancilla tua ut hanc iniquitatem faciam. Quapropter, imperator domine, non ulterius uos uir ille fatiget, ego enim Christo consensi, et impossibile est eum me negare; sed supplico potestati uestre ut memoriam parentum meorum habeatis. Idcirco tolle omnem substantiam, et dispensa pauperibus simul et orphanis, et da uniuersa ecclesiis. Noui enim quia recordaberis parentum meorum, maxime patris mei. Audiui enim quia in  palatio nunquam a te diuidebatur. Horum ergo recordationem habens, substantiam hanc bene dispone. Omnes constitutos sub iugo seruitutis manumitte, et eis legitima concede. Manda actoribus patris mei ut omne debitum dimittant agricolis, quod a die patris mei usque ad hanc diem reddebant, ut sine sollicitudine mearum terrenarum rerum consistens, Christo sine quolibet seruire ualeam impedimento, cui animam meam commendasse cognoscar. Orate pro ancilla uestra, tu et Augusta, ut mereatur Christo seruire, prout dignatur ancillam suam.« Deinde signans epistolam, ueredario dedit. Qui reuertens, obtulit imperatori relegendam epistolam. Quam soluens et relegens in secreto cum Augusta, multas lacrymas ambo effuderunt, nimis orantes pro Euphraxia. Mane autem  facto, conuocans imperator omnem senatum et patrem pariter Euphraxie sponsi, iussit coram epistolam legere. Illi uero audientes epistolam, omnes sunt lacrymis repleti, et uelut ex uno ore dixerunt: uere, domine imperator, filia est Antigoni et Euphraxie genus tuum, et ex sanguine eius est hec puella. uere religiosorum parentum religiosa est filia, sancte radicis sanctus est ramus; et omnes quidem ex quadam concordia glorificauerunt Deum, et pro puella pariter orauerunt, et nequaquam ulterius senator ille uisus est importunus.

CAP. XIu.---Imperator ergo cuncta disponens pie, et res puelle bene distribuens, et ipse defunctus est, et cum suis patribus sepultus est in pace. Euphraxia uero magnificabatur, et secundum Deum conuersabatur,  abstinens ultra mensuram suam. Erat enim annorum duodecim, et ad certamina se fortiter exercebat. Et primum quidem a uespera usque ad uesperam comedebat, deinde post biduum, postea post triduum. Nulla alia preter illam triclinia mundabat et cubicula sororum sternebat: aquam ad 355 coquinam ipsa portabat. Hec autem consuetudo erat in monasterio; si quando contigerat aliquam sororem tentari a diabolo per somnum, mox abbatisse pandebat. Illa uero cum lacrymis Deum postulabat ut diabolus ab ea recederet, iubebatque ut lapides portaret, et substratum sub sago cinerem super cilicium spargeret, et ita dormiret usque ad decimum diem. Una uero dierum ipsa a diabolo tentata est, et superposuit stratui suo cinerem. uidens  autem abbatissa cinerem sub stratu Euphraxie, risit et ait ad unam sororem seniorem: uere hec puella tentari cepit, et orans abbatissa, dixit: Deus, qui creasti eam secundum tuam uoluntatem, tu eam in tuo timore conforta. Et uocans eam abbatissa, dixit ad eam: Quare non indicasti mihi tentationem diabolicam? Illa uero cadens ad pedes abbatisse, dixit: Ignosce mihi, domina mea, quia confusa sum indicare tibi hanc causam. Dixit ad eam abbatissa: Filia mea, ecce pugnare cepisti; uiriliter age, ut uincas et coroneris.

CAP. Xu.---Post paucos uero dies denuo tentata est, et narrauit alicui sorori, nomine Iulie, que multum diligebat Euphraxiam, que etiam in certaminibus  eam exercebat. Dixitque ei Iulia: Domina mea Euphraxia, non abscondas hoc abbatisse; sed refer hoc, ut oret pro te. Omnes enim tentamur a diabolo; sed speremus in Christi nomine, quia uincimus eum. Ergo soror mea non moreris, sed indica abbatisse causam, et noli confundi. Audiens autem hec Euphraxia, gratias egit Iulie, et dixit ad eam: Adiuuet te Deus, soror, quia edificasti me, et meam animam confortasti. uere ingredior, et causam domine abbatisse pronuntio. Dixitque Iulia: Etiam sic fac ut oret pro te, et adiiciat tibi abstinentiam. Illa uero ingrediens, indicauit abbatisse causam. Dixitque ei abbatissa: Non pertimescas, filia, omne bellum diaboli, quo contra nos nititur. Certa igitur fortiter immobili animo, et non preualebit aduersum te.  Multum enim ab eo tentanda es: sed certa, ut uincas, ut uictorias et triumphum accipias a sponso tuo Christo, et quantum potes adiice abstinentie tue. Qui enim precipue decertat, precipua dona percipiet. Post aliquantulum uero temporis spatium interrogauit eam abbatissa, dicens: Post quot dies comedisti, filia? Puella dixit: Post tres dies, domina mea. Dixit ei abbatissa: Adiice adhuc unum diem. Illa uero iussionem eius cum letitia magna suscipiens, discessit.

CAP. XuI.---Cumque facta esset annorum uiginti, etate confortabatur et preualebat. Erat enim nimis speciosa, tanquam uera matrona, et sanguine regio procreata. Denuo autem tentata, indicauit abbatisse causam. Dixitque ei abbatissa: Noli timere, filia, Deus  tecum est. Erat autem in aula monasterii aceruus lapidum. uolens autem abbatissa tentare Euphraxiam, et ad Matris prouocare obedientiam, dixit ei: ueni, filia mea, istos lapides transporta hinc, et pone eos iuxta clibanum. Euphraxia uero mox accessit lapides transportare: erant autem et grandes lapides inter eos, quos due sorores uix poterant agitare. Illa uero super humeros suos arripiebat eos, nullo adiutorio opus habens. Erat autem iuuenis et ualde fortis, nec dixit abbatisse: Adiuuet me alia soror. Nec dixit: Grandes sunt lapides, non preualeo. Nec dixit: Ieiuna sum et deficio, et opus hoc grande est; sed cum fiducia iussionem per obedientiam adimpleuit.

CAP. XuII.---Alia uero die dixit abbatissa ad eam: Non est iustum ut lapides isti iuxta furnum sint positi,  sed reporta eos in locum suum. Illa uero denuo confidenter iussionem abbatisse sue compleuit. Hoc ergo opus uiginti dies iussit eam facere, ut patientiam eius comprobaret. Omnes itaque sorores uidebant quod fiebat, et puelle obedientiam admirabantur. Alie quoque sorores deridebant, alie acclamabant: uiriliter age, Euphraxia. Triginta uero dies impleti sunt. Denuo diuini operis celebratione facta, die quadam pergente Euphraxia ut lapides portaret, dixit ei abbatissa: Dimitte, filia, hoc ministerium, et tolle farinam et consperge, et coque panes in furno, ut inueniaris ad uesperum in ministerio sororum. Illa uero cum magna letitia et gaudio iussa compleuit.

CAP. XuIII.---Rursus diabolus inueniens eam uacantem,  huiusmodi tentationem ei immisit, quod quasi ille senator cui fuerat desponsata, superueniens cum auxilio multo, abstraheret eam de monasterio, et ea sublata abiret. Que cum iaceret in cubili suo, uiolenter proclamabat. Abbatissa uero et alie sorores expergefacte, audierunt eius uiolentie uocem. Et excitantes eam, dixerunt: Unde est tibi hec anxietas, filia? Illa uero repente somnium recitauit. Abbatissa uero excitans sorores, stetit in oratione. Post completum uero ministerium usque ad horam tertiam, tenens Codicem Euphraxia, stabat legens sedentibus, et postea stans ad horam tertiam in ministerio. Post completionem uero tertie, mox Euphraxia sororibus necessaria parabat, munditiam 356 in triclinio faciens, et lectos sternens, aquam implens, et ad coquinam  portans; ligna frangens, et legumina coquens; farinam confermentans, et coquens panem in clibano. Et dum hec omnia faceret, nec in nocturna psalmodia deerat, nec in tertia, nec in sexta, nec in nona, nec in uespera. Nam postquam compleuit uespertinas orationes, per se ministerium faciebat inferendo. Cum qua etiam et laborabat Iulia, satis enim diligebat Euphraxiam.

CAP. XIX.---Denuo siquidem diabolus per somnum uehementer eam tentans, ei certamen immisit maximum. Que mox auxietatis sue certamen abbatisse confessa est. Pro qua dum oraret abbatissa, dixit ei: Filia mea Euphraxia, tempus certaminis est. uide ne molliat diabolus mentem tuam, et perdas laborem tuum. Adhuc enim paruo tempore dimicans tecum,  dum fuerit superatus a te, rursum effugiet. Dicebatque ei simul Iulia: Domina et soror mea, si modo ei non repugnamus et uincimus, in senectute quale bellum cum eo faciemus? Cui respondit Euphraxia: uiuit Dominus, soror Iulia, qua si mihi preceperit abbatissa, non gustabo in tota septimana panes, donec eum Domino adiuuante uincam. Cui Iulia dixit. Si tu hoc potes implere in terra, beata eris in celo. In isto namque monasterio nulla potuit sine cibo totam septimanam permanere, nisi domina nostra abbatissa. Tunc ingressa Euphraxia, nuntiauit tentationem diaboli per somnum abbatisse, eamque rogauit ut ei preciperet quatenus totam hebdomadam sine cibo persisteret. Cui abbatissa dixit: Fac quidquid tibi uideris facile esse, filia mea. Deus qui  creauit te confirmet te, et contra diabolum donet tibi uictoriam. Cepit igitur Euphraxia totam septimanam ieiunare, et neque psallendi officium dereliquit, nec sororum ministerium, ita ut omnes tolerantiam ipsius mirarentur, et pulchritudinem simul et iuuentutem etatis. Dicebant autem quedam de collegio earum: Habemus hodie annum, custodientes Euphraxiam, et sedentem eam non uidimus, neque per diem neque per noctem, nisi solum quando requiescebat in loco suo nocte. Nunquam enim sedit, uel quando etiam panem comedit. Omnes ergo sorores diligebant Euphraxiam, quia se ita humiliter exercebat, et cum studio famulatum sororibus exhibebat, dum precipue utique de sanguine imperiali descenderet. Pro qua re  intente nimis pro ea orantes, rogabant Dominum ut saluaretur.

CAP. XX.---Fuit autem inter eas quedam, nomine Germana, quam dicebant ex ancilla ortam. Hec inuidiam habens aduersus Euphraxiam, insurrexit aduersus eam in coquina secrete, et dixit ei: Dic, Euphraxia, ecce tu semel in septimana comedis secundum regulam abbatisse, et nos hoc non possumus adimplere. Si coacte fuerimus ab abbatissa, quid faciemus? Cui Euphraxia respondit: Domina mea, domina nostra abbatissa dixit ut unaqueque sicut poterit decertet. Non enim sine necessitate mihi hoc iugum imposuit. Dixit ei Germana: Impostrix et omni calliditate plena, quis nesciat quia sub ingenio hoc agis, ut post pausationem abbatisse tu  ei succedas? Credo in Christo, quia te nunquam dignabitur ad abbatisse uenire locum. Audiens hec Euphraxia, prostrauit se ad pedes eius, et dixit ad eam: Ignosce mihi, domina mea, et ora pro me. Cognoscens autem abbatissa quod fuerat factum, Germanam coram omnibus uocauit, dixitque ei: Ancilla nequam, et a Deo extranca, quid tibi nocuit Euphraxia, quia festinasti studium eius obrumpere? Aliena es a sororum concilio, indigna es a ministerio, et collegio sororum extranea. Cui multum supplicabat Euphraxia, quatenus illi ueniam largiretur; et non eam flexit, donoc implerentur dies triginta. Trigesimo uero die uidens Euphraxia quia nil rogando proficeret, assumens secum Iuliam et seniores feminas monasterii, deposcebat ut rogarent abbatissam,  quatenus ei reconciliaretur. Quo facto, euocauit eam abbatissa coram omnibus, dixitque ei: Nonne diiudicasti in corde tuo ut studium puelle huius abscinderes, nec cogitasti quia dum esset matrona, et ex imperiali genere constituta, humiliauit semetipsam, et propter Deum seruiuit tibi? Omnibus ergo rogantibus pro Germana placata est.

CAP. XXI.---Tunc diabolus contra Euphraxiam certamina non cessauit committere. Nimis enim furebat contra eam, et cito perduci uolebat ad finem. Una quidem dierum, cum ad hauriendam aquam descendisset ad puteum, arripiebat eam diabolus cum lagena, et deiecit eam deorsum in puteum, ita ut nausearet Euphraxia, et perueniret caput eius ad fundum. Eleuata uero de aqua, et tenens funem situle,  ita clamauit de puteo; Christe, adiuua me. Qua uoce facta, cognitum est quia Euphraxia corruisset in puteum, et concurrentes sorores cum abbatissa abstraxerunt eam de puteo. Que surgens exinde, et semetipsam consignans, subrisit et ait: uiuit Christus meus, quia non me uincis, diabole, neque cedo tibi. Usque nunc quidem unam lagenam portabam cum aqua in coquinam; ab hodie 357 uero duabus lagenis aquam portabo. Et ita fecit.

CAP. XXII.---uidens itaque diabolus quia eam in puteo necare non ualuit, rursum alia uice cum descendisset ligna incidere. cumque iam pauca incidisset, astitit diabolus obseruans eam. Et dum leuasset securim ut lignum incideret, colligauit diabolus manus  eius, et usque ad eius calcaneum traxit, et peruenit usque ad tibiam. Que cum uidisset crudelissimum uulnus ualde, et sanguinem uehementer effusum, proiiciens securim angustiata et in terram prostrata est. Iulia uero cucurrit, et clamans, sororibus nuntiauit quia Euphraxia accipiens securim, de securi mortua est. Cumque concursu clamor factus fuisset uniuersarum, circumstabant eam pauce simul et flebant. Tunc accedens abbatissa, aquam in faciem eius misit  ; et consignans eam atque complectens, ait ei: Filia mea Euphraxia, cur angustiata es? Recrea te, et loquere sororibus. Illa uero respiciente, abbatissa dixit: Domine Iesu Christe, sana ancillam tuam, quoniam propter te multa patitur. Et cum ligasset pedem eius de panno cilicino, leuauit eam:  et dans ei manum, ducebat eam ad monasterium. Illa uero respiciens ligna proiecta, dixit sororibus: uiuit Dominus meus, nisi collegero ligna, et septimanam meam compleuero  , non ascendam. Cui Iulia dixit: Noli, domina soror, non uales; dimitte. ego colligam ea, tu ascende, requiesce propter dolorem. Illa uero non acquieuit, sed complens manus suas lignis, sic ascendit. Cui tamen diabolus non pepercit. Nam cum ascendisset superiores gradus scale, calcans summitatem tunice sue, super ipsum lignum ruit quod portabat, et fixum est lignum in aspectu eius, ita ut sorores crederent quia lignum eius oculum penetrasset. Tunc exclamans Iulia, ait ad eam: Domina mea, tibi dixi quia non potes requiescere, et non me audisti. Cui dixit Euphraxia: Caute subtrahe  a me lignum, oculus meus sanus est. Traxit ergo ab ea lignum, et sanguinis facta est effusio uehemens. Abbatissa uero deferens oleum, et facta oratioue, supposuit ei manum; rursumque dixit ad eam: uade ad stratum tuum, requiesce, et ego dominabus sororibus ministerium tuum iniungo. Euphraxia uero dixit: uiuit Dominus meus, quia non requiesco, donec officium meum compleuero. Multum enim rogabatur a sororibus ut requiesceret propter plagas quas habebat, et passa non est; sed sic ulcerata, ex utraque plaga sanguine procurrente, stabat ministerium faciens sororibus, et neque in opere Dei deerat, nec in alio ministerio.

CAP. XXIII.---Rursus itaque alia uice, cum ascenderet cum Iulia in solarium tertium  , arripiens  eam diabolus, precipitauit eam deorsum. Et cum exclamasset Iulia, concurrentes sorores, crediderunt se Euphraxiam mortuam inuenire. Que surgens, occurrit eis. Quam suscipientes, introduxerunt eam ad abbatissam; interrogauitque eam si in aliquo fuisset lesa. Cui Euphraxia respondit: uiuit Dominus, domina mea, quia nec quomodo cecidi noui, nec quomodo surrexi. Audiens abbatissa quia de tanta altitudine corruens nichil esset lesa, glorificauit Deum, dicens: uade, filia ad opus tuum, et erit Dominus tecum.

CAP. XXIu.---Rursus ergo inimicus uolens eam occidere, sic adoriebatur. Cum Euphraxia ollam feruentem teneret, in quas olus coquebat, ut effunderet  coctionem olerum in uasculo, ablatis pedibus a diabolo, retrorsum cadens, olle illius coctionem in faciem suam fudit. Et dum omnes sorores in hoc facto expauescerent, exsiliens Euphraxia, subrisit, et ait ad eas: Ut quid turbate estis? Abbatissa uero uidens quia non fuisset lesa, respexit in ollam, et uidit quia quod remanserat esset feruens. Et conuersa dixit Euphraxia: uere, domina mea, quia uelut aqua frigida uenit in faciem meam. Admirata est uero abbatissa, et intuens in eam dixit: Filia, Deus te custodiat, et tibi sine intermissione tolerare in suo timore concedat. Et ingressa abbatissa oratorium, conuocauit priores seniores  , dixitque eis: Nostis quia Euphraxia promeruit gratiam Dei? Cognouistis enim quia nec precipitata contristata est, neque nimietate  feruoris exusta est. At ille dixerunt: uere ancilla Dei est Euphraxia, et curam eius habet Dominus; nam in huiusmodi tentationibus liberata est a Domino.

CAP. XXu.---Omnis itaque ciuitas atque prouincia consuetudinem habebat ut infantes male habentes in illud deducerent monasterium, ad ancillas Dei miracula facientes, et suscipiebat eos abbatissa, et ingrediebantur in oratorium, et supplicabant pro eis Dominum, et mox ab omni languore sanabantur infantes, et recipiebant eos matres proprie sanos, proficiscentes atque glorificantes Deum. Erat autem quedam in monasterio mulier energumena, ab infantia obligata in monasterio, quatenus saluaretur, que habebat spiritum immundum demonem, ligatis  manibus, et spumam faciens, et dentibus suis stridens, multumque clamans, ita ut omnes audientes eam, timore conciderent. Et cum frequenter abbatissa cum senioribus sororibus pro salute 358 eius orasset, nichil promeruit: quapropter nec ualebant se ad eam iungere, ut ei uel cibum offerrent. Erat autem ligatum quoddam uasculum in fune, et ipso uasculo legumina uel panes mittebant, et appendebatur ipsum uasculum, et sic ei de longe porrigebatur, et ita uescebatur. Frequenter autem abiiciens ipsum uasculum, cum uirga iaculabatur in faciem offerentis sibi cibum.

CAP. XXuI.---Una uero dierum factum est ut intraret ostiaria, et diceret abbatisse: Domina mea, mulier quedam infantulum adduxit, et stans foris ad  ianuam, deflet. Est autem infantulus quasi annorum circiter octo, paralyticus, surdus et mutus. uidens autem abbatissa, spiritu sibi reuelante, quia gratiam promeruisset a Domino contra demones Euphraxia, dixit ostiarie: uoca mihi Euphraxiam. Que cum uenisset ante abbatissam, dixit ei: uade, suscipe infantem a matre sua, et defer huc. Illa uero egressa, et uidens infantulum paralyticum et trementem, miserata est super eum; et ingemiscens dolenter, signauit infantem, et dixit ei: Qui te creauit, ipse te sanet, fili. Et sumens eum, pergebat ad abbatissam. Infans uero dum portaretur ab Euphraxia sanatus est, et clamauit matri sue. uidens autem Euphraxia quia infantulus cepisset loqui, perterrita proiecit  eum in terram. Infantulus autem mox exsurgens, cucurrit ad ianuam, querens matrem suam. Currens autem ostiaria, nuntiauit abbatisse quod factum est. Que cum uocasset matrem infantis, dicit ei: Dic mihi, inquit, soror, tentare nos uenisti? Respondit autem mater infantis, dicens: Per Dominum nostrum Iesum Christum, domina mea, quia neque ambulauit, neque locutus est hic infans usque in presentem horam. Sed cum suscepisset eum hec domina soror, mox locutus est. Illa uero proiiciens eum in terram, stetit obstupefacta; infantulus uero surgens, uenit ad me ancillam tuam. Dicit ei abbatissa: Ecce ergo habes eum sanum, tolle eum, et uade in pace. Que assumens filium suum, pergebat, glorificans Deum.

CAP. XXuII.---Rursum ergo abbatissa dixit ad seniores  sorores: Quid uobis de Euphraxia uidetur? Cui respondentes, dixerunt: uere ancilla Dei est. uocauitque eam, et dixit ei: Filia mea Euphraxia, uolo ut huic patienti  , que in monasterio est, per manus tuas cibum offeras, si non times eam. Cui Euphraxia respondit: Non timeo, domina mea, quidquid mihi precipis. Sumens ergo Euphraxia quiddam uasculum, misit in illud legumen et fragmen panis, et obtulit ei. Illa uero repente dentibus stridens, et ualde fremens, fecit impetum super eam: et apprehendens illud uasculum, uolebat confringere. Euphraxia uero apprehendens manum eius, dixit: uiuit Dominus Deus, si te posuero in terram, tollo uirgam domine abbatisse, et sic te flagellabo, ut nunquam presumas hoc agere. uidens autem quia preualuisset  patienti, quieuit. Postquam autem cessauit, cepit Euphraxia blandiri, et dicere: Sede, soror, comede et bibe, et noli turbari. Illaque sedit, comedit, et bibit, et requieuit. Ab illa hora iam illi cibus cum uirga dabatur. Omnes autem sorores uidentes quod fecerat Euphraxia, orabant pro ea ad Dominum. Cum uero cepisset moueri et indignari, dicebant ad eam sorores: Quiesce soror, et noli malignari; nam si uenerit domina Euphraxia, flagellabit te; et repente quiescebat.

CAP. XXuIII.---Rursum autem Germana inuidia mordebatur, et cor eius urebatur, dicebatque sororibus: Nisi fuisset Euphraxia, non inueniebatur alia que cibum ei offerret? tollam cibos, et ego ministro. Sumens ergo cibos eius, accessit ad patientem, et  dicit ei: Accipe cibos, soror, et comede. Illa uero continuo exsiliens in eam, uestes eius conscidit; et conterens eam, proiecit in terram; et irruens super illam, cepit manducare carnes eius. Clamore autem facto, et nulla presumente ei appropinquare, currens Iulia ad coquinam, dixit Euphraxie: Festina, domina, quia Germana a patiente dilacerata est. Currens autem Euphraxia, tenens manus patientis et guttur, eripuit ab ea Germanam cruentatam et dilaceratam. Cui dixit Euphraxia: Bene fecisti, quia sic contriuisti sororem? Illa uero stabat spumam faciens, et dentibus stridens. Dixit ei Euphraxia: Ab hac hora si maligna fueris erga sorores, non tibi cedo, neque misereor; sed uirgam domine mee abbatisse tollam,  et cum ea te sine misericordia flagellabo. Illa uero sedens, repente cessauit.

CAP. XXIX.---Mane autem facto, completo sacro officio, et egredientibus eis ab oratorio, uisitans Euphraxia patientem, inuenit eam disruptam uestem suam in terram proiecisse, et sedentem super eam, et colligentem stercus, et comedentem. At Euphraxia ut uidit, fleuit, et que facta fuerant abbatisse nuntiauit. Conuenientes uero sorores, inuenerunt eam nudam, et colligentem phlegma, et comedentem. Dixit autem abbatissa ut daretur ei alia tunica, ut uestiretur. Sumens itaque Euphraxia tunicam, et parapsidem cum legumine, et fragmen panis, obtulit ei, et dixit: Accipe, soror, et uesti 359 te, et gusta, quare sic te deturpas? Que sumens, comedit et bibit.  Et induens eam, ministrauit ei. Euphraxia uero a lacrymis non cessauit, usque ad uesperam pro ea gemens. Quo cum peruenisset, mox supplicabat Domino cum lacrymis, ut illa patiens sanaretur. Diluculo uero abbatissa uocans Euphraxiam, dixit ei: Cur me celasti, preces offerens Deo pro hac patiente? Si manifestasses mihi, et ego sine dubio uenirem. Cui Euphraxia dixit: Ignosce mihi, domina, uidi eam turpiter positam et infirmam, et dolui super eam. Abbatissa uero dixit: Habeo tibi aliquid confiteri, et uide ne Satanas tentet te, et elatio tibi generetur. Ecce tibi Christus potestatem circa eos dedit, ut eiicias eos. Audiens hec Euphraxia, misit cinerem super caput suum; et prosternens semetipsam in terram, clamauit dicens: Que sum ego infelix et immunda,  ut demonem tantum expellam, quem orantes per tantum tempus non potuistis expellere? Dicit ei abbatissa: Filia mea, te sustinebat hoc tempus, copiosa est tua merces in celo. Ingressa autem Euphraxia monasterium, proiecit semetipsam ante altare, supplicans Deo, ut precibus eius sanaretur, et de excelso daretur auxilium. Et surgens a pauimento orans, rursum ibat ad patientem, iussione abbatisse, et omnes sorores sequebantur eam, ut mirarentur que facienda erant. At quam accedens, ait: Sanet te Dominus meus iehsu Christus, qui te creauit. Et mox signum crucis fecit in fronte eius. Mox autem clamauit coram omnibus: Oh! quomodo ab ista impostrice et fallace exeo, habitans in ea plurimos annos, et nullus me expellere potuit, et hec immunda  atque luxuriosa conatur persequi me? Cui Euphraxia dixit: Non ego te persequor, sed Christus omnium Deus. Dixit ei demon: Non exeo, immunda, non enim accepisti potestatem eiiciendi me. Euphraxia dixit: Ego immunda sum, et omni malignitate plena, ut tu quoque testaris; uerumtamen, iubente Domino, egredere ab ea. Nam si sumo baculum abbatisse flagellabo te. Ceterum resistente demone, et exire nolente, sumens Euphraxia abbatisse baculum, dixit ei: Exi, aut certe torqueo te. Respondit ei: Quomodo ab ea egredi potero, cum ab ea recedere non possim? Mox igitur Euphraxia cepit cedere. Et cum tertio percussisset, dixit: Egredere a figmento Dei, spiritus immunde. Increpet te Dominus  iehsu Christus. Demon dixit: Non possum exire ab ea, quid me persequeris? ubi habeo proficisci? Euphraxia dixit: In tenebras exteriores, in ignem eternum, in infinita tormenta, parata tibi et patri tuo Satane, et facientibus uoluntatem eius. Omnes itaque sorores stabant respicientes in eam, et non presumebant propius appropinquare. Euphraxia uero dure certabat cum demone resistente. Et respiciens in celum, dixit: Domine Iesu Christe, noli me in hac hora confundi, ut non uincat me hic demon immundus. Et continuo demon spumans, et stridore facto, clamans uoce magna, egressus est a muliere, et ab ea hora sanata est. Cucurrerunt autem sorores, glorificantes in hoc Deum, magnus enim timor obtinuerat omnes. Euphraxia uero tulit mulierem, et  abluit eam aqua, et induit eam uestimento, et duxit ad abbatissam: que una cum sororibus introduxerunt eam in monasterium, et gloriam dederunt Deo pro facto miraculo.

CAP. XXX.---Ab illa uero hora humiliauit se amplius Euphraxia, et sine somno tota nocte persistebat: omnem uero hebdomadam ieiunabat, ut consueuerat, sine defectu faciens cunctis sororibus ministerium, et cum omni studio atque letitia in mansuetudine atque humilitate degebat. Una uero dierum abbatissa uidit uisionem, et conturbata est uehementer. Rogare autem ceperunt eam omnes sorores, supplicantes et dicentes: Confitere nobis, domina abbatissa, cur sic ingemiscis, et nostras animas simul affligis. Et dixit: Non me cogatis usque  in crastinum. Dixerunt ei seniores sorores: Crede, domina, quod si non annuntiaueris nobis, tribulationem magnam animabus nostris ingeris. Abbatissa dixit: Ego quidem quod futurum est, usque in diem crastinum dicere non uolebam; sed quia cogitis me, nunc audite: Euphraxia nos deserit, cras enim hac uita priuabitur; nulla uero indicet ei ne contristetur. His itaque dictis, magnus eiulatus per multas horas factus est. Una autem sororum cum cognouisset, currens ad furnum, inuenit Euphraxiam panes coquentem, cui Iulia aderat secundum consuetudinem. Dixit ergo illa soror que uenerat: Cognosce, domina Euphraxia, quia intus magnus luctus est apud abbatissam propter te, et apud sorores. Audientes autem hec Iulia et Euphraxia, stupefacte  sunt, et diutius steterunt. Post hec autem Iulia dixit: Putasne auditu audiuit abbatissa, quia ex missione illius qui aliquando sponsus fuerat tuus, iussit imperator te adduci ex monasterio, et propterea lamentantur? Cui Euphraxia respondit: uiuit Dominus meus 360 iehsu Christus, quia si omnia fundamenta terre moueantur, non mihi persuadere preualebunt, ut Christum Dominum meum derelinquam. uerumtamen domina mea Iulia, dum coquuntur panes, uade, uide fletus istos, uide quid contigerit, ne anima mea perturbetur. Illa uero pergens, et stans foris ante ianuas, audiuit somnium abbatissam hoc modo referentem: uidi, inquit, quasi duos cuiusdam schematis uiros huc aduenientes, qui querebant  Euphraxiam tollere, dixeruntque mihi: Dirige eam, opus habet. Rursum ergo et alii uenientes, dixerunt mihi: Assumens tecum Euphraxiam, deduc eam ante Dominum. Quam mox assumens, properaui cum eis. Et cum uenissemus ad quamdam portam, cuius gloriam enarrare non ualeo, sponte nobis aperta est. Et ingresse sumus, et uidimus ibi inenarrabile palatium celeste, in quo et solium nuptiale non manu factum. Ego quidem interius appropinquare non potui. Euphraxiam uero assumentes, obtulerunt Domino: et procidens, osculata est pedes eius immaculatos. uidi ibi dena millia angelorum, ac multitudinem sanctorum innumerabilem; et omnes stabant respicientes; et uidi, et ecce mater Domini assumens Euphraxiam, adduxit eam ad thalamum nuptialem,  in quo decoris coronam parabat, et audiui uocem ad Euphraxiam dicentem: Ecce merces tua. Nunc itaque perge, post decem dies ueniens, fruere his in seculis infinitis. Et ideo quia hodie nona dies est, ex quo uisionem uidi, cras morietur Euphraxia.

CAP. XXXI. Audiens hec Iulia recitantem secrete abbatissam, tundens pectus suum et faciem, amare deflens uenit ad clibanum; et cum uidisset eam flentem Euphraxia, dixit ad illam: Coniuro te per Filium Dei, soror Iulia, indica mihi quid audisti, et quare plangis. Dixit ei Iulia: Plango, domina mea, quia hodie separabimur a te; sicut enim audiui a domina mea abbatissa, cras ex hoc corpore exhalabis. Quod dum Euphraxia audisset, angustiata est, et pusillanimis facta, cecidit. Sedebat autem iuxta  eam Iulia flens. Cui Euphraxia dixit: Soror, da mihi manum tuam, et leua me, et duc me ubi ligna sunt posita, et ibi me pone; et tolle panes de clibano, et porta in monasterium. Fecit Iulia hec, et abbatisse non indicauit. Cum ergo iaceret Euphraxia in pauimento clamauit: Cur, Domine, abominatus es me peregrinam et orphanam? Cur despexisti me? Ecce tempus quando debebam cum diabolo pugnare, et anima mea a me expetitur. Misericors esto in me ancilla tua, Domine Iesu Christe, dimitte uel unum annum, quatenus defleam peccata mea, quia sine penitentia sum, et ab omni penitentia nudata. Non est in me opus salutis: nam nemo in inferno confitebitur tibi. Non est penitentia in sepulcro, non possum post mortem lacrymis preualere; non enim qui  in inferno sunt laudabunt te, Domine, sed uiuentes laudabunt nomen sanctum tuum. Dona mihi uel adhuc unum annum, ut penitentiam agam, quia desolata sum sicut ficus sine adiutorio. Cum ergo defleret, audiens quedam sororum, indicauit abbatisse atque sororibus, quia Euphraxia prostrata in repositorio lignorum, ita clamaret. Dixitque Iulia: uere, domina, audiuit quia moritur; propterea lamentatur. Dixit ergo abbatissa sororibus: Quis annuntiauit ei, et animam eius afflixit? Quis indicauit ei, et cor eius attriuit? Nonne uos rogaui, ne diceretis ei, donec eius hora ueniret? Cur hoc fecistis et afflixistis animam eius? Ite, et adducite eam mihi. Ille uero pergentes, dixerunt ei: ueni, domina Euphraxia, uocat  te abbatissa. Illa uero egressa est, plorans atque conturbata: et ingressa, astitit abbatisse, deflens atque merens, et gemitibus nimis afflicta. Abbatissa uero respiciens eam, dixit: Quid habes, filia, quia sic ingemiscis? Euphraxia dixit: Plango me, domina mea, quia sciuisti me morituram, et non indicasti mihi, ut plangerem peccata mea, dum sim ab omnibus peccatis coinquinata. His dictis, se prostrauit in pauimentum, et tenuit pedes abbatisse, per quam omne consilium eius alacriter est perductum. Clamauitque Euphraxia et dixit: Miserere mei, domina, et deprecare Dominum, ut mihi concedat uel unum annum, quia sine penitentia sum, et nescio que me tenebre cooperiant. Dixit ei abbatissa: uiuit Dominus, quia celesti senatu dignam te fecit rex tuus  Christus. Et cepit omnibus recitare, quibus bonis habet frui Euphraxia. Et rogabat eam, ut pro ipsa Dominum supplicaret, quatenus eius particeps esse mereretur. Orabat enim ut cum ea conuersaretur in Christo; et ipsis donis quibus ipsa erat fruitura, et ipsa frueretur.

CAP. XXXII.---Euphraxia uero iacens ad pedes abbatisse, cepit tenere frigus et rigorem; post paululum uero uehemens eam febris inuasit. Abbatissa uero sororibus ait: Sumite eam, et ingrediamur in oratorium, quia iam appropinquat hora eius. Posuerunt ergo eam in oratorium, et obseruabant eam usque ad uesperam. uespere autem facto, cum hora sumendi cibum iam aduenisset, precepit 361 eis abbatissa ut egrederentur, solummodo Iuliam secum  retinens, ne aliqua hora relinquerent Euphraxiam; et clausis ianuis, usque mane fuerunt cum ea. Iulia uero rogabat Euphraxiam, dicens: Domina mi soror, non obliuiscaris mei: memento quod inseparabiliter tibi coniuncta sum semper super terram; supplica Deo pro me, ut me non separet a te. Memento quia ego tibi prouidi bona certamina. Deprecare Dominum, ut me absoluat ab hac sarcina carnis, ut merear tecum abire cum fiducia. Mane uero facto, abbatissa uidens quia in nouissima respiratione esset Euphraxia ut moreretur, mandauit sororibus per Iuliam, dicens: uenite, filie mee, ualefacite ei, quia iam defecit. Quibus uenientibus, ualedixerunt ei, flentes, dicentesque: Memento nostri, domina soror Euphraxia, nomen benedictum a Deo, qui te dilexit. Post omnia autem uenit  illa que diu passa a demone fuerat, et per eam salua facta est: et lugens sicut et omnes, osculabatur manus eius, dicens: Iste manus quantum mihi indigne et peccatrici ministrauerunt! per Deum, et per istas manus demonium expulsum es a me. Et cum Euphraxia respondere non posset, dixit ei abbatissa: Filia mea, non misereris uel huius sororis? Quare non loqueris ei, que propter te ita tribulatur? Euphraxia uero respondit ad eam: Quare me luges, domina soror? Dimitte me requiescere, quia deficio; uerumtamen tu benedic Deum, et ipse te conseruabit. Et dixit: Ora pro me, quia magnum certamen est in anima mea in hac hora. Cum ergo orasset abbatissa, et omnes respondissent Amen, reddidit animam. Erat  autem annorum triginta: sepelieruntque eam in tumulo, ubi et genitrix eius Euphraxia requiescebat; et glorificauerunt Deum, quia promeruissent habere sororem apud Deum.

CAP. XXXIII.---Iulia uero magistra eius, tribus diebus flens, ab eius tumulo non recessit; hec enim docuerat eam litteras et psalterium et multum eam diligebat, cum eius esset discipula, atque ex genere imperatoris. Quarta uero die leta facta Iulia, accessit ad abbatissam, et dixit ei: Domina mea, ora pro me, quia uocauit me Christus, intercedente pro me beata Euphraxia. Et hec dicens, osculata est cunctas sorores. Quinta autem die post obitum Euphraxie, defuncta est et magistra eius Iulia, et sepulta est in sepulcro ubi posita erat beata Euphraxia.

 CAP. XXXIu.---Post triginta uero dies euocans abbatissa monasterii priores, dixit ad eas: Filie mee, eligite uobis matrem, et constituite in locum meum, que uobis preesse possit. Ille uero responderunt: Domina, pro qua causa hoc dicis denuntia nobis; nunquam enim famulabus tuis hoc dixisti. Dixit eis abbatissa: uocauit me Dominus. Supplicauit enim pro me domina Euphraxia, et multum laborauit in suis precibus, quatenus ego celestem thalamum promererer. Nam et Iulia per sanctam Euphraxiam particeps eius effecta est, et ingressa est in illud palatium non manufactum; et ego festino digna fieri, et cum eis locum habere. Audientes sorores de Euphraxia et Iulia, quia in maxima esset  gloria, gaudebant, et orabant pariter, ut et ipse mererentur ad illum thalamum accedere. Elegerunt  ergo unam sororum, nomine Theogeniam, que eis preesset. Quam euocans abbatissa ad se, dixit ad eam: Ecce testimonium bonum quod sorores omnes de te dederunt, et posuerunt te ad principatum et presulatum traditionis diuine legis et consequentia nostra. Coniuro te per intemeratam Trinitatem et consubstantialem, ne istius mundi queras diuitias aut possessionem, neque occupes sorores ad terrenas sollicitudines: sed magis ut contemnentes temporalia bona, perpetua mereantur accipere. Et rursum sororibus dixit: Quomodo perfecte nostis uitam et conuersationem Euphraxie, estote imitantes eam, ut participes eius efficiamini. Et cum dixissent omnes Amen, ualedicens eis, intrauit oratorium; et claudens ianuas, precepit ut usque ad diluculum nulla illarum intraret. Mane autem facto ingresse, inuenerunt  eam obdormisse in Domino; et hymnum dicentes Domino, reposuerunt eam in sepulcro ubi beata Euphraxia condita erat. Ab ilia autem die nequaquam in illo tumulo alia sepelierunt corpora.

CAP. XXXu.---Multa uero signa et sanitates fiebant in memorato sepulcro, et expulsi demones clamabant: Quia post mortem preualet contra nos Euphraxia, et persequitur nos? Hec est reuera uita Euphraxie matrone, que celesti senatui interesse promeruit. Festinemus igitur et nos, tam fratres quam sorores, huiusmodi conuersationem habere, et sectari humilitatem, obedientiam, laborem, mansuetudinem, longanimitatem, ut et nos ita angelorum conuersationem mereamur, et cum gaudio magno  fruamur Saluatore Domino nostro Iesu Christo. Cui est honor et gloria in secula seculorum. Amen.





IANUARII I. uITA SANCTAE EUPHROSYNAE  , uIRGINIS. AUCTORE INCERTO.

 CAPUT PRIMUM.---363 Fuit uir in Alexandria nomine Paphnutius  , honorabilis omnibus, et custodiens mandata Dei. Hic accepit coniugem dignam generis sui, et ipsam honestis moribus plenam, sed sterilis non pariebat. uir autem eius nimis fluctuans, eo quod non haberet cui omnes facultates dimitteret, ut post obitum suum bene et congrue suam substantiam gubernaret, indigentibus non cessabat ministrare nocte et die, ecclesiisque adherens, ieiuniis et orationibus orans et petens a Deo dari sibi filium. Similiter et uxor eius doloribus afficiebatur maxime, uidens uirum suum fluctuantem nimium, multam et ipsa etiam pecuniam erogans pauperibus et in oratotoriis, poscens adimplere desiderium suum. Similiter autem et uir eius circuiens querebat inuenire aliquem  hominem dignum Deo, qui posset precibus suis effectum desiderii eius perficere. Et ita perambulauit in monasterio, in quo eiusdem monasterii patrem magnum dicebant apud Deum. Illicque ingressus, et multam pecuniam offerens, multam etiam fiduciam ab abbate et uniuersis fratribus consecutus est.

CAP. II.---Post multum uero temporis indicauit abbati causam desiderii sui: qui compatiens illi, postulauit a Domino dari illi fructum uentris; et amborum orationes exaudiens Deus, largitur unicam filiam. uidens autem Paphnutius abbatis conuersationem, nunquam a monasterio recedebat. Unde et coniugem suam introduxit, ut benediceretur ab abbate et a fratribus. Tollens autem infantulam a lacte, et facta annorum septem baptizata est, imposueruntque  illi nomen Euphrosynam. Gaudebant autem super illam parentes eius, quia erat accepta Deo, et pulchra facie.

CAP. III.---Facta autem annorum duodecim, mater eius migrauit de hoc seculo. Remansit autem pater eius, erudiens eam litteris et lectionibus, ceteraque huius mundi sapientia. Puella uero tantam excipiens disciplinam, ita ut miraretur pater illius prudentiam. Opinio autem eius peragrauit totam ciuitatem,  et de sapientia eius et de doctrina, et quia erat pulchra nimis, et composita uultu et animo. Multos autem excitauit ad accipiendum eam filiis suis, et multis decertantibus cum patre eius, peruenire ad finem non poterant, sed tamen ipse dicebat: Domini uoluntas fiat. Unus autem exsuperans omnes in honore et diuitiis, accersiuit patrem illius, et postulabat ab eo ut daret filiam eius filio suo in matrimonio, et concessit.

CAP. Iu.---Post multum uero temporis accipiens eam Paphnutius, cum esset annorum octodecim, abiit in monasterium cum ea, in quo consueuerat, multamque iterum pecuniam largitus est ad necessaria fratrum. Dixitque abbati: Fructum orationum tuarum adduxi tibi, ut ores pro ea; quia iam ad  nuptias eam tradere uolo. Iussit autem abbas eam introduci in xenodochia monasterii, locutusque est cum ea, et benedicens exhortatus est eam de castitate, et humilitate, et patientia timoris Domini: faciens ibi tres dies, aurem ponebat quotidie ad psalmos, et uidens singulorum conuersationem et spirituale propositum, mirabatur eorum uitam, dicens: Beati sunt uiri isti, qui et in hoc seculo similes angelis, et post hec uitam eternam consequuntur. Et cepit cor eius esse sollicitum in zelo timoris Dei

CAP. u.---Post tres autem dies dixit Paphnutius ad abbatem: ueni, Pater, ut salutet te ancilla tua, et ora pro ea, quia ambulare uolumus in ciuitatem. Cum autem uenisset abbas, proiecit se puella ad pedes eius, dicens: Obsecro te, Pater, ora pro me, ut  lucretur Deus animam meam. Extendensque manum suam benedixit eam, dicens: Deus, qui cognoscis hominem antequam nascatur, 364 tu huius ancille tue curam habere digneris, ut mereatur portionem et consortium habere in regno celorum. Et commendantes seni, abierunt in ciuitatem: pater uero illius si aliquando inueniebat monachum, hunc adducebat ad domum suam, rogans ut oraret pro ea. Una autem die anniuersaria, quando ordinatus est  abbas monasterii, de quo supra diximus, misit abbas unum e fratribus ad Paphnutium, ut inuitaret eum ad solemnitatem abbatis: qui abiens in domum eius, requisiuit eum. Pueri autem dixerunt ei: Processit.

CAP. uI.---Audiens uero Euphrosyna, et aduocans illum fratrem, cepit eum interrogare: Dic mihi pro caritate, domine mi frater, quanti fratres estis in monasterio. At ille dixit: Trecenti quinquaginta duo. Dixit ei puella: Qui uoluerit uenire illic ad conuersionem, suscipit illum abbas uester? Respondit ei: Etiam cum multo gaudio suscipit illum, maxime propter uocem Domini, qui dixit: Qui uenit ad me, non eiiciam foras . Dicit ei Euphrosyna: Omnes in ecclesia uestra psallitis, et equaliter ieiunatis? Dicit ei monachus ille: Communiter  quidem psallimus, ieiunia uero unusquisque quomodo uult, aut quantum ualet, ut non fiat contumax uoluntatis conuersatio, sed proprii arbitrii et spontanea uoluntate. Omnem ergo perscrutans monachorum conuersationem, dixit ad monachum: uolebam abire, et peruenire ad huiusmodi inenarrabilem uitam; sed timeo inobediens esse patri meo, quia pro uana et caduca huius seculi substantia cupit me tradere uiro. Dicit ei monachus: Soror, non permittas ut polluat homo corpus tuum, et tradas talem pulchritudinem pati opprobrium, sed desponsa te Christo, qui tibi potest pro ipsis omnibus transeuntibus dare regnum celorum, et consortium angelorum. Occulte autem exiens, uade ad monasterium, mutato habitu seculari indue uestem monachilem,  ut possis euadere. Que cum hec audi set, placuit illi, et dixit ad eum: Et quis me habet tondere? Nolebat a laico tonderi, qui non seruat fidem. Dicit ei monachus ille: Ecce pater tuus ueniet mecum ad monasterium, et faciet ibi tres dies uel quatuor. Tu autem adduc unum de monachis, et quomodo uoles, occurret tibi cum magno gaudio.

CAP. uII.---Hec et his similia illo dicente ad Euphrosynam, uenit Paphnutius, et uidens monachum, interrogauit cum, dicens: Quid ad nos fastidium sumpsisti, domine? Et dixit ad eum: Anniuersaria dies est monasterii, misit me abbas ut uenias et accipias benedictionem. Gauisus est autem Paphnutius, ingressusque cum eo in nauiculam, abierunt in monasterium. Cum autem esset ibi, mittens Euphrosyna  unum famulum fidelissimum, dixit: uade in monasterium Theodosii, ingressusque ecclesiam, monachum quem ibi inueneris adduc tecum. Misericordia autem Dei ecce quidam monachus ueniebat de monasterio, uendens que secum habebat. Et uidens eum puer, rogauit eum ut ueniret ad Euphrosynam. Qui cum uenisset, uidens eum puella, surgens salutauit eum, dicens: Ora pro me, Pater; et orans benedixit eam, et sedit. Dixit autem Euphrosyna: Domine mi, ego habeo patrem Christianum et seruum Dei, possessorem substantie nimis; habuitque uxorem que me genuit, que iam transiuit de hac uita. uult autem pater meus pro omnibus rebus suis tradere me seculo huic iniquo, et ego nolo inquinari in eo, sed timeo  inobediens esse patri meo, et quid faciam nescio. Totam enim noctem absque somno transiui, postulans Deum ut ostenderet anime mee misericordiam suam; et mane facto, placuit mihi mittere in ecclesiam, et adducere unum fratrem, ut audirem ab ipso uerbum salutis, et quid facere debeam. Postulo autem te, Pater, pro mercede anime tue, scio quia a Deo missus es, doce me que Dei sunt. Dicit ei senior: Dominus dicit: Si quis non abrenuntiauerit patrem, et matrem, et fratres, et filios, insuper et propriam animam, non potest meus esse discipulus . Ego tibi plus dicere nescio. Tamen si potes ferre tentamenta carnis, relinque omnia, et fuge facultates patris tui, que multos inueniunt heredes. Ecce ptochia  , hierocomia  , xenodochia,  monasteria, uidue, pupilli, peregrini, infirmi, captiui, ubi uoluerit et placuerit patri tuo, relinquet; tu sola, ne perdas animam tuam. Dicit ei puella: Confido in Deum et orationibus tuis, quia laborare habeo pro anima mea, Deo auxiliante. Dicit ei senex: Talia desideria a firmitate non decidantur; modo enim est tempus penitentie. Dicit ei Euphrosyna: Et ideo te fatigaui, ut impleas desiderium meum; et facta oratione benedicas me, et abscidas comam capitis mei. Et exsurgens senior, facta oratione abscidit comam capitis eius, induitque eam tunicam schematis  , et orans pro ea dixit: Deus qui liberauit omnes sanctos suos, ipse custodiat te ab omni malo. Et hec dicens senex, discessit ab ea, et ambulabat in uia sua gaudens.

 665 CAP. uIII.---Euphrosyna uero cogitans in semetipsa dixit: Si ambulauero in monasterio puellarum, pater meus requirens inueniet me, et uiolenter trahet me inde propter sponsum meum. Proinde pergam ad monasterium uirorum, ubi nullus suspiciet me esse. Et hec dicens proiecit uestem muliebrem, induitque se uirilem, et sero facto exiuit de domo sua, accipiens secum quingentos solidos, et abscondit se in aliquo loco per totam noctem. Mane autem facto, uenit pater eius in ciuitatem; uolente autem Deo, statim in ecclesia ambulauit. Euphrosyna igitur peruenit ad monasterium illud, ubi et pater eius erat notissimus, et nuntiauit per ostiarium abbati, dicens: Eunuchus quidam de palatio ueniens, ante ostium stat, cupiens loqui tecum. Egresso autem abbate,  proiecit se Euphrosyna in terra, et facta oratione sederunt. Dicit ei senex: Quid est quod huc uenisti, fili? Dicit ei Euphrosyna: Ego quidem de palatio fui eunuchus, et desiderium habui semper conuersationem monachorum, et ciuitas nostra nunc ualde habet hoc studium conuersationis. Notum autem factum est mihi de bona uestra conuersatione, et cupio habitare uobiscum. Habeo enim et possessiones multas, et si dominus dederit requiem, adduco eas huc. Dicit ei senex: Bene uenisti, fili: ecce monasterium; si placet, habita nobiscum. Et dicit ei senex ille: Quod est nomen tuum? Dicit ei: Smaragdus. Dicit ei abbas: Iuuenis es, non potes solus sedere, opus est tibi habere magistrum, ut discas regulam et conuersationem  monachorum. Qui dixit abbati: Sicut iubes, domine mi, sic facio. Et protulit quingentos solidos in manu abbatis, dicens: Accipe interim istos, et si uidero quia possim sufferre hic, uenient et illa reliqua. uocauit abbas unum fratrem, nomine Agapitum, uirum sanctum, et impassibilem, tradidit in manus eius Smaragdum, dicens: Amodo hic erit filius tuus et discipulus; talem eum consigna, ut exsuperet magistrum. Et flexis genibus, facta oratione, consignauit eum. Et respondentibus omnibus Amen, suscepit eum Agapitus in cellam suam. Et quia habebat uultum decorum Smaragdus, dum ueniebat in ecclesiam ad deprecandum Deum, multos diabolus incitabat aduersus decorem uultus illius per malas cogitationes, ita ut omnes molesti essent abbati, qui  talem pulchritudinem introduxisset in monasterium. Abbas autem hec audiens, uocauit Smaragdum, et dixit ei: Pulchra est facies, fili, infirmis fratribus; uolo autem ut sedeas solus in cella tua, et ibi psallas, et ibi manduces, non tamen egressurum te inde alicubi. Et precepit Agapito ut prepararet cellam solitariam, et in ea degeret Smaragdus. Fecit autem Agapitus omnia que sibi a Patre monasterii fuerant imperata, et introduxit Smaragdum in cellam solitariam, et erat ibi orationibus uacans, ieiuniisque et uigiliis nocte ac die operam dabat, seruiens Domino in simplicitate cordis, ita ut miraretur predictus frater, qui eum susceperat, et omnibus fratribus retulit eius constantiam, et omnes collaudabant Deum, qui in infirmitate talia operatur.

 CAP. IX.---Paphnutius autem pater illius, cum reuersus esset domi, festinus ingressus est cubiculum, in quo filia eius manere solita erat, et non inuenta, tristis merensque effectus cepit perquirere anxius seruos et ancillas quid de Euphrosyna actum esset. Pueris autem dicentibus: Quia nocte uidimus eam, mane autem non comparuit. Et putauimus quod pater illius infantuli qui eam desponsauerat, uenerit et tulerit eam. Et misit seruos suos ad domum illius, et non inuenerunt eam. Audiens sponsus illius et pater eius, contristati sunt ualde, et uenientes ad Paphnutium, inuenerunt eum uehementer afflictum, iacentem in terra, et dixerunt ei: Forsitan aliquis seduxit eam, et fugit cum illa. Statimque serui illius cum equis per totam Alexandriam missi sunt. Erant autem  ibi et naues, intrantesque in eas requirebant per uim. Et scrutantes monasteria puellarum, eremos, et speluncas, per domos amicorum et uicinorum; et non reperta, tanquam mortuam lugebant eam, socer nurum, sponsus sponsam flebat; pater filiam lugens, dicebat: Heu! heu! filia dulcissima! heu me! oculorum meorum consolatio mea! Quis meam inuasit facultatem? quis meam possessionem sparsit? quis uineam meam siccauit? quis meam lucernam exstinxit? quis spem meam fraudauit? quis pulchritudinem filie mee uiolauit? quis putas lupus agnam meam dissipauit? qualis locus talem uultum tetigit? qualis pelagus captiuam ducit illam imperialem faciem? Illa generositatis constitutio, illa malorum consolatrix, illa  laborantium requies, gementium portus erat. Terra, terra, nec celes sanguinem meum, donec uideam quid Euphrosyne filie mee contigerit. Hec et his similia Paphnutio prosequente, eleuauerunt omnes qui aderant uoces, et flebant, ita ut omnis ciuitas lamentaretur eam.

CAP. X.---Non sufferens autem Paphnutius, nec inueniens consolationem, perrexit ad memoratum senem, de quo supra diximus, ac procidens ad pedes eius, dixit: Peto ne cesses 366 orare, ut inueniatur labor orationum tuarum; nescio enim quid acciderit filie mee. Audiens autem uenerabilis senex, contristatus est ualde, et iussit ad se omnes fratres uenire, et dixit eis: Ostendite caritatem, fratres; postulemus a Domino ut dignetur nobis ostendere  quid factum sit de filia amici nostri Paphnutii. Et ieiunantes omnes, et orantes, et tota hebdomada nichil eis reuelatum est de Euphrosyna, sicut solebat, quando aliunde rogabant Deum. Oratio enim Euphrosyne erat ad Deum die noctuque, ne manifestam eam faceret in uita sua Deus. Cum autem nec seni neque alicui fratri reuelatum esset, cepit consolari eum abbas: Noli deficere, fili, a disciplina Domini, quia quem diligit Dominus corripit . Et hoc scias, quia sine uoluntate Dei unus passer non cadet in terra , quanto magis filia tua? Absque nutu illius nichil prouenit. Scio enim quia bonam partem sibi elegit, propterea de ea nichil nobis reuelatum est. Scio enim, quod absit, si in malis operibus incidisset, nunquam Deus despexerat tantum laborem  fratrum. Habeo fiduciam in Domino, quia in hac uita ostendat eam tibi Deus. Audiens hec Paphnutius, recepit consolationem, gratias agens Deo, et orans quotidie, bonis operibus et eleemosynis intentus erat.

CAP. XI.---Post aliquantos uero dies uisitabat monasterium, commendans se in orationibus fratrum. Una autem die ueniens ad abbatem, proiecit se ad pedes eius, dicens: Ora pro me, Pater, quia non possum sufferre dolorem de filia mea, sed magis ac magis de die in diem renouatur et crescit uulnus meum, et tribulatur anima mea. uidens autem eum senex nimis afflictum, dicit ei: uis colloquium habere cum uno fratre spirituali, qui uenit de palatio Theodosii? ignorans quod ipsa esset filia eius. Dixit  ei Paphnutius: uolo. Et uocauit abbas Agapitum, dixitque ei: Tolle Paphnutium et introduc eum in cellam Smaragdi. Et introduxit eum in cellam Smaragdi, nichil ei antea innotescens. Cum autem uidisset subito patrem suum, cognoscens eum, tota lacrymis repleta est. Paphnutius autem sperabat esse compunctionem; non enim cognouit eam, quia species uultus emarcuit pre nimia abstinentia, uigiliis et lacrymis. De cuculla autem operuit faciem suam, ne aliquo modo agnosceret eam. Facta autem oratione sederunt. Cepit autem ei loqui de futuri regni beatitudine et gloria sempiterna, quomodo per humilitatem et castitatem, atque sanctam conuersationem, per eleemosynam et caritatem, ad eam quis possit  pertingere. Et de contemptu seculi, nec diligendos esse filios plus quam Deum, qui omnium exstitit factor. Apostolicam quoque scripturam interpretans, quomodo tribulatio patientiam operatur, patientia probationem . uidens uero patrem suum in graui merore, compatiebatur illi.

CAP. XII.---Sed timens ne agnosceretur, et impedimentum ei faceret, uolens autem eum consolari, dixit ei: Crede mihi quod non despiciet te Deus. Et si in perditionem anima esset filie tue, manifestaret eam tibi Deus, ut nec illa a diabolo retenta inferret tibi et sibi luctum perpetuum. Sed credo in Deum, quia bonum consilium elegit sibi, sicut iam dixi, secundum uocem Euangelii, qua dicitur: Qui diligit patrem aut matrem super me, non est me dignus  ; et, Si quis non abrenuntiauerit omnibus que possidet, non potest meus esse discipulus . Potens est autem Deus, et in hoc seculo manifestare eam tibi. Sine iam, sine; quid temetipsum interficis contristando? Sed age gratias, Deo nichil desperans. Nam Agapitus magister meus, multoties nimis tristis dicebat mihi: Quia uenit quidam nomine Paphnutius operibus bonis intentus, qui filiam suam tanquam mortuam luget, nesciens quid ei acciderit, et nimia lamentatione affligitur: maxime quia unica erat illi, et cum lacrymis proiecit se ad pedes abbatis, ut per eius orationes et omnium fratrum Deus patefaceret. Ita et tu roga Deum propter eam, et ego, quamuis indignus et malorum meorum conscius, sepius deprecatus Dominum, ut dignetur dare tibi sufferentiam  et longanimitatem, et quod expedit adimpleat tam de te quam de filia tua. Propter hoc et frequenter te uidere uolui, et colloqui tecum, ut aliquam consolationem per me humilem forsitan inuenires. Ut autem non agnosceretur per multa colloquia, dixit ad Paphnutium: uale, domine mi. Et dum recedere uellet Paphnutius, anima illius compatiebatur illi, facies eius pallebat, et replebatur lacrymis. Pre nimio autem ieiunio et diuturna inedia sanguinem uomebat. Multum igitur confortatus Paphnutius in admonitione eius, discessit ab ea. Et ueniens ad abbatem, dixit: Aedificata est anima mea de illo fratre, et ita sum letus effectus in gratia Dei ex consolatione eius, tanquam inuenissem filiam meam. Commendans se in orationibus abbatis et omnium fratrum,  reuersus est in domum suam, magnificans Deum.

CAP. XIII.---Complens autem Smaragdus in cella solitaria triginta et octo annos, incidit in infirmitate, qua et mortuus est. Quadam 367 uero die secundum consuetudinem uenit Paphnutius inuisere monasterium, et post orationem et salutationem fratrum dixit seni: Si iubes, Pater, mitte me Smaragdum uidere, quia ualde desiderat eum anima mea. uocatoque Agapito precepit ei ducere Paphnutium ad uisitandum Smaragdum. Introiens Paphnutius in cellam ubi eger iacebat, cepit eum osculari lacrymans, et dicens: Heu me! ubi sunt promissiones tue, ubi uerba dulcia, quod mihi futuram uidendam oculis  meis promittebas filiam meam? Ecce non solum illam non uidebo, sed tu, in quo consolationem modicam habebam, derelinques nos. Heu me! quis iam consolabitur senectutem meam? Ad quem ibo, quis mei adiutor erit? Duplex malum quod lugeo: triginta et octo anni sunt quod perdidi filiam meam, nichil mihi de ea reuelatum est, quod die nocteque orabam, nec similem illius inueni, detinet me incomparabilis dolor. Quid sperem amodo? ubi consolationem inueniam? iam descendam lugens in infernum. uidens autem eum Smaragdus uehementer plorantem, et nullam consolationem accipientem, ait ad eum: Quid turbaris et temetipsum interficis? Nunquid inualida est manus Domini, aut quidquam est Deo difficile? Iam pone finem tristitie. Recordare quomodo patriarche  Iacob manifestauerit Deus Ioseph, quem quasi mortuum lugebat . Sed obsecro te ut per tres dies me non deseras neque derelinquas. Hesitans autem Paphnutius intra semetipsum per triduum, dicens: Forsitan ei Deus reuelauerit de me. Tertio autem die dixit ad Smaragdum: Exspectaui sicut rogasti, domine mi frater, et non discessi alicubi per tres continuos dies.

CAP. XIu.---Cognoscens autem Smaragdus, qui et Euphrosyna, quia instabat dies dormitionis eius, uocauit Paphnutium, et dixit ad eum: Quia omnipotens Deus bene disposuit meam miseriam, et adimpleuit desiderium meum, quod ad finem usque uiriliter certando perduxi, non mea uirtute, sed eius adiutorio, qui me custodiuit ab insidiis inimici:  peracto cursu superest mihi corona iustitie. Nolo autem te iam esse sollicitum pro filia tua Euphrosyna, ego enim sum illa misera, et tu es pater meus. Ecce iam uidisti, et satisfactum est tibi, sed nemo hoc sciat, et non permittas ab alio corpus meum nudari et lauari, sed a temetipso hoc facias. Et quia promisi abbati nabere multas possessiones, et si potuissem sustinere et perdurare in loco isto, adducerem eas hic. imple ergo quod promisi, quia uenerabilis est locus iste, et ora pro me. Hec dicens tradidit spiritum Kalendis Ianuarii.

CAP. Xu.---Dum audisset talia uerba Paphnutius, et uidisset quia obdormiuit, commota sunt uiscera eius, ceciditque in terram, et factus est uelut mortuus. Accurrens autem Agapitus, uidens quoque  quia defunctus esset Smaragdus, et Paphnutium iacentem in terra semiuiuum, iactauit in faciem eius aquam  , et eleuauit eum dicens: Quid habes, domine mi Paphnuti? Ait autem Paphnutius: Dimitte me ut hic moriar, uidi enim mirabilia hodie. Surgens autem irruit in faciem eius, multitudinem lacrymarum infundens, clamabat dicens: Heu me! filia mea dulcissima, quare ante non manifestasti mihi ut ego quoque tecum morerer spontanea uoluntate? ue mihi! quomodo latuisti? quomodo pertransisti insidias aduersariorum, et nequitias spirituales tenebrarum uite huius, et introisti in uitam eternam?

CAP. XuI.---Hec Agapitus audiens, et cognoscens tam mirabilem causam, stupefactus est, et currens  nuntiauit omnia abbati. ueniens autem abbas cecidit super eam, et eiulans dicebat: Euphrosyna spensa Christi, et filia sanctorum, ne obliuiscaris conseruorum tuorum et huius monasterii, sed ora pro nobis ad Dominum Iesum Christum, ut faciat nos uiriliter certando peruenire ad portum salutis, et portionem habere secum et cum sanctis suis. Et iussit ut congregarentur omnes fratres, ut cum honore debito sanctum corpus illius sepulture traderetur. Dum autem congregati adessent, et uidissent tam stupendum miraculum glorificabant Deum, qui etiam in femineo sexu fragili tanta miracula operatur. Quidam autem frater unum habens oculum, osculatus est uultum eius cum lacrymis, statimque ut eam tetigit, oculus ei restitutus est. Et uidentes omnes fratres  qui aderant hoc quod factum est, benedixerunt  Deum, gratias agentes ei cuius sunt omnia que bona sunt. Multumque confortati et edificati, sepelierunt eam in monumento patrum. Pater uero eius omnia que habuit, in ecclesia et xenodochio et monasterio offerens, conuersus est in eodem monasterio, et plurimam partem substantie sue ibidem offerens in eadem cella ibidem demoratus est, in eodem psiathio  dormiens in quo Euphrosyna.

uixit autem Paphnutius in sancto proposito annos decem, et emigrauit ad Dominum: iuxta filiam suam sepelierunt eum glorificans Deum abbas cum omni 368 congregatione. Dies autem migrationis eorum ad Dominum celebratur in eodem monasterio usque in presentem diem, glorificantes Deum Patrem, et Filium, et Spiritum sanctum, cui est honor et gloria  in secula seculorum. Amen.





OCTOBRIS XXIX. uITA SANCTAE MARIAE MERETRICIS  , NEPTIS ABRAHAE EREMITAE. AUCTORE SANCTO EPHRAEM ARCHIDIACONO, INTERPRETE ANONYMO. Hec est pars uite sancti Abrahe, que habetur supra, col. 281.

 CAPUT PRIMUM.---uolo autem, dilectissimi, unanimitati uestre etiam aliud admirandum negotium, quod in senectute sua uir beatus gessit, enarrare. Est enim sapientibus ac spiritalibus uiris plenum edificationis, nec non humilitatis atque compunctionis exemplum. Res uero gesta huiuscemodi est:

CAP. II.---Habuit uir beatus Abraham carnis propinquitate germanum: quo defuncto, unica filia eius annorum septem relinquitur. Quam cum parentibus  orbatam noti amicique patris eius uidissent, patruo eius sine mora producunt. Cumque eam senior cerneret, in cella sua exteriori iubet includi. Erat autem in medio utriusque cellule fenestra permodica, per quam docebat eam psalterium aliasque scripturas, et cum eo 369 in laudibus Domini uigilabat, et psalmos nichilominus concinebat, atque in omni abstinentia emulari suum patruum nitebatur. Alacriter quoque in arrepto instituto proficiens,  uniuersas uirtutes animi festinabat implere. uir namque sanctissimus incessanter pro ea cum lacrymis Dominum deprecabatur, ne mens eius cura terrenorum actuum implicaretur, eo quod eius pater moriens infinitas pecunias ei reliquisset: quas mortuo germano, et filia eius ad se confugiente, confestim famulus Christi distribui iussit egenis atque orphanis. Hec quoque patruum suum precabatur quotidie, ut pro se Dominum oraret, quatenus a cogitationibus pessimis et diuersorum laqueorum diaboli eriperetur insidiis. Constanter igitur instituti sui regulam obtinebat. Exsultabat autem patruus eius, quod sic eam promptam sine ulla hesitatione in cunctis uirtutibus cerneret promoueri, in lacrymis scilicet, in humilitate, in modestia, in quiete; et quod his sublimius  est, erga Deum eximia caritate. uiginti siquidem annis cum eo in abstinentia degens, uelut agna pudicissima atque incontaminata columba conuixit. Quo tempore annorum expleto, seuiebat aduersus eam diabolus, et insidias solitas pretendebat, quomodo eam posset suis cassibus irretire, ut saltem sic mestitiam sollicitudinemque beato uiro posset incutere, et quantulumcunque mentem ipsius a Domino separare.

CAP. III.---Erat autem quidam professione tantummodo monachus, qui sub obtentu edificationis ad eum sepius pergere solebat. Sed et illam beatam per fenestram nichilominus contemplando, luxurie stimulis agitatus, cum ea colloqui cupiebat, amor namque libidinis cor eius quasi ignis succenderat. Insidiabatur  ei quoque multo temporis spatio, ita ut unius anni circulus uolueretur, donec cogitationem eius uerborum suorum mollitie eneruaret. Denique aperiens celle sue fenestram, egreditur ad eum, qui eam protinus scelere iniquitatis atque libidinis contaminauit ac polluit. Postquam uero tanti peccati facinus perpetrauit, expauit cor eius; conscindensque cilicium quo erat induta, faciem suam manibus uerberabat, cupiens nimio merore se morti tradere. Atque anxietatis oppressa pondere, dum deliberationis portum non cerneret, diuersis cogitationum estibus fluctuabat; plangebatque se non esse quod fuerat, et cum eiulatu sepius proferens: Ego, inquit, iam me ex hoc mortuam sentio: perdidi dies meos et laborem abstinentie  mee, orationum lacryme, uigiliarumque opera ad nichilum sunt deducta; Deum meum exacerbaui, et meipsam interemi. Heu me miseram! omni lacrymarum fonte plangendam! Sanctum patruum meum amarissimo merore depressi, opprobrium anime mee operuit me, illusio diaboli facta sum. Quid mihi infelici iam ultra uiuere? Heu me! quid egi? Heu me! quid factum est mihi? Heu me! quid mali perpessa sum? Heu me! unde et qualiter corrui? Quomodo obscurata est mens mea? Non intellexi quomodo lapsa sum, non cognoui quomodo contaminata sum, nescio quomodo cor meum nubes tenebrosa contexit, quomodo potui ignorare quid gererem? Ubi abscondar? uel quo pergam,  aut in quam foueam memetipsam precipitem? Ubi est magisterium sanctissimi patrui mei? Ubi monita college eius Ephrem? qui me docebant in mea uirginitate perdurare, exhortantes ut impollutam animam immortali sponso seruarem. Sponsus etenim tuus, dicebant, sanctus et zelans est. Heu me! quid agam? Non audeo iam celum aspicere, cum apud Deum et homines me mortuam esse cognoscam. Iam enim ad fenestram illam propinquare non audebo. Quomodo ego peccatrix et plena immunditie sordibus rursum cum sancto patruo meo loqui tentabo? Quod et si ausa fuero, nonne ignis ex fenestra exsiliet, qui me confestim exuret? Melius est ergo mihi abire in aliam patriam, ubi nullus est qui me possit agnoscere, eo quod semel iam mortua sim, nec ultra  mihi spes salutis relicta sit. Consurgens autem, protinus perrexit in aliam ciuitatem, atque in stabulo  se quodam, mutato pristino habitu, collocauit.

CAP. Iu.---uerum cum hec ruina prefate femine contigisset, huiusmodi uisio beato uiro ostenditur per soporem. uidit namque draconem terribilem atque immanem, aspectuque ipso fetidissimum, et in fortitudine sibilantem, quasi exeuntem de quodam loco, et usque ad cellulam suam uenientem, et reperisse ibi columbam, atque glutisse eam, et rursus in suam foueam remeasse. Expergefactus autem, contristatusque uehementer, fleuit amare; existi mans Satane persecutionem aduersus Dei Ecclesiam concitari, et plerosque a fide ueritatis auerti, uel ne  schisma aliquod in sancta Ecclesia gigneretur. Prouolutus itaque genibus, precatus est Dominum, dicens: Tu qui es prescius uniuersorum Deus, amator hominum, tu nosti quid sibi uelit hec uisio. Rursum post duos dies, uidit eumdem draconem simili modo ad cellam suam uenisse, et posuisse caput sub pedibus eius, fuisseque diruptum; columbam uero 370 illam quam deuorauerat, uiuam in uentre eius repertam; et extendisse manum suam, uiuamque eam recepisse. Expergefactus autem, uocabat beatam illam semel atque iterum, putans eam in cellula esse, et dicebat: Cur te piguit, filia Maria, sic etenim fuit uocitata, iam duobus diebus os tuum in Dei laudibus aperire? Sed cum responsum ei nullum daretur, et quod eam per biduum psallentem solito  more non audiret, animaduertit uisionem suam ad illam certissime pertinere. Tunc ingemuit ac fleuit amare; et profundens lacrymas, ait: Heu me! quia agnam meam lupus crudelissimus rapuit, et filia mea captiua effecta est. Exaltans quoque uocem suam, cum lacrymis dixit: Saluator mundi Christe, conuerte ad me agnam meam Mariam, atque in ouile uite eam restitue, ut non senectus mea cum merore de hoc mundo recedat. Ne despicias deprecationem meam, Domine, sed mitte uelocius gratiam tuam, ut eiicias eam de ore draconis incolumem. Itaque duo dies qui ei per uisionem reuelati sunt, duorum annorum curriculo finiuntur, quibus lubricam uitam neptis eius, quasi in uentre atrocissimi  draconis exegit; sed sanctus homo per omne tempus die noctuque nunquam pro ea Dominum deprecando animum relaxauit.

CAP. u.---Post duos uero annos, cum ubi esset et quemadmodum se gereret comperisset, rogabat quemdam sibi notissimum ut usque ad eam pergeret, et cuncta cognosceret diligenter. Pergens itaque ille quem miserat, et omnia sub ueritate, et quia ipsam quoque uidisset, renuntians, rogatus a sancto uiro, habitum ei detulit militarem, et equum ad sedendum. Ostio itaque patefacto egreditur, statimque habitu militari induitur, camelauchium  quoque longum capiti suo, ut facies eius uelaretur, imposuit; sed et solidum denariorum unum secum portans, ascendensque equum, concitus properabat. Tanquam  quispiam patriam cuiuslibet uel ciuitatem cupiens explorare, habitum incolarum loci illius, ne facile agnoscatur, assumit: sic beatus iste Abraham inimici habitu, ut eum in fugam uerteret, utebatur. uenite igitur, admiramini dilectissimi fratres, hunc secundum Abraham. Primus quidem Abraham egressus ad prelium regum, percutiensque eos, Loth nepotem suum reduxit: hic uero secundus Abraham contra diabolum profectus est ad bellum, ut eo deuicto, neptem suam cum maiori triumpho reuocaret.

Itaque cum peruenisset ad locum, diuertit in stabulum; ac sollicitis oculis huc atque illuc circumspiciens, ut eam uideret, perquirebat. Deinde cum multa hora preterisset, et uidendi eam minime tribueretur occasio, subridens, ait ad stabularium:  Audiui, inquit, o amice, quod habes puellam optimam; quam si iuberes, libentissime peruiderem. Qui cum etatis eius intueretur canitiem, et senectutem annorum numerositate iam fessam, quod ob luxuriam eam uidere cuperet non sperans, sic responsum dedit: Est, inquit, ut tibi compertum est, etiam supra modum speciosa. Erat siquidem Maria hec pene supra quam natura exegit, forme pulchritudine decora. Cumque senior nomen eius requireret, Mariam uocari ille respondit. Tunc hilari uultu: Queso, inquit, ut mihi presentiam eius exhibeas, ut possim cum ea hodie epulari, multum namque ex auditu comperi ipsam laudari puellam. Que cum uocata adesset, atque in habitu meretricum sanctus eam patruus eius uidisset, pene totum corpus eius pre  dolore solutum est, amaritudinemque animi leto uultu celauit; et lacrymas erumpentes uirili sexu retinuit, ne forte si eum femina cognouisset, fuge presidium flagitaret.

CAP. uII.---Residentibus itaque eis atque bibentibus, cepit cum ea uir mirabilis ludere. Que consurgens, complexa ceruicem eius, osculis demulcebat. Cumque oscularetur eum, odorata eius corpusculum suauissimo odore abstinentie fragrare, recordata est dierum quibus cum summa abstinentia uixerat; et quasi quodam telo percussa in animo uehementer ingemuit, lacrymasque profudit; et tanquam uim cordis non sufferens, in hec uerba prorupit: ue, ue mihi misere soli! Tunc stabularius  stupefactus, ait: Quid est, domina Maria, quod subito in tam grauissima suspiria prorupisti? Hodie duobus annis hic permanes, et nunquam ex te gemitus uel tristior sermo auditus est: nunc uero quid tibi contigerit, nescio. Que respondit ad eum: Beata essem, si ante triennium fuissem defuncta. Ad hec beatus senior, ne agnosceretur, ueluti cum quadam serenitate ait ad eam: Modo cum letitie nos intersumus, tu peccata tua commemorare uenisti? O admiranda clementie tue dispensatio, Deus altissime! Putasne puella non dixit in corde suo, Quomodo aspectus uiri huius, patrui mei aspectum similat? Sed solus tu amator hominum, Deus, a quo est omnis bona sapientia, ita dispensasti, ne eum posset agnoscere, et fortasse confusione turbata effugeret.  Hoc autem non ob aliud est credendum, nisi quia lacryme famuli tui, patrui eius, huiuscemodi apud 371 te obtinuere locum, ut ex impossibilibus possibilia facere dignareris. Proferens itaque sanctus uir solidum quem attulerat, stabulario dedit, dixitque ei: Fac nobis, queso, amice, optimam cenam, ut cum puella epulari possim; longi namque itineris interuallo, amore eius adueni. O uera sapientia secundum Deum! o uere intellectus spiritalis! o uere predicanda salutis discretio! quinquaginta annis abstinentie sue nequaquam panem gustauerat; nunc carnes sine hesitatione, ut saluaret animam perditam, manducauit. Sanctorum angelorum chorus, super hoc discretione beati huius ouans, uehementer stupuit, que alacriter sine ulla dubitatione manducauit  ac bibit, ut animam in limo defixam abstraheret. O sapientia sapientium, et intellectus intelligentium! O discretio discernentium! uenite, admiramini super hac imperitia, uenite, expauescite super hac differentia, quomodo perfectus hic et sapiens ac discretor et prudens, idiota et indiscretor effectus est, ut ex ore leonis animam absorptam erueret, et ex uinculis et carcere tenebroso animam abstrusam ac uinctam absolueret.

CAP. uIII.---Igitur postquam epulati sunt, prouocabat eum puella ad cubandum, ut in cubiculum introirent. At ille: Eamus, inquit. Cumque introisset, cernit lectum in sublime stratum, in quo statim resedit alacriter. Quomodo te appellem, uel quomodo te nominem, perfectissime athleta Christi, uehementer  ignoro. Continentem te asseram, an incontinentem? sapientem, an insipientem? discretorem, an indiscretorem? Quinquaginta annos conuersationis tue, super psiathium  cubitaueras; et quomodo nunc super huiuscemodi lectum constanter ascendis? Sed hec uniuersa fecisti ad laudem et gloriam Christi, et mansionum iter longissimum arripiendo, et carnes comedendo, et uinum bibendo, et in stabulum diuertendo, ut saluares animam perditam. Nos autem si saltem uerbum utilitatis loqui cum proximo uolumus, cuncta importune discernimus.

CAP. IX.---Sedente eo itaque super lectum, ait ad eum puella: ueni, domine, ut calceamenta de pedibus tuis auferam. At ille ait ad eam: Obsera, inquit,  ostium diligenter, et abstrahes ea. uolebat uero puella primo discalceare eum; sed cum ille non pateretur, obseratis ostiis uenit ad eum. Cui senior: Domina, inquit, Maria appropinqua mihi. Cumque appropinquasset, tenuit firmiter manum eius, quasi qui putaretur osculari eam. Auferens quoque camelauchium a capite suo, et erumpens uocem in fletum, ait ad eam: Filia mea Maria, non me agnoscis? uiscera mea, nonne ego sum qui te nutriui? quid tibi factum est, o filia mea? quis te interfecit? ubi est ille habitus angelicus quem habebas, filia mea? ubi est continentia? ubi fletus? ubi uigilie? ubi chameunie  ? A celsitudine celi in hanc foueam quomodo deuoluta es, filia mea? cur, quando peccasti, non mihi indicasti? non mihi illico retulisti? et ego certe  pro te penitentiam agerem cum dilectissimo meo Ephrem. Quare sic fecisti? aut quare me ita deseruisti, et in hanc me mestitiam intolerabilem deduxisti? Quis autem sine peccato est, nisi solus Deus? Cumque hec aliaque multa dixisset, tanquam lapis immobilis in manibus eius remansit, timore pariter et confusione suppleta. Rursus autem beatissimus uir cum lacrymis adiecit, dicens: Non loqueris mihi, o filia mea Maria? Non loqueris mihi, pars uiscerum meorum? nonne propter te, filia mea, huc adueni? Super me sit hoc peccatum, o filia mea; ego in die iudicii pro te reddam rationem Domino, ego pro peccato hoc satisfaciam Deo. Usque ad medium itaque noctis huiuscemodi uerbis consolabatur eam, et cum lacrymis uberrimis admonebat. Cumque  parumper fiduciam percepisset, taliter flens ad eum locuta est: Non ualeo te, inquiens, propter confusionem uultus mei attendere. Et quomodo possum orationem Deo fundere, quando sic immunditia ceni huius polluta sum? Et sanctus uir ad eam: Super me, inquit, sit iniquitas tua, o filia mea; ex manibus meis peccatum hoc Deus requirat: solummodo audi me, et ueni, eamus in locum nostrum. Ecce enim et carissimus Ephrem pro te nimium dolet, tuique causa sedule Dominum deprecatur. Noli diffidere, filia, de clementia Domini; licet tua sint peccata uelut montes, sed illius misericordia omnem supereminet creaturam. Sicut legimus, accessit mulier immunda ad mundum, et non eum inquinauit, sed ab eo potius ipsa mundata est: lacrymis pedes Domini lauit, capillisque  suis extersit . Si potest scintilla pelagus inflammare, possunt et peccata tua eius munditiam inquinare: non est nouum cadere in luctamine; sed malum est iacere deiectum. Reuoca unde extuleras pedem fortiter: te cadente risit inimicus, sed fortiorem te sentiat resurgentem. Miserere, queso, senectutis mee; doleas pro canitiei mee labore, obsecro, et exsurgens, ueni ad cellulam mecum. Noli timere; lubricum enim est genus mortalium: sed sicut citius cadit, sic iterum uelocius per Dei adiutorium surgit, qui peccantes non uult mori, sed sanari et uiuere . Illa uero 372 ait ad eum: Si scis quia penitentiam agere possum, et satisfactionem meam suscipiat Deus, ecce ut iubes,  ueniam: precede, et ego sequar sanctitatem tuam, et exosculor uestigia tua, quia sic super me doluisti, ut ex uoragine immunditie huius educeres me. Et ponens caput suum ad pedes eius, tota nocte flebat, dicens: Quid tibi, Domine, Deus meus pro omnibus his retribuam?

CAP. X.---Diluculo autem facto, ait ad eam beatus Abraham: Surge, filia, et eamus hinc ad cellulam nostram. Que respondens, dixit ad eum: Habeo hic modicum auri, et aliquid uestimentorum, quid de his iubes fieri? Respondens autem beatus Abraham, dixit: Relinque hic omnia hec, que ex parte maligni quesita sunt. Et surgentes exierunt. Statimque imponens eam super equum, trahebat precedens, quemadmodum pastor cum inuenit ouem perditam, cum  gaudio super humeros suos tollit ; ita beatus Abraham gaudens in corde suo iter cum nepte faciebat. Cumque uenisset ad proprium locum, illam quidem ubi ipse fuerat, interiori cellula reclusit, ipse uero in cella exteriori permansit. Hec itaque induta cilicio, in humilitate animi et cordis atque oculorum fletibus perdurabat, uigiliis quoque atque arctissimis abstinentie laboribus semetipsam conficiens, et cum modestia et quiete ad Dominum indesinenter proclamans, facinus proprium spe firmissima uenie plangebat, tam sapienter iugiter obsecrationibus uacans, ut nullus, quamuis sine uisceribus, non compungeretur, cum uoces fletus eius audiret. Quis enim sic immisericors est inuentus, qui lamentantem eam agnoscens, ipse quoque non fleret? Aut quis de eius  uera cordis compunctione non egit gratias Deo nostro? Penitentia siquidem eius, si nostris supplicationibus comparetur, omnem mensuram doloris excedit. Sic enim impensius Dominum precabatur ut sibi ignosceretur quod gesserat, ut etiam signum, si suscepta fuisset eius penitentia, diuinitus postularet. Clementissimus itaque Deus, qui neminem uult perire, sed omnes ad penitentiam reuerti , ita condignam satisfactionem eius recepit, ut orationibus eius post triennii plenitudinem sanitas plurimis redderetur. Impensius namque ad eam turba populi confluebat, que pro illorum salute Dominum efficaciter precabatur.

CAP. XI.---Beatus autem Abraham alios decem annos in hac uita perdurans, et cernens optimam penitentiam  eius, glorificansque Deum, septuagesimo uite sue anno quieuit in pace. Quinquaginta siquidem annos magna cum deuotione atque humilitate cordis et caritate non ficta, institutum suum impleuit.

CAP. XII.---Personam hominis nunquam accepit, sicut apud plurimos fieri consueuit, ut unum quidem amore preferant, alium uero despiciant, neque regulam abstinentie sue mutauit, non pigritia obtorpuit, non segniter egit, sed ita semper exstitit quasi quotidie moriturus. Hic fuit modus beatissimi Abraham, et hec conuersatio et certamina tolerantie eius. Ita enim in certaminis acie contra aduersarium stetit, ut nequaquam se post tergum conuerteret; sed neque in tribulationibus quas in uico perpessus est, neque  in prelio cum phantasiis demonum dimicans, relaxauit animum suum, uel in aliquo trepidauit. Maximum autem atque admirabile certamen hoc fuit, quod erga beatissimam Mariam gessit, quomodo per sapientiam spiritualem, prudentiam, inquam, et imperitiam, per indifferentiam et incontinentiam de uoragine iniquitatis eam abstraxit. O miraculum! In ipsum cubile draconis ingressus est, ibique eum pedibus conculcauit, et ex medio dentium eius escam eripuit. Hi agones et sudores beati uiri exstiterunt.

CAP. XIII.---Et hoc quidem ita conscribimus ad consolationem et deuotionem omnium qui uolunt pie et alacriter uitam suam instituere: et ad laudem et gloriam Dei, cuius gratia affluenter nobis cuncta  que opportuna sunt conceduntur; in alio uero uolumine reliquas eius uirtutes descripsimus. Hora autem illa quando quieuit migraturus ad Dominum, pene uniuersa ciuitas congregata est. Et unusquisque eorum cum omni deuotione castissimo eius corpori appropinquans, benedictionem sibi ex uestimentis eius diripuit. Et si in quocunque languore id quod direptum est contigit, sine aliqua mora sanitas subsecuta est.

CAP. XIu.---uixit etiam Maria alios quinque annos, sicque supra modum uitam suam instituens, et diebus ac noctibus in lamentatione magna lacrymisque perseuerans, Dominum precabatur, ut plerique pretereuntes locum illum per noctem, et audientes uocem fletuum eius, nichilominus uerterentur in  planctum, et fletum suum eius fletu copularent. Hora autem dormitionis eius, qua ex hac uita assumpta est, omnes qui uiderunt eam, propter splendorem uultus eius, gloriam Domino retulerunt.

CAP. Xu.---Heu mihi  , dilectissimi, quoniam hi quidem dormierunt, et ad Dominum cum omni fiducia perrexerunt; quorum mens in nullo prorsus mundanis negotiis colligata est, sed in sola Domini caritate. Ego 373 uero impromptus atque imparatus mea uoluntate permansi, et ecce comprehendit me  hiems, et infinita tempestas nudum me atque spoliatum absque perfectione bonorum operum inueniet.

CAP. XuI.---Admiror in memetipso, karissimi, quomodo quotidie delinquo, et quotidie penitentiam ago; per horas edifico, et per horas constructa subuerto. Ad uesperam dico: Sequenti die peniteo; mane autem facto, elatus diem pretereo. Rursus ad uesperam dico: Noctu uigilabo, et cum lacrymis obsecrabo Dominum, ut peccatis meis propitius sit; cum autem nox aduenerit, somno potius occupor. Ecce qui mecum acceperunt pecuniam die ac nocte negotiari contendunt, ut et laudem preconii consequantur, et decem ciuitatibus presint; ego ob pigritiam meam occultaui eam in terra, et Dominus meus propinquauit uenire; et ecce  contremiscit cor meum, et defleo dies negligentie mee, non habens qualem excusationem obtendam.

CAP. XuII.---Miserere mei, qui solus sine peccato es Deus, et saluum me fac, qui solus benignus es et clemens; quia preter te benedictum Patrem, et unigenitum Filium tuum qui incarnatus est propter nos, et Spiritum sanctum qui uiuificat omnia, alium nescio, neque in alium credo. Et nunc memento mei, amator hominum, et deduc me de carcere iniquitatum mearum, quia utrumque tuum est, Domine, et quando uoluisti me in hunc mundum intrare, et quando ex eo migrare preceperis. Memorare mei indefensi, et salua me peccatorem; et gratia tua, que mihi in hoc seculo opitulatio, refugium, et gloriatio facta est, ipsa me sub alas in illa die horrenda atque  terribili protegat. Tu enim agnoscis, qui es scrutator cordis et renum, quod multas prauitates et scandalorum tramites, impudentium uanitatem et hereticorum defensionem contempsi. Et hoc non ex me, sed ex gratia tua, per quam illuminata est mens mea. Unde obsecro, sancte Domine, salua me in regno tuo, et dignare me benedicere cum omnibus qui placuerunt ante te, quoniam decet te gloria, adoratio et magnificentia, Patrem et Filium et Spiritum sanctum. Amen.





OCTOBRIS uIII. uITA SANCTAE THAISIS  , MERETRICIS, AUCTORE INCERTO.

 CAPUT PRIMUM.---374 Fuit quedam meretrix, Thaisis nomine, tante pulchritudinis, ut multi propter eam uendentes substantiam suam ad ultimam peruenirent paupertatem; sed et lites inter se conserentibus amatoribus suis, frequenter sanguine iuuenum puelle limen replebatur. Que cum abbas Paphnutius audisset, sumpto habitu seculari et uno solido, profectus est ad eam in quadam Aegypti ciuitate; deditque ei solidum pro mercede peccati. At illa accepto pretio, ait: Ingrediamur domum. Tunc ille ingressus, ut lectum pretiosis uestibus stratum conscenderet, inuitabat eam, et dixit: Si est interius cubiculum, in ipso eamus, illa dixit: Est quidem, sed si homines uereris, nec in isto exteriori cubiculo ullus ingreditur; si uero Deum, nullus est locus qui diuinitatis eius  oculis abscondatur. Quod cum audisset senex, dicit ei: Et scis esse Deum? Cui illa respondit: Et Deum scio et regnum futuri seculi, necnon et tormenta futura peccatorum. Dicit ei: Si ergo hec nosti, cur tantas animas perdidisti, ut non solum pro tuis, sed et pro illorum criminibus reddita ratione damneris? Quod cum Thaisis audisset, prouoluta ad pedes Paphnutii monachi cum lacrymis exorabat, dicens: Penitentiam iniunge, Pater; confido enim remissionem te orante sortiri; horarum tantum trium inducias peto, et post hoc quocunque iusseris, ueniam; et quodcunque preceperis, faciam. Cumque locum illi abbas Paphnutius constituisset, quo uenire deberet, illa discedens, collectis omnibus quecunque ex peccato susceperat, prolatisque in media ciuitate populo  spectante igni supposuit, clamans: uenite omnes qui peccastis mecum, et uidete, quomodo ea que mihi contulistis exuram. Erat autem pretium librarum quadraginta.

CAP. II.---Que cum omnia consumpsisset, in locum quem abbas constituit ei, perrexit: quam ille, reperto uirginali monasterio, in cellula parua ducens, ostium cellule plumbo signauit paruamque reliquit fenestellam, per quam ei uictus modicus inferretur, iussitque ei omnibus diebus parum panis et paululum aque a sororibus monasterii ministrari. Cum autem discederet ostio plumbato, ait ad illum Thaisis: Quo  iubes, pater, ut aquam meam effundam? At ille respondit: In cella, ut digna es. Cumque iterum quemadmodum Deum oraret requireret, dicit ei: Non es digna nominare Deum, nec in labiis tuis nomen diuinitatis eius adducere, sed nec ad celum manus expandere, quoniam labia tua iniquitate sunt plena, et manus tue sordibus inquinate; sed tantummodo sedens contra Orientem respice, hunc sermonem solum frequenter iterans: Qui plasmasti me, miserere mei  .

CAP. III.---Cum ergo tribus annis ita fuisset inclusa, condoluit abbas Paphnutius, et mox profectus est ad abbatem Antonium, ut ab eo requireret si peccata eius remisisset ei Dominus, an non. Cum ergo peruenisset, et tantam illi causam subtiliter  narrasset, conuocatis discipulis suis abbas Antonius precepit ut illa nocte omnes uigilarent, et in oratione singillatim persisterent, quatenus alicui ex eis declararet Deus causam pro qua abbas Paphnutius uenerat. Itaque cum singuli secessissent, et incessanter orarent, abbas Paulus, maior discipulus sancti Antonii, uidit subito in celo lectum pretiosis uestibus adornatum, quem tres uirgines, clara facie fulgentes custodiebant. Cum ergo ipse Paulus diceret: Non est largitio hec alterius nisi Patris mei Antonii; uox ad eum facta est: Non est Patris tui Antonii, sed Thaisis meretricis est. Quod cum manifeste abbas Paulus retulisset, cognita Dei uoluntate abbas Paphnutius discessit, et reuersus ad monasterium in quo fuerat inclusa, ostium quod obstruxerat dissipauit;  illa uero, ut 375 adhuc ita permaneret inclusa, postulabat; cum uero aperuisset ostium. dixit ei: Egredere, quoniam remisit tibi Deus peccata tua. Illa respondit: Testor Deum, quia ex quo hic ingressa sum, omnia peccata mea uelut sarcinam statui ante oculos meos, et non discesserunt peccata mea ab oculis meis, sed flebam semper illa conspiciens. Cui abbas Paphnutius ait: Non propter penitentiam tuam remisit tibi Deus, sed quia horum cogitationem semper habuisti in animo. Et cum eam inde eduxisset, quindecim tantum diebus Thaisis uixit, et sic pausauit in pace.





OCTOBRIS uIII. uITA SANCTAE PELAGIAE  , MERETRICIS AUCTORE IACOBO DIACONO  , INTERPRETE EUSTOCHIO  .





PROLOGUS INTERPRETIS.


 uerba sacerdotis tanti, et celata Latinis,
   Eustochius Christi transtuli subsidio.
 Sed uos, lectores, mecum pensate laborem,
   Et memores nostri fundite uerba Deo.





Prefatio auctoris.


 376 Magnas semper Domino nostro gratias referre debemus, qui non uult perire peccatores in mortem, sed omnes per penitentiam conuerti cupit ad uitam . Audite ergo miraculum quod gestum est in diebus nostris. uisum est mihi peccatori Iacobo scribere uobis fratribus sanctis, ut audiendo uel legendo sciatis, et animabus uestris maximum consolationis auxilium acquiratis. Misericors enim Deus, qui nullum hominem uult perire, statuit in hoc seculo ut per satisfactionem delicta donentur, quia in futuro iustum iudicium erit, in quo recipiet unusquisque secundum opera sua. Nunc ergo silentium mihi prebete, et intuemini mecum omni diligentia cordis, quia relatio nostra compunctione satis uberrima plena est.





uITA.


 CAPUT PRIMUM.---Sacratissimus episcopus Antiochie ciuitatis conuocauit ad se omnes prope se existentes episcopos, pro certa quadam causa: unde conuenerunt episcopi numero octo, inter quos fuit et sanctissimus Dei uir Nonnus  , episcopus meus, uir mirificus et efficacissimus monachus, de monasterio quod dicitur Tabenensiotarum. Propter incomparabilem enim eius uitam et decoratissimam conuersationem raptus est de monasterio, et episcopus ordinatus. Congregatos ergo in predicta ciuitate, iussit nos episcopus ipsius ciuitatis manere in basilica beatissimi martyris Iuliani  . Ingressique successimus, ubi et ceteri qui conuenerant episcopi ante ianuam ipsius basilice resederunt.

CAP. II.---Quibus sedentibus, aliqui episcopi dominum meum Nonnum rogabant ut aliquid ab ipso docerentur; statimque ex ore suo sanctus episcopus cepit loqui ad edificationem et ad salutem omnium  qui audiebant. Cunctis uero nobis admirantibus sanctam doctrinam eius, ecce subito transiit per nos prima mimarum Antiochie; ipsaque est prima choreutriarum pantomimarum  , sedens super asellum; et processit cum summa phantasia, adornata ita, ut nichil uideretur super ea nisi aurum et margarite et lapides pretiosi; nuditas uero pedum eius ex auro et margaritis erat cooperta: cum qua maxima erat pompa puerorum et puellarum in uestibus pretiosis amicta, et torques aurea super collum eius. Quidam precedebant, alii uero sequebantur eam: pulchritudinis autem decoris eius non erat satietas omnibus secularibus hominibus. Que tamen transiens per nos, totum impleuit erem ex odore musci  , uel ceterorum suauissimorum odoramentorum fragrantia. Quam ut uiderunt episcopi ita 377 nudo capite et omni membrorum compage sic inuerecunde transire cum tantis obsequiis ut nec uelamen  super caput positum, nec super scapulas, tacentes ingemuerunt, et quasi a peccato grauissimo auerterunt facies suas.

CAP. III.---Beatissimus autem Nonnus intentissime eam et diu respiciebat, ita ut posteaquam transisset, intueretur et respiceret eam. Et postea auertit faciem suam, dicens ad circumsedentes episcopos: uos non delectati estis tanta pulchritudine eius? Illis uero nichil respondentibus, posuit faciem super genua sua, et manuale sanctum quod tenebat sanctis manibus suis, et sic omnem sinum suum repleuit lacrymis, et suspirans grauiter, dixit iterum ad episcopos: Non delectati estis tanta pulchritudine eius? Illis uero nichil respondentibus: uere, ait, ego ualde delectatus sum, et placuit mihi pulchritudo eius,  quoniam istam habet Deus preponere et statuere in conspectu tremende et admirabilis sedis sue, iudicaturus tam nos quam episcopatum nostrum. Et iterum dixit ad episcopos: Quid putatis, dilectissimi, quantas horas fecit in cubiculo suo hec mulier, lauans et componens se, cum omni sollicitudine animi et intentione ad spectaculum ornans se, ut corporali pulchritudini et ornatui nichil deesset, quatenus omnibus placeret, ne turpis uideretur esse suis amatoribus, qui hodie sunt, et crastino non sunt? Ergo et nos habentes patrem in celis omnipotentem, sponsam immortalem, donantem bene custodientibus promissiones, que habent diuitias celestes et eterna premia, que estimari non possunt, que oculus non uidit, nec auris audiuit, nec in cor hominis ascenderunt,  que preparauit Deus diligentibus se. Quid enim plura loquor? habentes repromissionem, faciem illam magnam et splendidam, et inestimabilem sponsi uultum uidere, cui Cherubim respicere non audent, non ornamus neque detergimus sordes de miseris animabus nostris, sed dimittimus eas negligenter iacere.

CAP. Iu.---His omnibus dictis, apprehendit me peccatorem diaconum, peruenimusque in hospitium, ubi nobis fuerat cellula data. Et ingressus cubiculum suum, iactauit se in pauimentum, et faciem suam ad terram; percutiensque pectus suum, lacrymabatur, dicens: Domine Iesu Christe, ignosce mihi peccatori et indigno, quia unius diei ornatus meretricis superuenit ornatum anime mee. Quali uultu respiciam ad  te? aut quibus sermonibus iustificer in conspectu tuo? Non enim occultabo cor meum ante te, quoniam prospicis secreta mea. Et ue mihi peccatori et indigno, quoniam ante altare tuum assisto, et non offero pulchram animam qualem expetis a me. Illa enim promisit placere hominibus, et fecit; et ego promisi tibi placere, et mentitus sum propter pigritiam meam. Nudus sum tam in celo quam in terra, non adimplens precepta mandatorum tuorum. Ergo non est mihi spes ex operibus bonis, sed spes mea in misericordia tua, qua confido saluari. Hec uero illo dicente, et horum causa plurimum ululante, eodem die uehementer festa celebrauimus.

CAP. u.---Superueniente autem die, que est Dominica,  postquam compleuimus nocturnas orationes, dicit ad me sanctus Nonnus episcopus: Tibi dico, frater diacone, uidi somnium et fortiter conturbor, eo quod non possum discernere illud. Qui mox dicit ad me uidisse se in somnis, quomodo ad cornu altaris staret nigra columba, multis sordibus inuoluta, que circumuolabat me, et fetorem ac squalorem sordium eius ferre non ualebam. Illa uero circumstetit me, donec dimissa est oratio catechumenorum  . Postquam uero proclamauit diaconus catechumenis: Procedite, statim nusquam comparuit. Et post missam fidelem et completionem oblationis, cum dimissa esset ecclesia, egrediente me limitem domus Dei, uenit denuo ipsa columba multis sordibus inuoluta, et iterum circumuolabat me. Ego uero  extendens manum, apprehendi eam, et iactaui in concham, que erat in atrio sancte ecclesie; et dimisit in aqua omnes sordes suas quibus obuoluta erat, et ascendit de aqua candida sicut nix: que et uolans, in excelsum ferebatur, et omnino ab oculis meis sublata est. Cum ergo narrasset somnium sanctus Dei Nonnus episcopus, apprehendit me: et peruenimus ad maiorem ecclesiam cum ceteris episcopis, et salutauimus episcopum ciuitatis.

CAP. uI.---Et ingrediens, omnem populum ecclesie hortatus est, qui ingressi sederunt super thronos suos; et post omnem canonicam celebrationem uel lectionem sancti Euangelii, idem episcopus ciuitatis porrigens sanctum Euangelium beatissimo Nonno, hortabatur eum ut uerba faceret ad populum.  Qui aperiens os suum loquebatur sapientiam Dei, que habitabat in eo, quoniam nichil compositionis, aut philosophie, aut indiscretum alloquebatur, nichil in se habens humane nature superfluum: sed repletus Spiritu sancto, arguebat et commonebat plebem, sincerissime loquens de futuro iudicio, et perpetuis bonis que reposita sunt. Cuncta ergo plebs compuncta est ex 378 uerbis, quibus locutus est per eum Spiritus sanctus, ita ut pauimentum sancte Ecclesie inundaret populi lacrymis.

CAP. uII.---Gubernatione uero misericordie diuine contigit, ut conueniret ad eamdem ecclesiam et meretrix hec, de qua factus est nobis sermo; et quod mirum est, catechumena, cui nunquam accessit sollicitudo peccatorum, nec aliquando ad Dei conuenisset  ecclesiam, subito compuncta est timore Domini, cum argueret sanctus Nonnus populum, ita ut desperaret de se, ipsa mulier plangens flumina lacrymarum fundebat, nec ullo modo a fletu continere se poterat. Et statim precepit duobus pueris suis, dicens: Sustinete in hoc loco; et dum egressus fuerit sanctus Nonnus episcopus, sequamini eum, et inquirite ubi maneat, et uenite et renuntiate mihi. Pueri uero fecerunt sicut precepit eis domina sua; et sequentes nos, uenerunt in basilicam beatissimi martyris Iuliani, ubi nobis hospitium seu cellula erat. Et regressi, uenerunt, domine sue dicentes: Quoniam in basilica beatissimi martyris Iuliani manet. Quo illa audito, statim transmisit diptychum  tabularum  per eosdem pueros, ita continentem: »Sancto discipulo Christi, peccatrix et discipula diaboli. Audiui de Deo tuo, quod celos inclinauit, et descendit super terram, non propter iustos, sed ut peccatores saluaret ; intantum humiliatus, ut publicanis appropinquauerit, et in quem cherubim respicere non audent, cum peccatoribus conuersatus sit. Et tu, domine meus, qui multam sanctitatem habes, etsi carnalibus oculis ipsum Dominum Iesum Christum, qui se illi mulieri meretrici Samaritane manifestauit ad puteum , non aspexisti, tamen uerus cultor illius es, sicut a Christianis audiui referentibus. Si uero illius Christi uerus es discipulus, non me respuas, per te desiderantem uidere Saluatorem, ut per te merear uidere  uultum sanctum suum.« Tunc rescripsit ei sanctus Nonnus episcopus: »Quecunque es, manifesta es Deo, et tu, et tractatus tuus, et uoluntas tua. Attamen dico tibi, ne uelis tentare humilitatem meam, ego enim sum homo peccator seruus Dei. Si pro certo habes desiderium diuinitatis, uirtutem adipiscendi et fidem, et me uis uidere, sunt mecum episcopi alii; ueni, et ante eos me uidebis, nam sola me uidere non poteris.« Cum hec relegisset meretrix, gaudio repleta, cursu uenit ad basilicam beati martyris Iuliani, et nuntiauit nobis de presentia sua. Quo audito sanctus Nonnus episcopus, uocauit ad se omnes qui illic aderant episcopos, et iussit eam uenire ad se. Que accedens ubi congregati erant episcopi, iactauit se in pauimentum, et apprehendit pedes  beati Nonni episcopi, dicens: Rogo te, domine meus, imitare magistrum tuum Dominum Iesum Christum, et effunde super me tuam bonitatem, et fac me Christianam. Ego enim sum, domine meus, pelagus peccatorum et abyssus iniquitatis. Peto me baptizari.

CAP. uIII.---Cum uix eam persuasisset sanctus Nonnus episcopus surgere a pedibus suis, cum surrexisset, dicit ad eam: Canones  sacerdotales continent non baptizari meretricem, nisi fideiussores prestiterit, ut non se iterum in ipsis malis reuoluat. Que audiens talem episcopi sententiam, iactauit se iterum in pauimentum, et apprehendit pedes sancti Nonni, et ipsos lacrymis suis lauit, et capillis suis extergebat, dicens: Rationem reddas Deo pro anima mea, et tibi ascribam iniquitates factorum meorum,  si distuleris me iniquam et turpissimam baptizare. Non inuenias portionem apud Deum cum sanctis, nisi me nunc feceris alienam malorum operum meorum. Neges Deum, et idola adores, nisi me hodie in sponsam Christi renasci feceris, et obtuleris Deo. Tunc omnes episcopi et clerici qui conuenerunt, uidentes talem peccatricem pro Deitatis desiderio talia loquentem, admirantes dicebant nunquam se talem uidisse fidem et desiderium salutis, sicut huius meretricis. Et statim transmiserunt me peccatorem diaconum ad episcopum ciuitatis, ut hec omnia ei insinuarem, et unam de diaconissis  iuberet eius beatitudo transmittere mecum. Qui audiens, letatus est gaudio magno, dicens: Bene, pater honorabilis,  te exspectabant opera ista, scio quod os meum eris. Et statim transmisit mecum dominam Romanam primam diaconissarum. Que ueniens, inuenit eam adhuc ad pedes sancti Nonni episcopi, cui uix persuasit surgere a pedibus suis, dicens: Surge, filia, ut exorcizeris. Dixitque ei: Confitere omnia peccata tua. Que respondit: Si perscrutata fuero scientiam cordis mei, non inuenio in me aliqua opera bonorum actuum. Peccata enim mea scio, quod arena maris grauiora sint; aqua enim perparua est pre mole peccatorum meorum. Confido uero de Deo tuo, quod dimittat pondus iniquitatum mearum, et respiciat super me. Tunc dixit ad eam sanctus Nonnus episcopus: Dic quod sit nomen tuum? Que respondit: Naturali nomine Pelagia uocata sum a parentibus  meis; ciues uero Antiochie Margaritam me uocant, propter pondus ornamentorum quibus me adornauerunt peccata 379 mea. Ego enim eram ornamentum et comptum ergasterium diaboli. Iterum dicit ad eam sanctus Nonnus episcopus: Naturali nomine Pelagia uocaris? Que respondit: Ita domine. Quo audito, sanctus Nonnus episcopus exorcizauit eam, et baptizauit; et imposuit ei signum Domini, tradiditque illi corpus Christi. Fuitque illi mater spiritalis sancta domina Romana, prima diaconissarum: que accipiens eam, ascendit in catechumenum  , eo quod et nos ibi maneremus. Tunc dicit ad me sanctus Nonnus episcopus, Tibi dico, frater diacone, letemur hodie cum angelis Dei, et oleum extra consuetudinem sumamus in cibo,  et uinum cum letitia spiritali accipiamus, propter salutem huius puelle.

CAP. IX.---Sumentibus uero nobis cibum, audiuntur uoces subito, uelut hominis qui uiolentiam patitur: diabolus enim clamauit dicens: ue, ue! quid patior a decrepito sene isto? Non tibi sufficiunt triginta millia Sarracenorum, quos mihi abripuisti et baptizasti, et obtulisti Deo tuo? Non tibi sufficiebat Heliopolis, quoniam cum et ipsa mea esset, et omnes qui in ea habitabant, me adorarent, tu mihi abripuisti et obtulisti Deo tuo? Sed et nunc maximam spem meam abstulisti a me, iam nunc non fero machinationes tuas. O iam quid patior a damnabili isto! Maledicta dies illa, in qua natus es tu: flumina lacrymarum infirmo hospitio inundant, iam spes mea  abstracta est. Ista omnia clamabat diabolus, et lamentabatur ante ianuas, et audiebatur ipse ab omnibus hominibus. Et iterum repetens, ad neophytam puellam dixit: Hec mihi facis, domina mea Pelagia, et tu meum Iudam imitaris? Ille enim gloria et honore coronatus, et apostolus constitutus, tradidit Dominum suum, ita et tu mihi fecisti. Tunc dicit ad eam sanctus Nonnus episcopus: Signa te cruce Christi, et abrenuntia ei. Que signauit se in nomine Christi, et insufflauit in demonem, et statim nusquam comparuit.

CAP. X.---Post biduum ergo, dormiente ea cum sancta Romana commatre sua in cubiculo suo, apparuit diabolus nocte, et suscitauit ancillam Dei Pelagiam,  et dicebat: Rogo te, domina mea Margarita, nunquid non ex auro et argento ditata es? nunquid non ex auro et gemmis pretiosis adornaui te? Rogo te, quid te contristaui? Responde mihi, ut satisfaciam tibi, tantum ne me facias opprobrium Christianorum. Tunc ancilla Dei Pelagia signauit se, et exsufflauit in demonem, dicens: Deus meus, qui eripuit me de medio dentium tuorum, et induxit in celestem thalamum suum, ipse tibi resistet pro me. Et statim nusquam comparuit diabolus.

CAP. XI.---Tertia uero die, posteaquam baptizata est sancta Pelagia, rogauit puerum suum, qui preerat rebus eius omnibus, et dicit ad eum: uade in uestiarium meum, et scribe omnia que sunt tam in auro quam in argento, uel in ornamentis aut uestibus pretiosis,  et affer mihi. Puer fecit sicut precepit ei domina sua, et omnem substantiam suam detulit. Que statim uocauit sanctum Nonnum episcopum per sanctam Romanam commatrem suam, et omnem substantiam suam posuit in manibus eius, dicens: He sunt, domine, diuitie quibus ditauit me Satanas: has trado in arbitrio sanctitatis tue, et quod nosti expedire, facias ex eis, mihi enim optande sunt diuitie Domini mei Iesu Christi. Qui statim uocauit custodem ecclesie seniorem; et ipsa presente, omnem substantiam eius in manibus illius tradidit, dicens: Adiuro te per inseparabilem Trinitatem, ne quid hinc in episcopium aut in ecclesiam ingrediatur, sed magis uiduis et orphanis et pauperibus erogetur, ut quod male attractum est, bene distribuatur, et diuitie  peccatricis fiant thesauri iustitie. Si uero spreto sacramento, siue per te, siue per quemlibet alium subtraxeris de his quidquam, anathema ingrediatur domum eius, et cum illis habeat partem qui dixerunt: Crucifigatur, crucifigatur. Illa uero conuocauit omnes pueros et puellas suas, et liberauit omnes: donauitque tortos  aureos eis de manu sua, dicens: Festinate, et liberate uos de hoc seculo nequam, pleno peccatis, ut sicut fuimus in hoc seculo simul, ita simul permaneamus sine dolore in uita illa que est beatissima.

CAP. XII.---Octaua uero die, quando habebat depositionem albarum facere, surgens nocte, nobis ignorantibus, deposuit uestem baptismatis sui, et induit se tunicam tricinam  , et birram  sancti Nonni  episcopi, et ex illa die nusquam comparuit in ciuitate Antiochia. Quam sancta Romana flebat amarissime, et sanctus Nonnus consolabatur eam, dicens: Noli flere, filia, sed letare gaudio magno, quoniam Pelagia optimam portionem elegit, sicut Maria, quam Dominus prefert Marthe in Euangelio. Illa autem abiit Ierosolymam, et construxit sibi cellulam in monte Oliueti, ubi Dominus orauit.

CAP. XIII.---Post aliquantum uero temporis conuocauit episcopus ciuitatis omnes episcopos, ut unusquisque reuerteretur ad propria. 380 Post triennium aut quadriennium temporis, desideraui ego Iacobus diaconus proficisci Ierosolymam, ut ibi adorarem resurrectionem Domini nostri Iesu Christi, et  petii episcopum meum, ut me permitteret ire. Dum me permisisset ire, dicit ad me: Tibi dico, frater diacone, dum perueneris Ierosolymam, require ibi quemdam fratrem Pelagium, monachum et eunuchum, qui multos annos habitabat in solitudine clausus, quasi eum uisitaturus; uere enim poteris ab eo iuuari. Hec autem omnia dicebat mihi de ancilla Dei Pelagia non manifeste.

CAP. XIu.---Perueni ergo Ierosolymam, et adoraui sanctam resurrectionem Domini nostri Iesu Christi: et alia die requisiui seruum Dei. Et accessi, et inueni eum in monte Oliueti, ubi Dominus orauit, in modica cellula undique circumclusa, et paruam fenestellam habuerat in pariete. Et percussi ostium fenestellule, et statim aperuit mihi, et coguouit me: ego uero  non cognoui eam. Quomodo enim poteram cognoscere illam, quam antea uideram inestimabili pulchritudine, iam facie marcidam factam pre nimia abstinentia? Oculi uero eius sicut fosse uidebantur. Que dicit ad me: Unde uenis, frater? Ego respondi et dixi: Missus sum ad te, iubente Nonno episcopo. Que ait ad me: Oret pro me, quoniam uere sanctus Dei est. Et statim clausit ostiolum fenestelle, et cepit psallere horam tertiam. Ego uero oraui iuxta parietem cellule eius, et recessi, multum iuuatus de angelica uisione eius. Reuersus uero Ierosolymam, cepi per monasteria ambulando uisitare fratres.

CAP. Xu.---Magna uero ferebatur fama per monasteria de domino Pelagio: propterea deliberaui etiam iterato ad eum redire, et salutaribus doctrinis  eius refici. Cumque ad cellulam suam peruenissem, et pulsare, imo nominatim eum interpellare presumerem, nichil respondit. Exspectaui secunda die et tertia perseuerans, et proprio nomine Pelagium interpellans, neminem audiui. Quare intra me dixi: Aut nemo est hic, aut recessit qui hic erat monachus. Nutu uero Dei monitus, iterum dixi: Considerem ne forte mortuus sit; et aperui ostiolum fenestellule, et prospexi, et uidi eum mortuum, et clausi ostiolum; et de luto replens diligenter, cursu ueni Ierosolymam, et nuntiaui commanentibus, quod sanctus Pelagius monachus mirabilia faciens requieuisset. Tunc sancti patres uenerunt cum diuersis monasteriis monachorum, et sic solutum est ostiolum cellule; et delatum est foras sanctum corpusculum  eius, quod auro et lapidibus pretiosis condigne posuerunt. Et dum sancti patres ungerent corpus myrrha, tunc cognouerunt quod fuisset mulier: qui uolentes miraculum abscondere, sed populum ipsum latere non poterat, exclamauerunt uoce magna, dicentes: Gloria tibi, Domine Iesu Christe, qui multas diuitias absconsas habes super terram, non solum uiriles, sed etiam muliebres. Diuulgatum est autem omni populo, et uenerunt omnia monasteria uirginum, tam de Iericho, quam ex Iordane, ubi Dominus baptizatus est, cum cereis, lampadibus et hymnis; et sic deposite sunt sancte reliquie eius, portate a sanctis patribus.

Hec uita meretricis, hec conuersatio desperate;  cum qua et Dominus nos faciat inuenire misericordiam suam in die iudicii; quoniam ipsi est honor et  gloria, potestas et imperium in secula seculorum. Amen.





APRILIS II. uITA SANCTAE MARIAE  AEGYPTIACAE, MERETRICIS AUCTORE SOPHRONIO  IEROSOLYMITANO EPISCOPO, INTERPRETE PAULO  DIACONO SANCTAE NEAPOLEOS ECCLESIAE.





PRAEFATIO INTERPRETIS.

 Domino gloriosissimo ac prestantissimo regi Carolo.

381 Sciens gloriosissimam maiestatem uestram tam diuinis eloquiis, quam sanctorum precedentium exemplis ualde delectari, cum iamdudum libellum conuersionis Marie Aegyptiace, cum tomulo de cuiusdam uicedomini  penitentia, domino meo obtulerim, quia ille ipse casu quodam deperiit, nunc interim iussui uestro in eodem restaurando deuotus obediui. Obsequii quoque et deuotionis mee fuit ut non simplicem tantum memorate rei textum exhiberem, sed et alia quesitu digna superadiicerem, de uenerandis scilicet constitutis  et gestis presulum Romane Ecclesie: quorum sanctionibus quam reuerenter Ecclesia utatur, maiestas uestra optime nouit. Hoc autem breuitatis compendium seruus uester ideo sumpsit, ut serenitas uestra, quam Reipublice fascibus ualde oneratam attendo, cui sparsim diuersa non uacat percurrere scriptorum uolumina, quasdam consuetudines ecclesiasticas in breui, quasi in quodam Enchiridio inclusas, tenere possit, et quia secundum regalem industriam studium domini mei in hoc feruere didici, ut facta dictaue uestra iuxta auctoritatem irrefragabilem dirigere, et quid erga cultum diuinum tenendum, quidue reiiciendum sit, sollicite disquirere et perscrutari, elucubrationis sit assidue, qualiter eius diuinitatis ope muniti, prosperis successibus ad omnia currere mereamini.



Prologus auctoris.


382 Secretum regis celare, bonum est; opera autem Dei reuelare et confiteri, honorificum est . Ita enim legitur, angelum dixisse Tobie post oculorum amissionem, gloriosamque illuminationem, et post illa transacta pericula, e quibus liberatus, consecutus est Dei pietatem. Etenim regis secretum manifestare, nociuum et ualde periculosum est; et Dei gloriosa silere opera, magnum est anime detrimentum. Propter  quod ego diuina tegere silentio dubitans, et pigri serui metuens condemnationis imminens iudicium, qui a domino talentum accipiens, fodiens in terram abscondit, et datum ad operationem celauit extra negotiationem , sacram ad me prolatam narrationem nequaquam silebo. Sed nullus mihi sit incredulus scribenti de eis que audiui, nec quisquam me mentiri estimet, de rei magnitudine dubitans. Mihi enim absit sacris mentiri rebus, et adulterari uerbum, ubi Deus memoratur. Eius autem, qui minima intelligit, et indignius de Dei magnitudine, qui carnem assumpsit, et incredulus est ista dicenti, non mihi pertinebit periculum. Si qui autem illi sunt qui huius scripture legerint textum, gloriosamque rei admirationem sane credere renuerint, et illis Dominus misereatur, faciatque capaces sancti uerbi, ne rei existant Dei miraculorum, que plura in suis fieri predestinauit electis: quoniam et ipsi humane nature infirma considerantes, impossibilia decernunt ea que de hominibus sanctis gloriosa dicuntur. Assumam de cetero narrationem, ipsam rem referens, que in hac nostra generatione facta dignoscitur, quam sacer uir, diuina et agere et docere educatus, narrauit. Sed ut supra dictum est, nullus hec ad incredulitatem trahat, considerans impossibile fieri in hac nostra generatione tam grande miraculum, quia gratia Dei per omnes generationes in sanctas pertransiens animas, amicos Dei facit et prophetas, quemadmodum Salomon secundum Deum edocuit . Tempus namque est sacre prodere narrationis initium, magnum uirileque certamen uenerabilis Marie Aegyptiace, uidelicet qualiter expleuerit tempora uite sue.



uITA.


 CAPUT PRIMUM.---In monasterio Palestinorum fuit uir uite moribus et uerbo ornatus, qui ab ipsis cunabulis, monachicis est actibus diligenter instructus, et conuersationibus ueraciter educatus, nomine Zosimas  . Et nullus nos estimet dicere Zosimam illum in predicationis erronee dogmatibus accusatum secte alterius; alius enim hic, et alius ille, et multa inter utrosque distantia, licet unum uterque sortiti sint uocabuli nomen. Hic itaque Zosimas ab initio in uno Palestinorum conuersatus est monasterio, et omnem pertransiens monachicam disciplinam, in abstinentie opere omnium factus est probatissimus. Omne enim preceptum sibi traditum canonis ab his qui ab infantia educati sunt, luctam perfecte discipline monachice irreprehensibiliter conseruabat.  Multa etiam et ipse sibi adiiciens superaddidit, cupiens carnem spiritui subiugare. Nec enim in aliquo offendisse comprobatur. Ita enim fuit in cunctis perfectus monachicis actibus, ut multoties multi monachi de predicti loci monasteriis et de longinquis partibus ad eum confluentes, eius exemplis atque doctrinis se constringerent, et ad illius imitationem abstinentie se multo magis subiugarent.

CAP. II.---Hec itaque omnia in se habens, a meditatione sacri eloquii nunquam discessit, sed in stratu suo quiescens, siue surgens, aut operam tenens manibus, uel cibum, si conueniebat ut sumeret, bonum, quo ille uti consueuerat, spiritualiter utebatur, unum opus habebat intacitum et nunquam deficiens, psallere frequenter et meditationem facere sacri eloquii.  Multoties enim asserunt quia et diuine illustrationis dignus effectus, a Deo sibi uisiones ostense sunt, et mirum non est nec incredibile. Si enim, ut ait Dominus, beati mundo corde, quoniam ipsi Deum uidebunt ; quanto magis qui suam purificauerint carnem, sobrii semper, animorumque peruigiles, oculos diuine prospiciunt illustrationis, uisionis indicium hinc preparate future bonitatis accipientes? Dicebat autem ipse Zosimas, ab ipsis,  ut ita dicam, maternis ulnis in hoc se esse monasterio traditum, et usque ad quinquagesimum tertium annum in eo cursum monachicum peregisse. Post hec autem pulsatus est a quibusdam cogitationibus, quasi iam in omnibus esset perfectus, alterius non indigens in ullo doctrina. Hec autem, ut dicebat, in se cogitabat: Nunquid est in terris monachus, qui nouum aliquid possit tradere mihi, iuuare me ualens in aliquo quod ignorem, aut quod ego in monachico non expleuerim opere? Nunquid inuenitur eorum qui solitudinem duxerunt uir qui prior me in actibus sit? Hec et his 383 similia eo cogitante, astitit quidam et dixit ei: O Zosima, bene quidem, et sicut possibile fuit homini, decretasti, bene cursum monachicum consummasti. Tamen nullus est in hominibus  qui se perfectum esse demonstret. Maior enim lucta presens quam illa que preteriit, licet tu nescias. Ut autem cognoscas quante sint et alie uie salutis, egredere de terra et de cognatione tua, et de domo patris tui, ut Abraham ille patriarcharum eximius , et ueni ad monasterium quod iuxta Iordanem adiacet flumen

CAP. III.---Mox igitur secutus dicentem, egressus de monasterio, in quo ab infantia conuersatus est, et perueniens ad Iordanem, fluuium omnium sanctiorem, dirigitur ab eo qui uocauit eum in monasterium in quod illum Deus uenire precepit. Pulsans igitur monasterii ianuam, loquitur prius monacho qui ianuam obseruabat, et ille nuntiauit eum abbati. Qui suscipiens eum, habituque et specie religiosum  conspiciens, postquam flexit genu, ut mos est monachis, accepta oratione, hoc eum interrogauit: Unde frater, aduenisti? et quam ob rem apud humiles te coniunxisti monachos? Zosimas autem respondit: Unde quidem ueni, non puto necessarium dicere; edificationis autem gratia, Pater, adueni. Audiui de uobis magnalia et laude digna, et posse Deo animam sociare. Dixit autem ei abbas: Deus, frater, qui solus sanat anime infirmitatem, ipse te et nos doceat  diuina mandata, et dirigat omnes ad ea facienda que opportuna sunt. Homo enim hominem edificare non ualet, nisi unusquisque attendat semetipsum frequenter, et sobrio intellectu quod expedibile est operetur, Deum habens cooperatorem. Tamen quoniam, ut dixisti, caritas Christi te uidere nos humiles monachos perduxit, mane nobiscum, si ob hoc uenisti, ut omnes nos nutriet pastor bonus sancti Spiritus sui gratia, qui animam suam dedit liberationem pro nobis, et proprias oues uocat ex nomine . Hec dicente abbate, flectens iterum Zosimas genua, accepta oratione, respondit Amen, et mansit in eodem monasterio.

CAP. Iu.---uidit autem ibi seniores actibus et uisione splendentes, spiritu feruentes, et Domino seruientes.  Psallentia  ibi erat, incessabiles totius noctis habens stabilitates, et in manibus semper operatio, et in ore psalmi diuini absque diminutione. Sermo ibi otiosus non proficiebat; cogitatio auri argentique, aut rei alicuius apud illos non erat; expensa anni totius, aut mensura, uel temporalis uite meditationes, doloribus congrue, nec nomen apud illos cognoscebatur; sed unum erat primum solummodo, quod festinabatur ab omnibus; ut unusquisque mortuus esset corpore, sicut semel seculo, et eis que in seculo sunt mortificatus, et iam non uiuens. Cibum autem habebant indeficientem, diuinitatis eloquia; nutriebant uero corpus pane et aqua, ut multo magis apud diuinam clementiam apparerent efficaces.

CAP. u.---Hec Zosimas, ut dicebat, perspiciens,  edificabatur ualde, pretendens se ad perfectionem, et crescere faciens proprium cursum, cooperatores inueniens, optime diuinum innouantes paradisum. Transactis autem aliquot diebus, appropinquauit tempus, quando sacra ieiunia Christianis traditum est celebrare, et purificare seipsos ob diuine passionis diem resurrectionisque salutationem. Regia  autem monasterii nunquam aperiebatur, sed semper erat clausa, et absque ulla perturbatione monachi cursum suum explebant; nec enim erat licitum aperire aliquando, nisi fortassis monachus propter aliquod opus necessarium adueniebat. Solitarius enim erat locus ille, et plurimis uicinorum non solum inusitatus, sed et incognitus. Canon autem talis a priscis seruabatur temporibus: propter quod, ut considero,  Deus Zosimam perduxit in idem monasterium.

CAP. uI.---Dehinc ergo referam qualiter ipsius monasterii seruabatur traditio. Dominica quam primam ieiuniorum hebdomadam nominari mos est, agebantur diuina sacramenta consuete, et unusquisque particeps efficiebatur uiuifici ac intemerati corporis et sanguinis Domini nostri Iesu Christi. Et solito modicum cibum sumentes, congregabantur omnes in oratorium, et curuatis genibus, factaque suppliciter oratione, salutabant se inuicem monachi, et unusquisque genuflexo publice amplectebatur abbatem, postulantes orationem, ut haberent ad inchoatum certamen eum cooperatorem et comitatorem. His ita se habentibus, fores monasterii patefiebant,  et psallentes consona uoce: Dominus illuminatio mea et salus mea, quem timebo? Dominus defensor uite mee, a quo trepidabo? etc. , exibant, unum multoties aut duos monasterii custodes relinquentes, non ut custodirent ea que intus erant reposita , sed ne oratorium absque diuinis relinquerent solemniis. Unusquisque autem se annonabat  , prout poterat aut uolebat. Nam unus portabat corpori ad mensuram sufficiens  , alius carycas, alius palmarum fructus dactylos, alius uero legumina 384 aquis infusa, alius nichil preter corpus proprium et uestimentum quo utebatur. Nutriebantur autem, quando necessitas exigebat nature, herbis que nascebantur per solitudinem. Canon autem erat unusquisque  sibi ipsi et lex absque preuaricatione, ut non cognosceret aliquis consocium, qualiter abstinebat, aut quomodo agebat. Iordanem enim mox transmeantes, longe ab inuicem se sequestrabant, et nullus se iungebat ad socium, ciuitatem estimantes solitudinem. Sed et si unus ex ipsis a longe uenientem ad se aliquem uidebat, mox declinabat de itinere, et ad aliam partem pergebat. uiuebat autem sibi et Deo, psallens frequenter et constituto gustans tempore cibum. Ita omnia ieiunia celebrantes, reuertebantur ad monasterium ante uiuificum diem resurrectionis Domini et Saluatoris nostri Iesu Christi, quam festam Dominicam cum ramis palmarum celebrare sancta accepit Ecclesia. Reuertebantur autem, unusquisque habens proprii laboris testem propriam  conscientiam, cognoscentem qualiter operatus est, et qualia laborum semina seminauit. Et nullus ullo modo interrogabat alium, quomodo aut qualiter laboris certamina consummasset.

CAP. uII.---Hic est itaque huius monasterii canon, et ita perfecte et optime custodiebatur. Unusquisque enim, ut dictum est, per solitudinem Deo iungebatur, et in semetipso decertabat, ne hominibus placeret, sed soli Deo. Illa enim que propter homines fiunt, et que ut hominibus placeant aguntur, non solum non proderunt facientibus, sed et per multa damna efficiuntur agentibus obnoxia. Tunc itaque Zosimas consueta monasterii lege transmeauit Iordanem, modicum quid pro corporis necessitate deportans congrua, et uestem qua utebatur; et canonem  quidem celebrabat, solitudinem pertransiens, et tempore esce necessitatem faciebat nature. Sedebat autem nocte in terra, modicum quiescens, et somnum ad modicum gustans, quocunque eum uespertinum reperiebat tempus. Diluculo autem properare incipiebat, semper incessabile idem habens propositum, in desiderium habens, ut dicebat, introire in solitudinem, sperans inuenire aliquem patrem in ea habitantem, qui eum posset aliquid edificare, sicut desiderabat, et sine cessatione iter agebat, ac si apud aliquem manifestum festinans. uiginti autem dierum exigens iter, cum sexte hore tempus aduenisset, stetit modicum ab itinere: et conuersus ad Orientem, agebat solitam orationem. Consueuerat  enim constituto diei tempore figere itineris cursum, et stans psallere, et genuflexo orare. Dum autem psalleret, et in celum inspiceret intentis obtutibus, uidit a parte dextra, ubi orabat, umbram quasi humani corporis apparentem; et primo quidem conturbatus est, ac contremuit, phantasiam alicuius spiritus existimans se uidisse, signo autem crucis se muniens, et a se timorem proiiciens , conuertens oculos, uidit aliquem in ueritate properantem ad partem Occidentis. Mulier autem erat, quod uidebatur, corpore nigerrimo, pre solis ardore denigrata, et capillos capitis habens ut lana albos, modicos et ipsos, non amplius quam usque ad ceruicem descendentes.

CAP. uIII.---Hoc itaque Zosimas uidens, et desiderate  dulcedinis gauisus effectus, cepit festinanter currere in eam partem, ubi et aliud quod apparuit festinabat. Gaudebat enim gaudio magno. Non enim uiderat in spatio dierum illorum speciem hominis, aut animalium, uel uolucrum, bestiarumque formam. Desiderabat enim cognoscere que uel qualis bestia esset que uidebatur, sperans quoniam maiorum alicuius efficeretur profectus. Illa autem ut uidit econtra Zosimam uenientem, cepit fugiens currere apud inferiorem solitudinem. Zosimas autem etatis senectam obliuiscens, et laborem non reputans itineris, tetendit rapidissimo cursu, desiderans conspicere fugientem. Hic enim persequebatur; illa autem progrediebatur. Erat autem cursus Zosime uelocior, et paulo efficiebatur propinquior. Ubi autem appropiauit, ut iam etiam posset uox audiri, cepit, has uoces emittens,  clamare Zosimas cum lacrymis: Cur me fugis decrepitum ac peccatorem, serue Dei? uere sustine me per Deum, quicunque es, pro cuius nomine hanc inhabitas solitudinem. Sustine me infirmum et indignum. Sustine me pro spe, quam habes pro tanti laboris remuneratione. Sta, et tribue orationem et benedictionem seni per Deum, qui neminem aliquando proiecit. Hec cum lacrymis Zosima postulante, uenerunt currentes in quemdam locum, in quo quasi aridus torrens designabatur, in quo fuisse torrentem considerauit; sed locus ille talem conuenit, ut haberet similitudinem, quomodo in terra illa apparebat. Ut uenerunt itaque in predictum locum, illud quod fugiebat descendit, et iterum ascendit in partem aliam.  Zosimas autem clamans et nusquam progredi ualens, stetit in aliam partem torrentis, qui speciem uidebatur habere torrentis, et addidit 385 lacrymas lacrymis, et suspiria suspiriis ampliauit, ut multo magis ex propinquo stridore luctus audiret.

CAP. XI---Tunc illud corpus quod fugiebat, uocem talem emisit: Abba Zosima, ignosce mihi propter Deum, quoniam manifestare me tibi conuersa non possum. Mulier enim sum, et omni corporeo tegmine nuda, ut ipse uides, et corporis turpitudinem habens intectam. Sed si uis peccatrici mulieri orationem uere tribuere, proiice mihi indumentum quo circumdatus es, ut possim muliebrem infirmitatem operire ad te conuertens, et tuas accipiam  orationes. Tunc tremor nimiusque metus et mentis excessus accepit Zosimam. Strenuus enim erat uir ille ualde, et diuinitatis dono prudentissimus, et cognouit quia ex nomine non uocasset eum quem nunquam uiderat, de quo nec unquam audierat, nisi manifestissime prouidentie gratia fuisset illustrata. Fecit autem cum festinatione quod iussum est, et exuens se pallio quo erat indutus, terga uersus proiecit ei. Illa accipiens, in quantum potuit tegens partem corporis, quam oportet plus tegi ceteris, precinxit se, et conuersa ad Zosimam, ait ei: Quid tibi uisum est, abba, peccatricem uidere mulierem? Quid queris a me uidere aut discere, quia tantum non pigritasti tolerare laborem? Ille autem in terra prostratus, poscebat benedictionem secundum morem  accipere. Prostrauit autem se et ipsa, et utrique iacebant in terra, unus ex alio benedictionem poscens.

CAP. X.---Post multarum autem horarum spatia dixit mulier ad Zosimam: Abba Zosima, tibi competit benedicere et orare; tu enim presbyterii honore fultus es, et plurimis iam annis sancto assistis altari, et donis diuinitatis Christi secreta rimaris. Hec uerba Zosimam in magnum timorem et certamen magis inducebant, et tremens senex sudoris guttis infundebatur. Dicit autem ei defessus uiribus et quasi halitu iam conclusus: Manifesta iam quidem es ex ipsa uisione, o spiritualis mater, quoniam tu ad Dominum profecta es, et fortiori parte mortua es. Manifesta autem plus omnium tributa est tibi gratia, ut me uocares ex nomine, quem nunquam  uidisti. Sed quia gratia non ex dignitate cognoscitur, sed ex animarum actibus significari consueta est, benedic propter Deum, et orationem tribue indulgentie tue perfectionis. Stabilitati autem senis sancti compassa, dixit: Benedictus Dominus, qui salutem procurat animarum; et Zosima respondente Amen, surrexerunt utrique de terra. Et ait mulier seni: Homo, quam ob rem ad me peccatricem uenisti? Tamen quoniam quidem te gratia Spiritus sancti direxit, ut aliquod ministerium exhibeas mee exiguitatis corpori congruum, dic mihi, quomodo hodie Christianissima regitur tribus, quomodo imperatores, quomodo sancte Ecclesie pascitur grex? Zosimas autem respondit hoc uerbum: Mater, tuis orationibus sanctis pacem stabilem Deus largitus  est; sed suscipe indigni monachi consolationem, et per Dominum ora pro omni mundo, et pro me peccatore, ut non huius cursus et itineris labor sine fructu mihi efficiatur tante solitudinis uia. Et illa respondit ad eum: Te quidem oportet, abba Zosima, sacerdotii, ut dixi, habentem honorem, pro omnibus et pro me orare, in hoc enim et uocatus es; sed quia obedientie preceptum habemus, quod mihi a te iussum est, bona faciam uoluntate. Et hec dicens, ad Orientem conuersa, et eleuatis in excelsum oculis, manibusque extensis, cepit orare motu tantum labiorum in silentio, uoxque penitus non audiebatur ut posset intelligi. Unde et Zosimas nulla potuit uerba ex ipsa oratione agnoscere. Stabat autem, ut dicebat  tremens, terram conspiciens, et nichil ullo modo loquens. Iurabat autem, Deum testem uerbi proponens, quoniam ut uidit eam perseuerantem in orationis constantia, paululum eleuatis ab aspectu terre oculis, uidit eam eleuatam quasi cubitum unum a terra, et in ere pendentem orare. Hoc autem ut uidit, nimio pauore correptus, prostrauit se in terram, sudore suffusus, et nimium perterritus, nichil dicere presumebat, in seipso autem dicebat: Domine, miserere mei.

CAP. XI.---In terra autem prostratus iacens, scandalizabatur in mente, putans ne spiritus esset qui se fingeret orare. Conuersa autem mulier, erexit monachum dicens: Quid te, abba, cogitationes tue perturbant scandalizari in me, quia spiritus sum, et  fictam orationem facio? Satisfactus esto, homo, peccatricem me esse mulierculam, tamen sacro sum circumdata baptismate; et non sum spiritus, sed fauilla et cinis et totum caro, et nichil spiritualis phantasie aliquando uel ad mentem reducens. Hec dicens, signo crucis signat frontem suam, oculosque et labia; simulque et pectori uexillum crucis infigens, ita dixit: Deus, abba Zozima, de aduersario et immissionibus eius liberet nos, quoniam multa super nos est inuidia eius. Hec audiens senex, prosternit se, et apprehendit pedes eius, dicens cum lacrymis: Obsecro te per Dominum Iesum Christum, uerum 386 Dominum nostrum, qui de uirgine nasci dignatus est, pro quo hanc induta es nuditatem, pro quo has carnes expendisti, ut nichil abscondas a seruo tuo,  que es, et unde, et quando, uel ob quam causam solitudinem hanc inhabitasti, sed et omnia, que circa te sunt, edicito mihi, ut Dei magnalia facias manifesta. Sapientia enim abscondita et thesaurus occultus que utilitas in utrisque? sicut scriptum est ? Dic mihi omnia propter Deum; nec enim pro gloriatione aut ostentatione aliquid dicis, sed ut mihi satisfacias peccatori et indigno. Credo enim Deo, cui uiuis, cum quo et conuersaris, quoniam ob huiuscemodi rem directus sum in hanc solitudinem, ut ea que circa te sunt Deus faciat manifesta. Non enim nostre uirtutis est iudiciis resistere Dei. Nisi fuisset acceptabile Christo Domino manifestare te et qualiter decertasti, nec teipsam permiserat uideri ab aliquo, nec me confortaret tantam  properare uiam, nusquam ualentem progredi, aut potentem de cella mea procedere.

CAP. XII.---Hec eo dicente, sed et alia plura, eleuans eum mulier, dixit: uere erubesco, ignosce, abba meus, dicere tibi turpitudinem meorum actuum; tamen quia uidisti nudum corpus meum, denudabo tibi et opera meorum actuum, ut cognoscas quam turpis luxurie et opprobio confusionis repleta est anima mea. Non enim, ut tu ipse considerasti, propter aliquam gloriam, que circa me sunt, uolo narrare. Quid enim potero gloriari, que diabolo uas fui electionis effecta? Scio autem quia si cepero narrare ea que sunt de me, fugies a me, quasi quis fugiat a facie serpentis, auribus non ualens audire, ob inexpedibilia que  sum operata. Dicam autem, nichil negans, sed uerius referam, supplicans te prius ut non deficias orare pro me, ut misericordiam merear et inueniam in die iudicii. Et senex suffusus lacrymis, flebat. Tunc cepit mulier narrare ea que de se erant, ita dicens:

CAP. XIII.---Ego, Pater, patriam quidem Aegyptum habui: parentibus autem meis uiuentibus, duodecimum agens etatis annum, affectum illorum spernens, Alexandriam ueni, et quomodo quidem uirginitatem meam in primis uiolauerim, et qualiter indesinenter et insatiabiliter uitio libidinis subiugata iacuerim, erubesco considerare. Hoc enim non breue est dicere: illud autem citius dicam, ut possis cognoscere insatiabilem uitii mei ardorem, quem habui in amorem stupri. Decem et septem et eo amplius annos  transegi publice in incendio iacens luxurie. Non propter alicuius donum uirginitatem meam perdidi; neque enim ab aliquibus dare uolentibus aliquid accipiebam; hoc enim libidinis furore succensa considerabam, ut amplius ad me facerem currere, gratis implens stupri mei et sceleris desiderium. Neque uero consideres quia pro diuitiis nichil accipiebam; mendicans enim uiuebam, aut multoties stuppam filando. Desiderium enim, ut dixi, habebam insatiabile, ita ut indesinenter me in sterquilinio luxurie uolutarem. Et hoc mihi erat placabile, et hoc uitam existimabam, si indesinenter nature iniuriam peregissem. Hoc modo me uitam ducente, uidi in quodam estus tempore multitudinem Libyorum et Aegyptiorum quasi ad mare concurrentem. Reperi itaque aliquem,  et interrogaui: Ubi festinant uiri isti, qui currunt? Dixit autem mihi: In Ierosolymam omnes ascendunt ob sancte crucis exaltationem, que post aliquot dies solito celebratur. Dixi autem ei et ego: Putas suscipient me, si uoluero ire cum ipsis? Et ille dixit: Si habes naulum, nullus te prohibebit. Dixi ei: uere, frater, naulum uel sumptum non habeo. uadam autem et ascendam in unam nauim, quam conduxerunt. Et licet renuant, memetipsam tradam; corpus enim meum in potestate habentes, pro naulo accipient. Propterea autem cum eis uolui ambulare  ut multos haberem cooperatores in mee libidinis passione.

CAP. XIu.---Dixi tibi, mi domine senex, ignosce mihi, ne compellas me meam dicere confusionem.  Contremisco enim, nouit Dominus, maculant enim et ipsum erem isti sermones mei. Zosimas autem terram lacrymis infundens, respondit ad eam: Dic propter Deum, o mater mea, dic, et ne pretermittas sequentia tam salutifere narrationis. Illa autem adiungens priori narrationi, addidit hec: Ille autem adolescens audiens sermonum meorum obscuritatem  , ridens discessit. Ego autem fusum, quem manu tenebam, proiiciens , cucurri ad mare, ubi illos perspexi currentes, et uidi iuuenes aliquot in littore stantes, numero quasi decem, satis corpore uultuque acerrimos, et ad id quod mihi erat placabile, optimos. Erant autem et alii, qui iam naues ascenderant.  Impudenter autem, ut mihi consuetudo erat, in medio eorum me irruenter dedi, dicens: Accipite et me uobiscum quo pergitis, non enim ero uobis implacabilis. Sed et alios sordidiores proferens sermones, omnes ad ridendum commoui. Illi autem inerubescentem motum meum uidentes, accipientes 387 me, in nauiculam portauerunt. Exinde autem nauigationem cepimus. Que autem post hec acta sunt, quomodo tibi enarrare potero, o homo Dei? Que lingua dicere potest, uel auris ualet audire ea que in nauicula uel itinere facta sunt? quomodo ad peccandum et uolens miseros ego compellebam nolentes. Non est narrabilis, sed inenarrabilis nequissima species, cuius tunc sum infelicibus magistra sceleribus effecta. Ergo nunc satisfactus esto, quia  stupesco, quomodo meas mare illud sustinuit iniquitatum luxurias, quomodo terra non aperuit os suum, et in infernum uiuentem me demersit, que tantas in laqueum mortis induxi animas. Sed, ut arbitror, meam Deus, qui neminem uult perire, sed omnes fieri saluos , requirebat penitentiam. Non enim uult mortem peccatoris, sed longanimiter exspectat, sustinens conuersionem . Sic itaque cum magna festinatione ascendimus Ierosolymam; et quantos quidem dies ante festiuitatem in ciuitate commorata sum, similibus nequissimis uacaui operibus, magisque peioribus. Non enim sufficiens fui iuuenibus mecum in mari luxuriantibus et in itinere, sed et alios multos peregrinos et ciues in mei scelere actus congregans, coinquinaui seducens.

 CAP. Xu.---Quando autem uenit sancte exaltationis festiuitas pretiose crucis, ego quidem, sicut et prius, preibam, iuuenum illaqueans et capiens animas. uidi autem primo diluculo omnes ad ecclesiam unanimiter concurrentes. Abii et ego, currens cum currentibus, et ueni cum illis in atrium templi; et cum uenisset hora exaltationis diuine crucis, impingebam et impingebar, repellebarque quodammodo, festinans ingredi cum populo, coarctor usque ad ianuam templi cum his qui ingrediebantur, cum magna laboris tribulatione appropinquans et ego infelix: quando autem ingredi uolebam, illi quidem omnes sine impedimento ingrediebantur, me autem diuina aliqua uirtus prohibebat, non indulgens introitum.  Mox igitur repulsa, eiiciebar foras; et eiecta, inueniebar sola in atrio stans. Considerans autem per muliebrem infirmitatem hoc mihi accidere, iterum aliis me immiscendo, uim mihi quodammodo faciebam intreundi, sed enim laborabam in uacuum.

CAP. XuI.---Ut enim limina uestigio contingebam, omnes interius recipiebantur, nullum habentes impedimentum, me autem solam non recipiebat; sed quasi militaris multitudo esset taxata ut mihi ingredienti aditum clauderet, ita me repentina aliqua prohibebat uirtus, et iterum inueniebar in atrio. Hoc ter et quater passa et facere conans, nichilque proficiens, desperans de cetero, et amplius nusquam  progredi ualens , recedens discessi, et steti in quodam angulo atrii templi; et uix aliquando, ob quam causam prohibebar uidere uiuificum lignum in cogitationem reduxi. Tetigit enim mentem et cordis mei oculos intellectus salutis, recogitans quia squalida actuum meorum scelera mihi intreundi aditum obserabant. Cepi itaque flens nimium conturbari et pectus tundere, atque suspiria de profundo cordis proferens, et gemens eiulansque prospexi in loco in quo stabam, sursum imaginem sancte Dei genitricis stantem, et aio, ad eam intendens et indeclinanter attendens; Domina uirgo, que Deum genuisti secundum carnem, scio quia nec condecens nec opportunum sit me sic horridam  adorare imaginem tuam uel contemplari oculis tantis sordibus pollutis, que esse uirgo dignosceris et casta, que corpus et animam habes immaculatam: iustum est me luxuriosam a tua purissima castitatis munditia abominari et proiici. Tamen quoniam, ut audiui, ob hoc effectus est Deus homo, quem ipsa digna genuisti, ut peccatores uocaret ad penitentiam, adiuua me solitariam et nullum habentem adiutorium, percipe confessionem meam, et mihi licentiam tribue ecclesie patefactum ingredi aditum, et non efficiar aliena a uisione pretiosissimi ligni, in quo affixus Deus homo, quem concipiens ipsa uirgo peperisti, et proprium sanguinem dedit pro mea liberatione. Iube, o Domina, et mihi indigne ob diuine crucis salutationem ianuam patefieri,  et te ex te genito Christo dignissimam do fideiussorem, quia nunquam ultra meam carnem coinquinabo per horrida immistionum ludibria; sed mox ut filii tui, uirgo sancta, uidero lignum, seculo et actibus eius, et omnibus que in eo sunt renuntio, et continuo egredior ubicunque ipsa ut fideiussor me duxeris.

CAP. XuII.---Hec dicens, et quasi aliquam satisfactionem recipiens, fidei succensa calore, et de pietatis uisceribus Dei genitricis presumens, moui me de eodem loco, in quo stans feci orationem; et ueniens, iterum ingredientibus me miscui, et ultra non erat qui me repelleret, neque qui me prohiberet appropinquare ianuis, quibus in templum introibant. Accepit ergo me tremor ualidus 388 et extasis, et  tota ex omnibus tremebunda turbabar. Itaque coniungens me ad ianuam, cuius mihi aditus primo claudebatur , ita absque impedimenti labore introiui, et sic intra sancta sanctorum reperta sum, et pretiosi ac uiuifici crucis ligni adorare mysterium digna habita sum: et tunc uidi Dei sacramenta, et qualiter est paratus suscipere penitentes. Tunc proiiciens me coram in terram, et sanctum illud exosculans pauimentum, exibam. Currens autem ad illam que me fidedixit, ueni restans. Coniunxi igitur me in illum locum ubi fidedictionis conscriptum erat chirographum, et genu curuans coram uultu sancte uirginis  Dei genitricis, his imprecata sum uerbis: Tu quidem semper, o benignissima Domina, tuam ostendisti pietatis misericordiam: tu non indignam supplicationem proiecisti; uidi gloriam quam peccatores merito non uidemus, gloriam omnipotentis Dei qui per te suscipit peccatorum penitentiam. Quid amplius peccatrix et misera ualeo recordari aut enarrare? Tempus est iam implere que fidedixi, fide dilectionis tue placita. Nunc ubi tibi complacet, dirige me. Esto mihi salutis ducatrix, et ueritatis magistra, precedens me in uiam que ducit ad penitentiam. Et hec dicens, audiui uocem alicuius a longe clamantis: Iordanem si transieris, bonam inuenies requiem. Ego autem hanc uocem audiens, et pro me factam credens, lacrymans exclamaui, et ad Dei genitricis  imaginem prospiciens uociferaui: Domina, Domina, Regina totius orbis, per quam humano generi salus aduenit, noli me derelinquere. Et hec dicens, de atrio templi sum egressa, et festinanter ambulabam. Exeunte autem me, uidit me quis, et dedit mihi tres nummos, dicens: Accipe hec, nonna  : ego autem accipiens, tres ex eis panes comparaui, et hos accepi benedictioni mei itineris congruos. Interrogaui eum qui panes uendebat: Unde et qualis uia esse noscitur, homo, que ducit ad Iordanem? Et cognoscens portam ciuitatis que in illa latera pergit, currens iter agebam plorans.

CAP. XuIII.---Interrogationi autem interrogationem annectens, reliquum diei consumpsi iter properans: erat autem hora diei tertia, quando pretiosam  et sanctam crucem uidere merui. Et sole iam ad occasum declinante, ecclesiam beati Ioannis Baptiste positam iuxta Iordanem conspexi, et in eodem templo ingressa adorans continuo in Iordanem descendi, et ex illa sancta aqua manus et faciem laui. Communicaui autem uiuifica et intemerata Christi Domini sacramenta, in eadem sancta precursoris et Baptiste Ioannis basilica, et tunc unius panis medietatem comedi, et ex aqua Iordanis bibi, in terra nocte quiescens. Lucescente in crastino in partem aliam transiui, et iterum petii ductricem meam ut me dirigeret ubi ei placitum esset. Deueni autem in hanc solitudinem, et ex tunc usque hodie elongaui fugiens, exspectans Deum meum, qui saluos facit pusillos et magnos, qui conuertuntur ad eum . Zosimas  dixit ad eam: Quot anni sunt, o domina, ex quo hanc inhabitas solitudinem? Respondit mulier: Quadraginta septem anni sunt, ut considero, ex quo de sancta ciuitate egressa sum. Dixit autem Zosimas: Et quid inuenire ad esum potuisti, o mi, aut inuenis, Domina. Respondit mulier: Duos semis quidem panes Iordanem transmeaui deportans; et qui post modicum arefacti quasi lapides obduruerunt, et modicum quid usque ad aliquos annos comedens transegi. Dixit autem Zosimas: Et sic absque dolore transisti tanti temporis longitudinem? nichil repentine immutationis et conturbationis sensisti calorem? Illa dixit: Rem nunc me interrogas, quam dicens ualde contremisco, si ad commemorationem uenero  tantorum que sustinui periculorum, et cogitationum que inique perturbauerunt me: timeo enim ne ab eisdem aliquam patiar tribulationem. Dixit Zosimas: Nihil relinquas, o domina, que non indices. Semel enim in hoc te manifestam cognouimus ordine, omnia te indiminute oportet nos edocere.

CAP. XIX.---Illa autem dixit ei: Crede, abba, decem et septem annis feris immansuetis et irrationalibus eluctans desideriis, dum cibum initiabam, desiderio mihi erant carnes; concupiebam pisces quos Aegyptus habebat; desiderabam etiam uinum delectabile mihi; multum enim delectabar in uino, et superabundantius usque ad ebrietatem bibebam, et nunc mihi erat ualde in desiderio, eo quod multum uterer, dum essem in seculo. Hic autem aquam  omnino non habens, uehementissime urebar, et sustinebam necessitatis periculum. Fiebat mihi et de luxuriosis canticis nimium desiderium, perturbans et reducens ad memoriam demoniorum cantica decantare, que in seculo dediceram. Mox autem lacrymans, et pectus meum percutiens, meipsam ad memoriam reducebam de conuenienti fidedictionis quam feceram, egrediens contra hanc solitudinem. ueniebam autem per 389 cognitionem ante imaginem sancte Dei genitricis, que me et in fide sua suscepit, et ante illam plorabam, ut effugaret a me cogitationes que miserrimam meam animam affligebant. Quando autem superflue dolenterque lacrymabar, et uiriliter pectus meum tundebam, tunc uidebam lumen undique circumfulgens me, et serenitas mihi  quedam stabilis mox fiebat. Cogitationes autem que ad fornicationem iterum compellebant me, quomodo tibi enarrare possum? Abba, ignosce. Ignis intus infelix corpus meum nimis succendebat, et totam me per omnia exurebat, et ad desiderium commistionis pertrahebat. Dum ergo mihi talis ascenderet cogitatio, prosternebam meipsam in terram, et lacrymis terram infundens, ipsam mihi ueraciter astare sperans, que me fidedixerat, minanti me compellatione exaggerare furentem, quasi preuaricanti, et penas preuaricationis mihi imminentes ira mucronis contra me agentem. Non enim ante surgebam de terra, nisi prius illa dulcissima lux illuminaret me solito, et cogitationes me perturbantes effugaret. Semper itaque cordis mei oculos ad illam fideiussorem meam sine  cessatione erigebam, deprecans eam auxiliari mihi in hac solitudine et penitentia. Habui ergo adiutricem et coadiutricem ipsam, que genuit castitatis auctorem, et sic decem et septem annorum curriculis cum multis, ut dixi, usque hodie periculis eluctata sum. A tunc ergo adiutorium meum Dei genitrix astitit mihi, per omnia in omnibus me dirigens. Dixit autem Zosimas: Non habuisti cibum aut uestimentum? Et illa dixit: Panes quidem illos, sicut iam dixi, decem et septem expendens annis, deinde nutriebar herbis que inueniebantur per solitudinem. Indumentum autem quod habui, transmeato Iordane nimia uetustate scissum et consumptum est. Multam ergo glaciali frigore et estus ardore necessitatem sustinui,  concremata estus incenato, et nimio trigoris tempore gelu rigescens et tremens, multoties in terram cadens absque spiritu iacebam immobilis, multis et diuersis necessitatibus et tentationibus immensis eluctans, per omnia usque in hanc diem uirtus Dei multis modis miseram animam meam et corpus meum custodiuit. Recordans enim de qualibus malis liberauit me Dominus, esca nutrior inconsummabili, et satietatis possideo epulas spem salutis mee. Nutrior autem et cooperior tegmine uerbi Dei, qui continet omnia . Non enim in solo pane uiuit homo , et non habentes operimentum petre circumdati sunt tegmine hi qui se peccati exspoliauerunt tunica .

CAP. XX.---Audiens autem Zosimas quoniam  Scripturarum testimonia proferebat ex libris Moysi uidelicet et beati Iob siue Psalmorum, dixit ad eam: Psalmos, o mater, didicisti, uel alios libros sacre Scripture legisti? Illa autem hoc audiens, subridens dixit ad eum: Crede mihi, non uidi hominem ex quo Iordanem transiui, nisi te hodie: sed neque feram aut aliud animal qualecunque, ex quo in hanc deueni solitudinem. Litteras autem nunquam alicubi didici, sed neque psallentem aut legentem aliquem auscultaui. Sermo autem Dei uiuus et efficax intellectum intrinsecus docet humanum. . Huc usque finis eorum que mea sunt. Nunc autem obsecrans queso te per incarnationem uerbi Dei ut ores pro me luxuriosa. Et cum hec dixisset, cucurrit senex et genu flexo se in terram prosternere, uociferans  et dicens: Benedictus Dominus Deus qui facit mirabilia magna solus, gloriosa et uehementer stupenda quibus non est numerus . Benedictus es, Domine Deus, qui ostendisti mihi quanta largiris timentibus te. uere enim non derelinquis querentes te, Domine . Illa autem apprehendens senem, non permisit in terram perfecte prosterni, sed dixit ei: Hec que audisti, homo, obtestor te per Dominum Saluatorem nostrum Iesum Christum, nemini dixeris, quoadusque Deus de uinculo carnis absoluat me. His omnibus acceptis in pace, et iterum hoc eodem tempore adueniente anno apparebo tibi, et uidebis me, Dei nos gubernante gratia. Fac autem propter Dominum, quod nunc tibi iniungo, ut sacris ieiuniis recurrentibus anni uenturi non transeas Iordanem,  ut consuetudinem habetis in monasterio. Stupebat autem Zosimas, audiens quoniam et canonem monasterii inscia quasi que nosset dicebat; nichilque aliud clamabat nisi gloriam Dei, qui maiora quam petitur diligentibus se largitur. Illa autem dixit: Sustine ut dixi, abba, in monasterio; neque etsi exire uolueris quoquam, ualebis. uespere autem sacratissimo Dominice cene, diuini corporis et uiuifici sanguinis portionem in uase sacro dignoque tanti mysterii affer, et sustine me in parte Iordanis que coniungitur seculo, et ueniens uiuifica accipiam dona. Ex quo enim in ecclesia beatissimi Precursoris, priusquam transirem Iordanem, communicaui, deinceps usque nunc nunquam communicaui, nunquam  usque nunc sanctificationis huius usa sum portione; et ideo, deprecor, meam ne spernas petitionem, 390 sed per omnia ipsa uiuifica atque diuina mysteria affer in ea hora, qua Dominus discipulos diuine cene participes fecit. Ioanni autem abbati monasterii, in quo habitas, edicito: Attende tibi ipsi et gregi tuo; aliqua enim fiunt ibi emendatione indigentia. Sed nolo te hec nunc ei dicere, sed quando tibi preceperit Deus. Hec dicens, orationem a sene postulando, in interiorem solitudinem uelocius festinauit.

CAP. XXI.---Zosimas autem prosternens se, osculabatur terre locum, in quo eius uestigia steterant, dans gloriam Deo: immensasque gratias agens, reuersus est, laudans et benedicens Dominum Deum  nostrum Iesum Christum. Iterum autem remeans eiusdem solitudinis iter, quo uenerat, coniunxit in monasterio eo tempore, quo consueuerant ii qui in eodem morabantur. Et totum quidem annum illum tacuit, minime audens quidpiam dicere ex his que uiderat; in seipso autem deprecabatur Deum, ut iterum ei ostenderet desiderabilem uultum. Suspirabat autem, annui cursus considerans tarditatem. Quando autem aduenit sacra ieiuniorum initiata prima Dominica, mox post solitam orationem alii quidem psallentes exierunt: ipse autem modica febris infirmitate detentus, mansit intus in monasterio. Recordatus est autem Zosimas sibi predictum sancte illius, quia neque uolens exire ualebis. Aliquantis autem elapsis diebus, ab infirmitate subleuatus, in  monasterio conuersabatur. Quando reuersi sunt monachi sacrate cene uespere, fecit quod ei iussum est: et mittens in modico calice intemerati corporis portionem et pretiosi sanguinis Domini nostri Iesu Christi, posuit in canistro carycas paucas et palmarum fructus, id est dactylos, et parum lenticule infuse in aquis; et uenit tarde, et ad ripam Iordanis sedebat, aduentum sancte prestolans. Beatissima autem illa tardante muliere, Zosimas non dormitauit, sed sollicite attendebat solitudinem, sustinens quod uidere desiderabat. Dicebat autem in semetipso: Nunquid ueniens, dum me non inuenit, reuersa est? Hec dicens, flebat; et eleuans in celum oculos, suppliciter Deum deprecabatur, dicens: Non me alienes, Domine, iterum uidere, quam me uidere  tribuisti. Non uadam uacuus, peccata mea portans in increpatione.

CAP. XXII.---Hec orans cum lacrymis, alia in eum cogitatio incidit. Quid itaque si uenerit, faciet? quomodo transiet Iordanem, quia nauicula non est? qualiter ad me indignum perueniet? Heu me infelicem! heu quis me tam iuste speciei alienauit? Hec sene cogitante, ecce sancta illa aduenit, et in parte alia fluminis stetit, unde uenerat. Zosimas autem uidens eam, surrexit gaudens, et exsultans nimis glorificabat Deum. Lucta autem certaminis in eius fluctuabat cogitationis intentione, quia non potest Iordanis transire fluenta. Et respiciens senex, uidit eam uexillo crucis aquas Iordanis signantem. Totius  enim tunc noctis tenebras splendor illuminabat lune, quia tempus recursus illius erat. Statim autem ut signum crucis impressit, ascendit super aquas; et ambulans super liquidum equoris fluctum, ueniebat quasi per solidum iter. Zosimas autem stupens, et genua flectere nitens, clamans desuper aquas prohibuit, dicens: Quid facis, abba, quia et sacerdos Dei es, et diuina portas mysteria? Qui statim obediuit dicenti. Illa autem descendens de aquis, dixit seni: Benedic, Pater, benedic. Ille autem cum magna festinatione respondit , et dixit: uere non mentitur Deus, qui pollicitus est sibi similes esse eos qui semetipsos purificant. Gloria tibi, Christe Deus noster, qui ostendisti mihi per ancillam tuam hanc,  quantum mea consideratione inferior sum mensura uere perfectionis. Hec eo dicente, postulauit mulier ut sanctum diceret Symbolum, et sic Dominicam inchoaret orationem. Et expleto Pater noster, sancta, sicut mos est, pacis osculum obtulit seniori; et sic uiuifica mysteriorum suscipiens dona, in celum extensis manibus ingemiscens cum lacrymis, ita clamabat: Nunc dimittis, Domine, ancillam tuam secundum uerbum tuum in pace; quia uiderunt oculi mei salutare tuum . Et seni dixit: Ignosce, abba, et aliud mee petitionis imple mandatum. uade nunc ad monasterium, Dei pace gubernatus; recursu autem anni aduenientis iterum ueni in illo torrente, in quo tecum sum prius locuta. Per omnia non omittas, sed propter Deum ueni: et uidebis me iterum, qualiter  Deus uoluerit. Ille autem respondit ad eam: Utinam esset possibile nunc tua sequi uestigia, et sui pretiosissimi uultus uisione frui! Oro, mater, ut unam senis petitiunculam facias, et modicum cibi ex eo quod huc attuli, digneris accipere. Et hec dicens, ostendit ei quod secum detulerat canistrum. Illa autem extremis digitis lenticulam contigit, et tria tollens grana proprio intulit ori, sufficere dicens gratiam Spiritus, ut custodiret anime substantiam immaculatam. Tunc dicit seni: Ora pro me propter Deum, et mee memor esto semper infelicitatis. Ille pedes eius sanctos contingens, 391 cum lacrymis deprecabatur, ut oraret pro Ecclesia, et pro imperio, et pro se, et sic dimisit eam abire flens et eiulans. Non enim audebat eam multum detinere, que nec,  si uellet, poterat detineri.

CAP. XXIII.---Illa autem crucis iterum impressione Iordanem signans, ascendit ambulans super liquidum elementum, et transiuit sicut ante ueniens fecerat. Senex autem reuersus est gaudio et tremore repletus. Et semetipsum reprehendebat, penitens, quia nomen sancte ut cognosceret, non inquisiuit; sperabat tamen aduenienti hoc consequi anno.

CAP. XXIu.---Transacto autem eodem anni cursu, uenit iterum in uastam deserti solitudinem, expletis omnibus secundum consuetudinem, festinabat ad gloriosam illam uisionem intuendam. Perambulans autem solitudinem, et non inueniens aliqua cupiti loci indicantia signa, dextra leuaque aspiciens, intuitum  oculorum deducens, et lustrans ubique sicut citissimus uenator, sicubi suauissimam comprehenderet feram. Ut autem nichil ullo modo uidit quoquam mouentem, cepit seipsum lugens infundere lacrymis. Tunc eleuans oculos, orabat dicens: Obsecro mihi ostende, Domine, in corpore angelum, cui totus comparari indignus est mundus.

CAP. XXu.---Hec orando, peruenit ad locum, qui in similitudine fuerat designatus torrentis, et in extrema eius parte superiore uidit splendentem solem; et aspiciens, uidit sancte mortuum iacens corpus, et manus, ut oportet, sic compositas, et ad Orientem iacens corpus aspiciens. Currens autem, lacrymis lauit beatissime pedes, non enim aliud corporis membrum audebat contingere. Lacrymans autem  aliquandiu, et psalmos dicens tempori et rei congruentes, fecit sepulture orationem, et dicebat sibi ipsi: Forsitan non complacet sancte hec fieri. Hec eo cogitante, designata scriptura erat in terra, ubi hoc legebatur: »Sepeli, abba Zosima, misere Marie corpusculum. Redde terre  , quod suum est, et pulueri adiice puluerem. Ora tantum pro me propter Dominum transeunte mense Parmothi  secundum Aegyptios; qui est secundum Romanos Aprilis die nona, id est, u Idus Aprilis salutifere passionis, post diuine et sacre cene communionem.«

CAP. XXuI.---Has senex cum legisset litteras, cogitabat quidem prius quisnam esset qui scripsit: illa enim, ut dixerat, litteras ignorabat. In hoc tamen  ualde exsultans gaudebat, quia eius sanctum didicit nomen. Cogitauit uero quia mox ut diuina in Iordane mysteria participauit, in eadem hora in locum illum uenit, ubi mox de hoc mundo transiuit, et idem iter, quod Zosimas per dies uiginti ambulans uix consummauit laborans, unius hore cursu Maria consumpsit, et statim migrauit ad Dominum. Glorificans autem Zozimas Dominum, et lacrymis corpus eius infundens: Tempus est, inquit, miser Zosima, quod tuum est, perfice. Sed quid faciam infelix, quia unde fodore ualeam, non habeo? Deest sarculum, non est rastrum, nichilque ex omnibus habeo pre manibus. Hec illo in corde suo dicente, uidit paruum lignum et modicum iacere: quod assumens, cepit fodere. ualde autem durior erat terra, et multum fortissima,  et nequaquam ualebat fodere, quia et ieiunio confectus, et longi itineris fatigatione nimis erat defectus. Laborabat enim, et suspiriis nimiis urgebatur, et sudoribus madefactus, ingemuit grauiter ex ipso cordis sui profundo. Et respiciens, uidit ingentis forme leonem iuxta corpus sancte stantem, et eius plantas lambentem. uidens autem, contremunt prepauore grandissime fere illius, precipue quia audierat sanctam feminam illam dicentem quia nunquam aliquam feram uiderat. Signo autem se crucis confirmauit undique credens quia illesum custodire ualet eum uirtus iacentis. Leo autem cepit innuere seni, blandis eum nutibus salutans. Zozimas autem dixit leoni: Quoniam a Deo missus uenisti, maxime  ferarum, ut huius Dei famule corpus terre commendetur, exple opus officii, ut possit sepeliri eius corpusculum. Ego enim senectute confectus non ualeo fodere, sed nec congruum quid habeo ad hoc opus exercendum; et iterum tanti itineris longitudine properare non ualeo ut afferam. Tu diuino iussu hoc opus cum ungulis facito, ut commendemus terre hoc sanctum corpusculum.

CAP. XXuII.---Continuo autem, iuxta senis sermonem, leo cum brachiis fecit ipse foueam, quanta ad sepeliendum sancte corpusculum sufficere posset. Senex uero lacrymis pedes sancte abluens, et multipliciter effusa prece exorans pro omnibus eam tunc et amplius pro se exorare, operuit terra corpusculum nudum, astante leone, sicut eam prius repererat, et  nichil aliud habens, nisi illud scissum uestimentum, quod ei iam ante proiecerat Zosimas, ex quo Maria quedam sui corporis texit membra. Deinde recedunt  pariter; et leo quidem in interiora solitudinis quasi ouis mansueta abscessit; Zosimas autem reuersus est, benedicens et laudans Deum, et hymnum laudis decantans Christo Domino 392 nostro. ueniens autem in cenobio, omnia eis ab initio retulit, et nichil abscondit ex omnibus que uidit et audiuit, ut omnes audientes magnalia Dei, nimio stupore admirarentur, et cum timore et amore magna fide celebrarent beatissime sancte transitus diem. Ioannes autem abbas inuenit quosdam indigentes emendari, iuxta sancte illius sermonem, et hos, miserante Domino Deo, conuertit. Zosimas autem in eodem degens monasterio, impleuit annos centum, et tunc migrauit ad Dominum in pace, gratia Domini nostri Iesu Christi, cui cum Patre gloria et honor et imperium  una cum sancto uiuificatore et adorando Spiritu, nunc et semper et in secula seculorum. Amen.





FEBRUARII XII. uITA SANCTAE MARINAE  uIRGINIS, AUCTORE INCERTO.

 CAPUT PRIMUM.---393 Erat quidam secularis habens unicam filiam paruulam. Ipse conuerti cupiens, commendauit eam cuidam parenti suo, et abiit ad monasterium, quod longe erat de ciuitate milliaria triginta duo. Et ingressus perficiebat omne opus quod erat monasterii, ita ut abbas eius amplius eum quam ceteros qui in monasterio erant diligeret, eo quod fidelis esset et obediens. Contigit autem, post aliquod tempus, ut recordaretur caritatis filie sue, et cepit contristari atque affligi intra se. Et cum per multos dies hoc faceret, uidit eum abbas eius tribulantem, et dixit ei: Quid habes, frater, quod sic tristis ambulas? dic mihi, et Deus qui consolatur omnes, dabit tibi auxilium. Tunc ille procidens cum lacrymis ad pedes eius, dixit: Habeo unum filium in  ciuitate quem reliqui paruulum, et recordatus, affligor propter eum. Et noluit indicare ei quod puella esset. Abbas uero eius ignorans quod esset, et nolens eum amittere, quia necessarius erat monasterio, dicit ei: Si diligis eum, uade, et adduc eum hoc, et sit tecum. Et abiens adduxit eam, dicebaturque Marina. Et mutauit ei nomen, et uocauit eam Marinum. Et dedit eam ad discendas litteras intra monasterium, et erat cum ea: nullusque agnouit de fratribus quod puella esset, sed uocabant eam omnes Marinum. Et dum esset annorum quatuordecim, cepit eam docere pater suus uiam Domini, et dicebat ei: uide, filia, ut nullus cognoscat mysterium tuum usque in finem tuum, et sollicita sis ab insidiis diaboli, ne seducaris ab eo, et istud sanctum monasterium uideatur per nos solui, ut in conspectu  Christi cum sanctis angelis eius coronam, et non cum impiis eternam damnationem accipiamus. Et alia multa docebat eam per singulos dies de regno Dei.

CAP. II.---Dum autem facta esset annorum decem et septem, defunctus est pater eius. Remansit uero hec sola in cella patris sui, et ipsa obseruauit se in omnibus doctrinis patris sui, et erat obediens omnibus in monasterio, ita ut ab abbate suo et ab omnibus diligeretur. Habebat autem monasterium par boum et carrum, quia uicinum habebat mare, ubi erat emporium ad millia tria; et ibant monachi, et afferebant que necessaria erant monasterio. Una uero die dicit abbas eius: Frater Marine, quare et tu non uadis cum fratribus et adiuuas eos? Que respondit: Iussisti, Pater? Erat autem in ipso emporio pandochium  . Cepit ergo frater Marinus frequenter pergere cum carro, et si faciebat tarde ad reuertendum,  manebat in ipso pandochio cum ceteris monachis.

CAP. III.---Contigit autem per insidias inimici, ut pandox ille haberet filiam uirginem. Ad quam ingressus miles aliquis, concubuit cum ea, et concepit puella de illo milite. Et dum cognitum fuisset a parentibus eius, ceperunt affligere puellam, dicentes: Dic nobis de quo concepisti? Respondit eis: De illo monacho, qui dicitur frater Marinus, qui hic frequenter cum carro mansit, ipse me oppressit, et concepi. Statim autem perrexerunt parentes eius ad monasterium, et dicunt abbati: Ecce, domine abba, quid fecit monachus tuus Marinus? quo modo decepit filiam nostram? Dicit eis abbas: Sinite, uideamus si manifesta sunt que dicitis. Et ueniente eo  dicit ei abbas eius: Frater Marine, tu hoc scelus operatus es in filia eorum? Stans diutius cogitauit, intra se ingemiscens dixit: Peccaui, Pater, penitentiam ago huic peccato; ora pro me. Ad iracundiam autem commotus abbas, iussit eum contundi et affligi. Et ait: In ueritate dico, quia tu qui hoc malum operatus es, non manebis in hoc monasterio. Et iactauit eam foras. Ipsa uero nunquam ulli confessa est mysterium suum, sed abiens iactauit se ante fores monasterii, et iacebat super terram in penitentia, affligens se tanquam 394 ipsa peccasset, et ab ingredientibus fratribus postulabat ut uel una boccella panis ei daretur. Hoc faciens per tres annos, non recessit de monasterio. Pandochis uero filia peperit filium masculum, et ablactauit, et adduxit  eum mater puelle secum, et iactauit eum ibi ante monasterium, et dicit ei: Ecce, frater Marine, quomodo nosti nutrica filium tuum. Et reliquit eum ibi, et abiit. Sancta uirgo suscipiens, tanquam proprium filium, de ipsa buccella panis, quam accipiebat ab intreuntibus in monasterium, nutricabat filium alienum. Factum est hoc per alios duos annos.

CAP. Iu.---Postmodum autem uidentes fratres, misericordia compuncti, ingressi ad abbatem rogare ceperunt ut eum reciperet in monasterium, dicentes: Abba, indulge et suscipe fratrem Marinum. Ecce quinque anni sunt, quod in penitentia ante ianuam monasterii iacet, et non recessit unquam hinc. Suscipe eum in penitentiam, sicut Dominus noster iehsu Christus precepit. uix autem cegerunt eum, et iussit eum ingredi, et uocauit eum ad se, et ait: Pater tuus fuit uir sanctus, quod tu nosti, et paruulum introduxit te in hoc sanctum monasterium,  et non est operatus quidquam mali, quod tu cogitasti, et fecisti: nec aliquis in hoc sancto monasterio. Nunc autem ingressus es cum filio tuo, quem de adulterio habes, unde oportet te penitere. Graue enim peccatum fecisti. Et hoc tibi iubeo, ut omnes munditias monasterii tu solus quotidie facias, et aquam ad necessaria purganda portes, et calcearium  omnibus per singulos dies tu perficias, omnibusque seruias, in hoc enim habebis meam gratiam. Sancta uero libenti animo suscipiens, omne opus quod ei iussum perficiebat.

CAP. u.---Contigit autem eam intra paucos dies dormire in Domino. Euntes uero fratres, nuntiauerunt abbati dicentes: Frater Marinus defunctus est. Dici eis abbas: uidete, fratres, quale peccatum fuit,  ut nec meruerit penitentiam. Sed tamen ite, lauate cum et sepelite longe a monasterio. Et euntes, dum lauant eum, cognouerunt eum quia femina esset. Et ceperunt omnes emittere uoces, et tundentes se, clanabant: Quia talis conuersatio et patientia sancta inuenta est in ea, cuius mysterium nullus agnouit, et sic ab eis afflicta fuisset. Et uenientes cum lacrymis dicunt abbati: Abba, ueni et uide fratrem Marinum. Dicit eis: Quid est hoc? Fratres dicunt iterum: ueni et uide mirabilia Dei, et uide quid de te  agas. Ille territus perrexit, et uenit ad corpus. Et leuans pallium, unde coopertum erat, uidit quia mulier esset; et mox cecidit, et caput suum percutiebat in terram, et uociferabatur dicens: Coniuro te per Iesum Christum Dominum, ne me condemnes ante conspectum Dei eo quod afflixerim te, quia ignorans feci. Tu, domina, non dixisti mysterium tuum, et ego non cognoui in ueritate sanctam conuersationem tuam. Et iussit sanctum corpus eius intra monasterium in oratorio reponi.

CAP. uI.---Eadem uero die puella illa arrepta a demonio uenit ad monasterium, et confitebatur crimen quod admiserat, et de quo concepisset. Et in septima die repausationis eius in Domino, ibi intra oratorium liberata est a demonio. Audientes autem  qui erant in ipso emporio, et uicina monasteria, mirabilia que facta fuerant, accipientes cruces et cereos, cum hymnis et canticis et psalmis, benedicentes Deum, uenerunt in eodem monasterio, et oratorium ingressi ubi corpus eius requiescebat, benedixerunt Deum. Ubi usque modo Christus orationibus sancte uirginis multa facit mirabilia, ad laudem nominis sui. Qui cum Patre et Spiritu sancto uiuit et regnat Deus, per omnia secula seculorum. Amen.





uITA BEATAE FABIOLAE, AUCTORE DIuO HIERONYMO PRESBYTERO.

 [13Kb]





IANUARII XXuI. uITA SANCTAE PAULAE ROMANAE uIDUAE AUCTORE DIuO HIERONYMO PRESBYTERO.
[68Kb]







IANUARII XXXI. uITA SANCTAE MARCELLAE, uIDUAE AUCTORE DIuO HIERONYMO PRESBYTERO.
[81Kb]





DE uITIS PATRUM LIBER SECUNDUS, SIuE HISTORIA MONACHORUM AUCTORE RUFFINO AQUILEIENSI PRESBYTERO.



PRAELUDIA IN LIBRUM SECUNDUM.





Lectori.

424 Quia hic duo sequuntur libri, Ruffino uel auctore uel interprete  placuit hic, quod et primo libro in Hieronymo prestitimus, ex magni historici Annalibus Ruffini peregrinationem seligere, eamque uerbis Baronianis represtare [F. representare]. Sicubi quid obscurum, uel si qua in re non omnino inter nos conuenit, Notatio et lucem obscuritati, et diuerse opinationis rationem dabit.

Quia uero Baronius existimauit Ruffinum Melanie hesisse lateri, eiusque peregrinationis fuisse comitem, utriusque peregrinationes uelut rotam rote intexuit, nec eas nunc mihi disparare placuit, sed ut Baronio uisum, connexas exhibeo; etsi nulla Melanie hoc libro fiat mentio, sed de ea octauo demum libro in Palladii historia Lausiaca disertim agatur.

Toto quidem hoc libro Ruffinus  suam per Aegyptum peregrinationem describit: 425 quam Baronius ex hoc libro non attingit; quia existimauit, libri huius auctorem fuisse Euagrium, de quo aliter sentiendum docuimus, prolegom. 4, § 5. Si tamen Ruffinus libri huius auctor, peregrinationem eius per Aegyptum toto hoc libro leges; si interpres, Ruffini uariam peregrinationem ex uariis collectam, his preludiis habes expositam.





RUFFINI ET MELANIAE PEREGRINATIO.
 [1Kb]


Profectio Aegyptiaca.

Hoc anno Christi 372, Damasi pape 5, ualentis imp. 9 quo, ut dicemus, defuncto Magno Athanasio,  dira persecutio exagitauit ecclesiam Alexandrinam, totamque Aegyptum, ipsum Hieronymum ex Syrie solitudine ad Ruffinum Aegyptum petentem, et monachos  illic confessores inuisentem, scripsisse, littere  tunc ab eo date significant, etc

Instituisse uero eiusmodi peregrinationem Ruffinum una cum Melania Romana clarissima femina Ierosolymam, sed in Aegyptum primo ad inuisendos illic agentes sanctos monachos nauigasse, idem sanctus Hieronymus  ad Florentium, necnon ad Ruffinum  scribens, duabus epistolis declarauit , quas ex Syrie solitudine dedit. Accedunt his alii testes; confirmat enim hoc ipsum de peregrinatione Ruffini cum Melania sanctus Paulinus  in epistola ad Seuerum , necnon Palladius  de eadem Melania agens.

Quonam uero potissimum tempore eiusmodi Ruffini cum Melania peregrinatio acciderit, diuerse ea  de re reperiuntur sententie; nam Palladius ipso exordio ualentis imperii  id factum esse, affirmare uidetur ; sed apud sancti Hieronymi Chronicon anno decimo eiusdem imperatoris hec leguntur: »Melania nobilissima mulierum Romanarum, et Marcellini quondam consulis filia  , unico pretore tunc urbano  filio derelicto, Ierosolymam nauigauit, ubi tanto uirtutum precipueque humilitatis fuit miraculo, ut Thecle nomen acceperit.« Hec ibi: que intelligenda putamus, non cum primum Roma profecta est, sed cum ex Aegypto Ierosolymam peruenit. Nam quod spectat ad profectionem in Aegyptum, cum ipsius Ruffini, necnon Palladii  assertione constet Melaniam ac eius comites, uiuente adhuc Athanasio, fuisse Alexandrie,  quem liquet hoc ipso anno ex hac uita migrasse, utique ante decimum ualentis annum eam cum suis in Aegyptum profectam esse, affirmare necesse est. Quod enim contigerit, ipso uiuente adhuc sancto Athanasio, Melaniam Alexandriam peruenisse, Palladius ex eo perspicue demonstrare uidetur, cum ait Melaniam ab ipso Athanasio donatam esse ouina pelle, quam dono acceperat a Macario abbate, oblata ipsi munere a leone pro gratiarum actione de catulis cecis ab ipso luci redditis; cuius rei adeo admirande Ruffinus historiam narrat, qui et ait se presentem fuisse cum persecutio est illata monachis post Athanasii obitum ab Arianis: »Ea enim, inquit, que presens uidi, loquor, et eorum gesta refero, quorum in passionibus socius esse promerui .« Hec ipse. De eadem Melanie peregrinatione dum Palladius agit , ait eam duce Isidoro eremum Aegypti lustrasse, et inter alios magni nominis monachos 426 inuisisse Pambonem, eidemque pro monachorum usu donasse trecentas libras argenti.

Cum autem  tunc contigerit Hieronymum eam epistolam scribere ad Ruffinum, cum ille inuiseret monachos persecutione uexatos  affirmandum uidetur hoc eodem quoque anno a sancto Hieronymo ad Ruffinum eas litteras datas esse, ubi inter alia: »Audio te, inquit, Aegypti secreta penetrare, monachorum  inuisere choros, et celestem in terris circumire familiam .« Et inferius: »Rursum suspensam uoto nutante mentem, quidam Alexandrinus monachus  , qui ad Aegyptios confessores, et uoluntate iam martyres, pio plebis iamdudum fuerat transmissus obsequio, manifestus ad credulitatem nuntii auctor impulerat.« Et paulo post: »Ruffinum Nitrie esse, et ad beatum perrexisse Macarium, crebra commeantium multitudo referebat.« Hec ipse.

Quibus omnibus redditur manifestum Melaniam cum Ruffino hoc anno, superstite adhuc Athanasio, Alexandriam peruenisse, et sanctum Hieronymum  post Athanasii obitum, excitata hoc anno ab Arianis persecutione in ecclesiam  Alexandrinam et incolas eremi, illam ad Ruffinum epistolam conscripsisse ex Syrie eremo, ubi agebat subegrotans, etc.

Quam autem diximus Melaniam cum Ruffino atque sociis ante obitum Athanasii certum esse Alexandriam ex urbe uenisse, quonam potissimum tempore id accidisse putandum? Si Palladio assenserimus affirmanti id factum circa exordia ualentis imperii, ipsum Ruffinum adiungere possemus astipulatorem, ubi ait annis sex  se Alexandrie commoratum esse, et postea iterum ad aliquot dierum spatium illuc reuersum commorari contigisse . Sed hoc rorsum dissuadet ut credamus, quod ex nuper citata Hieronymi epistola ad Ruffinum inauditus antea et inopinatus aduentus eius in Aegyptum et  quam recentissimus fuisse uidetur, ut superius dictum est, etc.

Baronius, post multa, anno eodem.---Quod autem ad Aegypti monachos spectat dirissime a Lucio exagitatos; Ruffinus, qui cum Melania in Aegypto agebat, hec de illis scriptorum monumentis posteris legenda tradidit:  »Inde post fugas ciuium et exsilia, post cedes et tormenta flammasque quibus innumeros confecerat, ad monasteria  1Kb] furoris sui arma conuertit, uastat eremum, et bella quiescentibus indicit. Tria millia simul, aut eo amplius uiros per totam eremum secreta et solitaria habitatione dispersos oppugnare pariter aggreditur: mittit armatam equitum et peditum manum: tribunos, prepositos, et bellorum duces, tanquam aduersus  barbaros pugnaturus, eligit. Qui cum uenissent, nouam belli speciem uident, hostes suos gladio obiectare ceruices, et nichil aliud dicere, nisi: Amice, ad quid uenisti? Per id tempus patres monachorum  , uite et antiquitatis merito, Macarius, Isidorus, aliusque Macarius, atque Heraclides et Pambus Antonii discipuli per Aegyptum, et maxime in Nitrie deserti partibus habebantur uiri, qui consortium uite et actuum non cum ceteris mortalibus, sed cum supernis angelis habere credebantur. Que presens uidi, loquor; et eorum gesta refero, quorum in passionibus socius esse promerui.« Et in epistola ad Anastasium Romanum pontificem hec item se passum esse gloriatur, cum ait: »Quamuis igitur fides  nostra persecutionis hereticorum tempore, cum in sancta Alexandrina Ecclesia degeremus, in carceribus et in exsiliis, que pro fide inferebantur, probata sit, tamen et nunc si quis est qui uel tentare fidem nostram cupiat, sciat, etc.

At hec de se summa iactantia ab ipso Ruffino esse commenta, exclamat sanctus Hieronymus, cum his recitatis ipsius uerbis, sic subdit: Miror quod non adiecerit, uinctus Iesu Christi; et: Liberatus sum de ore leonis; et: Alexandrie ad bestias pugnaui; et: Cursum consummaui, fidem seruaui; superest mihi corona iustitie. Que 427 malum, exsilia, quos iste carceres nominat? Pudet me apertissimi mendacii, quasi carceres et exsilia absque iudicum sententiis irrogentur. uolo tamen ipsos scire carceres, et quarum  prouinciarum se dicat exsilia sustinuisse. Et utique habet copiam de multis carceribus et infinitis exsiliis unum aliquod nominandi. Prodat nobis confessionis sue Acta, que hucusque nesciuimus, ut inter alios Alexandrie martyres huius quoque gesta recitemus, et contra latratores suos possit dicere: De cetero nemo mihi molestus sit, ego enim stigmata Domini nostri Iesu Christi in corpore meo porto . Hec Hieronymus .

Certe quidem Melania clarissima femina, consulis Marcellini neptis  , antiqua nobilitate et filii prefecture urbane  , magistratu toto Romano orbi notissima, apud quam primum locum Ruffinus obtinebat, omnium prefectorum, quocunque pergeret, frequentabatur obsequiis; tantumque abfuit ut uel  ipsi uel alicui ex eius familia irrogata exsilia fuerint, quod Ruffinus iactat, ut etiam qui persecutionem fidei causa paterentur, ad ipsam tamquam ad asylum confugerent, ab eademque pariter in tuto collocarentur, atque etiam alerentur, ut que de ea proxime dicturi sumus, cum ipsa processit ad iudicem, fidem certam faciunt. At cur Ruffinus, sicut aliorum, non etiam suam recensuit confessionem exemplo Pauli apostoli? quod presertim sciret rem tantam haud ab aduersariis facile ratam fore habendam absque aliqua certiori probationis fide, cum alioqui aliorum confessiones adeo exacte  describat?

Si qua tamen tunc Alexandrie contigit Ruffini confessio, ea tantum fuisse existimatur  , cum prouocata Melania ad iudicium, quod faueret Orthodoxis,  ipse putetur eam comitatus esse; sed dimissa illa quantocius, utique et qui cum ea erant, rediere domum. Sed de his satis.

Baronius, paulo post anno eodem.---Sed quod silentio Ruffinus preteriit, dignum memoria tunc officium exhibitum a Melania nobilissima Romana femina, his ex Paulino iungamus; scribens enim ad Seuerum, inter alia digna preconia Christiane femine consularis hec habet:

»Tempore illo ualentis, quando Ecclesiam Dei uiui furor Arianorum, rege ipso impietatis satellite, persequebatur, hec erat princeps et particeps cunctis pro fide instantibus; hec fugatos recipiebat, aut apprehensos comitabatur. Sed cum eos recepisset  in latebram, qui propter insignem fidem et maiori hereticorum odio infestabantur, et occultantium tangebantur inuidia, graui tunc seditione diabolicis facibus inflammata, quasi contra legem publicam contumax, protrahi ac pati iussa est que illos manebant, nisi prodere maluisset. Processit impauide, cupida passionis, et iniuria publicationis exsultans, quamuis non exspectasset trahi, tracturos anteuolans ad iudicem; qui confusus ueneratione presentis, non exsecutus est infidelitatis iram, dum fidei miratur audaciam.

»Eadem tempestate per triduum quinque milla monachorum latentium panibus suis pauit : ut per eius manum iterum Dominus iehsu pristinum numerum in deserto  pasceret, tanto quidem nunc impensiori clementia, quanto minori licentia fouebantur occulti, quam illi quondam, qui ad Dominum uoluntarie in libertate et pace conuenerant. Sed hec nec timida deprehendi, interdictum secura prebebat officium, nec uolens gloria operationis agnosci, tamen operis magnitudine prodebatur, totidem apud homines testimoniis gloriosa, quot pastis, Deo conscio .« Hec Paulinus, mirifica predicatione tam egregia facta celebrans, que sane gesta esse in Aegypto  , non autem in Palestina, illud persuadet, quod nullibi tam ingens numerus monachorum simul collectorum nisi in Aegypto fuerit reperiri. Mansisse quidem ipsam Melaniam in Aegypto mensibus octo  , Palladius docet . Porro ab his diuersa esse noscuntur que de eiusdem Melanie officiis, quibus prosecuta est in Palestina relegatos confessores, idem Palladius tradit, que paulo post narraturi 428 sumus. Ut autem tam ingenti opere, in occultandis atque pascendis monachis quinque millibus in deserto, ueluti contumeliis prouocatus prefectus, libens eius responsionibus cesserit, summa femine claritudo, que apud hostes quoque reuerentiam sibi conciliabat, in causa fuit. Erat quidem Melanie nomen  non Rome tantum, sed ubique locorum Romani imperii cognitum, atque in honore habitum, tum nobilitate generis, tum egregie pietatis prestantia; de qua hec idem qui supra Paulinus: »Mulier celsiore gradu ad humilitais cultum ob amorem  Christi deiecta sublimiter, ut uiros desides in infirmo sexu fortis argueret, arrogantes in sexu utroque personas, pauperata diues, et nobilis humiliata confunderet. Igitur Marcellino consule auo  , de ambitu generis et opum luxu in teneris adhuc annis nuptias passa, et breui mater, sed infelicitate mortalium non longum potita est, ne diu terrena diligeret. Nam preter alias orbitates, quas irrito in fetibus abortiuis labore, adhuc marito participe defleuit, ita creuit erumnis, ut duos filios et maritum intra anni tempus amitteret, unico tantum sibi paruulo ad memoriam potius, quam ad compensationem affectuum derelicto :« Hec et alia de ipsa Paulinus, etc.

 Porro Melanie filio hoc tempore preturam urbanam fungenti  iunctam fuisse constat in matrimonium Albinam, Melania uero iunior eius neptis Piniano in matrimonium tradita fuit ; sed de his inferius.

Laudat sanctus Hieronymus femine summam constantiam  , quod simul siccis oculis sepelisset uirum suum ac duos filios ; uno uero superstite derelicto, peregrinata fuerit in Aegyptum primo, inde Ierosolymam; ibique ad quinque lustra esse commoratam, Paulinus tradit ; amplius uero annos duos, nempe uiginti septem  , Palladius affirmat .

Porro Melanie in Aegypto commoratio magnum  plane cum ipsi tum Ruffino attulit detrimentum: siquidem cum Didymo Alexandrino magni nominis uiro, et ob eximiam coniunctam cum oculorum cecitate peritiam plane cunctis admirabili, intimam consuetudinem habentes, propinante illo ipsis sitientibus, quem mirifice predicabat, Origenem suum, hauserunt isti una cum dulci potu uenenum, etc. Qui sic eorum animis Periarchon Origenis infudit, ut eo tanquam magno thesauro ditati, cuperent totum catholicum orbem locupletari; sed plane aspidis oua fouerunt; quibus ruptis, prodiere serpentes, quorum lethali ueneno quam plurimi misere periere. At de his inferius suis locis pluribus agendum erit: hec modo satis in his que spectant ad Melanie et Ruffini consuetudinem cum Didymo in Aegypto hoc  tempore, quo illuc sunt peregrinati.



Profectio in Palestinam.

Anno Christi 372.---Melania hoc eodem anno, quo ex Petri Alexandrini litteris uidimus Aegypti episcopos et monachos relegatos esse Diocesaream oppidum in Palestina situm, illis ministratura, magno fidei ardore succensa, Ierosolymam profecta est. Quid uero ipsa ibi egerit, Palladius docet his uerbis : »Post hec autem, cum Alexandrie prefectus Augustalis Isidorum, Pithymum [Euthymium]  , Adelphium, Paphnutium, Pambonem, inter quos etiam senem Ammonium unam habentem auriculam, et duodecim episcopos, presbyterosque, et alios quosdam usque ad centum duodecim numero circa Palestine Diocesaream  damnasset exsilio: istos hec beatissima omnes secuta est, et propriis facultatibus eis ministerium suum prebuit. Cumque ab illis qui in memoratorum custodia erant prohiberetur hec facere , benedicta tunc illa, sumpta ueste seruili circa uespertinas horas, omnia eis uite necessaria afferebat.

429 »Quo cognito, Palestine prouincie consularis, credens quod sinus suos posset fumo quodam atque terrore ex pecunia eius implere, iussit eam  corripi et in carcerem trudi. Ex quo loco tunc ei per internuntios quosdam sancta illa mandauit: Ego, inquit, illius filia, et  illius coniux fui, ancilla uero nunc Christi sum; ne ergo me ob uilitatem presentis habitus contemnendam putaueris, quia facile extollere, si uelim, me possum; nec terrere igitur me in aliquo uales, neque quidquam mihi de meis rebus auferre. Atque ideo ne fortassis ignorans periculum aliquod aut crimen incurras, idcirco ista tibi mandaui; quasi que diceret; Interdum enim necesse est aduersus imprudentes hec agi, et ueluti accipitre uel cane contra eos arrogantia uti, que congruo tempore superbos comprehensura imitatur. Talibus ergo uerbis mox ipse territus iudex, excusauit eidem factum suum; et ita eam, ut meruerat, honorauit; et iussit, ut ad illos uiros, quoties uellet, accederet.« Hactenus de illius ministerio exhibito confessoribus.



Profectio Ierosolymitana et ibidem commoratio.


Anno Christi 372.---De commoratione eius Ierosolymis sic mox subdit: »Hec autem, reuocatis ab exsilio memoratis uiris, monasterium apud Ierosolymam sibi fecit, in quo uiginti et septem annorum tempus impleuit, quinquaginta secum sorores uirgines habens. Erat etiam cum ea Ruffinus quidam nomine, Italus, ciuis ex Aquileiensi oppido, uir nobilium et in proposito singulari satis fortium morum, qui ad presbyteratum postea meruit peruenire; quo nullus mansuetior, fortior, et placidior, tanquam omnia sciens, in sexu uirili potuit inueniri.« Hec quidem de Ruffino Palladius, de Origenis sectatore Origenista, Hieronymo eam ob causam perinfensus: ut non mireris, si qui Ruffinum immensis laudibus  ornat, Hieronymum eodem in commentario contumeliis laceret. Sed de Palladio suo loco plura inferius, qui de instituto Melanie atque Ruffini toto illo temporis spatio, quo uixerunt Ierosolymis, ista subdit:

»Isti igitur in uiginti et septem annis omnes apud Ierosolymam sanctos, atque peregrinos episcopos et monachos, uirginesque  suscipere propriis sumptibus ac fouere consueuerunt, omnesque ad se uenientes meliores tantarum ac talium rerum contemplatione fecerunt. Illos enim quadringentos numero monachos, qui propter Paulinum  se ab Ecclesia separabant, sancte rursus Ecclesie reddiderunt. Omnes etiam preter hos peruerse secte homines  et contra Spiritum sanctum sacrilego ore certantes, ad Ecclesiam nostram, uera suadendo, ac iugiter cunctos docendo, reuocauerunt, honorantes quidem ac sepe pascentes eiusdem loci clericos: et hec pariter facientes, uitam suam pio studio finierunt, nulli quidem ex se uel leuem dantes scandali suspicionem, totum uero orbem terrarum spirituali edificatione plenissimum relinquentes.« Hactenus Palladius.

Baron., ad annum Christi 385.---Ceterum ratione Melanie, quam Paula Ierosolymam secuta est, calumniam passus est Hieronymus, quam inter ea que in ipsum post Damasi obtium a calumniantibus fuere obiecta, ac stimulante odio atque inuidia perpetrata,  idem ipse ea epistola, quam, nauim in portu Romano conscensurus, conscripsit ad Asellam, exactim recenset; ubi inter alia : »Nihil mihi aliud obiicitur, nisi sexus meus; et hoc nunquam obiicitur, nisi cum Ierosolymam Paula et Melania proficiscuntur.« Et post: »Nulle alie Romane urbi fabulam prebuerunt, nisi Paula et Melania: que, contemptis facultatibus, pignoribusque desertis, crucem Domini, quasi quoddam pietatis leuauere uexillum. Si balneas peterent, unguenta eligerent, diuitias et uiduitatem haberent materiem luxurie et libertatis; domine uocarentur et sancte: 430 nunc in sacco et cinere formose uolunt uideri, et in gehennam ignis cum ieiuniis et pedore descendere, uidelicet non licet eis applaudente populo, perire  cum turbis.« Quod ad Melaniam spectat, eum eam uiduam nominet, haud dubium ipsum intelligere de Melania seniori; iunioris enim uiuebat adhuc uir Pinianus. Nec sic quidem eius hic meminit, quasi tunc Rome esset, quam iam plures ante annos uidimus in Aegyptum primo, inde uero Ierosolymam esse profectam, ibique in presenti uitam agere: sed idcirco eius meminit sanctus Hieronymus, quod tum eius migrationis Ierosolymam occasione, tum Paule idem iter capessentis, quo et tenebat ipse Hieronymus, detractores eam calumniandi ansam arripuissent. At subdit:

»Si gentiles hanc uitam carperent, si Iudei haberent solatium non placendi eis quibus displicet Christus. Nunc uero, proh nefas! homines Christiani,  pretermissa domorum suarum cura, et proprii oculi trabe neglecta, in alieno oculo festucam querunt : lacerant sanctum propositum, et remedium pene sue arbitrantur, si nemo sit sanctus, si omnibus detrahatur, si turba sit pereuntium, si multitudo peccantium. Tibi placet lauare quotidie, alius has mundities sordes putat; tu attagenem ructas, et de comeso acipensere gloriaris, ego faba uentrem impleo; te delectant cachinnantium greges, me Paula Melaniaque plangentes; tu aliena desideras, ille contemnunt sua; te delibuta melle uina delectant, ille potant aquam frigidam suauiorem; tu te perdere existimas, quidquid in presenti non habueris, comederis, deuoraueris, ille futura desiderant, et credunt uera esse que scripta sunt. Esto inepte et  inaniter, quibus resurrectio corporum persuasit, quid ad te? nobis e contrario tua uita displicet. Bono tuo crassus sis, me macies delectat et pallor. Tu tales miseros arbitraris, nos te miserabiliorem putamus. Par pari refertur, et inuicem nobis uidemur insanire.

»Hec, mi domina Asella, cum iam nauim conscenderem, raptim flens dolensque conscripsi; et gratias ago Deo meo, quod dignus sim quem mundus oderit. Ora autem ut de Babylone Ierosolymam regrediar; ne mihi dominetur Nabuchodonosor, sed iehsu filius Iosedech ; ueniat Esdras, qui interpretatur Adiutor, et reducat me in patriam meam. Stultus ego, qui uolebam cantare canticum  Domini in terra aliena, et deserto monte Sina, Aegypti auxilium flagitabam ; non recordabar Euangelii, quia qui de Ierusalem egreditur, statim incidit in latrones, spoliatur, uulneratur, occiditur . Sed licet sacerdos dispiciat atque leuites, Samaritanus ille misericors est; cui cum diceretur, Samaritanus es, et demonium habes ; demonium renuens, Samaritem se non negauit, quia quem nos custodem, Hebrei Samaritem uocant. Maleficum quidam me garriunt, titulum fidei seruus agnosco. Magum uocant et Iudei Dominum meum . Seductor et Apostolus dictus est. Tentatio me non apprehendat nisi humana . Quotam partem angustiarum perpessus sum, qui cruci milito? Infamiam falsi criminis imputarunt;  sed scio per bonam et malam famam  perueniri ad regna celorum. Saluta Paulam et Eustochium, uelit nolit mundus, in Christo meas. Saluta matrem Albinam sororemque Marcellam, Marcellinam quoque et sanctam Felicitatem; et dic eis: Ante tribunal Christi simul stabimus: ibi apparebit qua mente quis uixerit. Memento mei, exemplum pudicitie et uirginitatis insigne, fluctusque maris tuis precibus mitiga.« Hactenus Hieronymus ad Asellam.

Quod uero uides nullam ab eo salutationem impertiri Melanie, satis indicatur quod dictum est, ipsum intelligere ea epistola de Melania seniore iam diu ante Ierosolymam profecta, ibique commorante.



Ruffini et Melanie miserabilis lapsus.

 Baronn., ad annum Christi 393.---Porro quomodo postea precipui Hieronymi aduersarii et Origenistarum patroni fuerint ipse Ruffinus atque Melania, habet ipse epistola ad Pammachium 431 de optimo genere interpretandi, ubi pseudomonachi fraudes detegit: »Hec non est illius culpa, cuius sub persona alius agit tragediam, sed Ruffini et Melanie magistrorum eius, qui illum magna mercede nichil scire docuerunt .« Proh dolor! tanto totius catholice Ecclesie scandalo, ita mutatus est in inimicum Hieronymo amicus carissimus ille Ruffinus, cui quam arctis amicitie uinculis et insolubilibus necessitudinis nexibus ipse Hieronymus astrictus esset, uel uno saltem illo declarat elogio, cum eumdem una cum Melania uisitantem Aegypti  monasteria e solitudine Syrie litteris inuisens, atque salutans, inter alia plurima amoris signa sic ait: »Credas mihi, frater, non sic tempestate iactatus portum nauta prospectat; non sic sitientia imbres arua desiderant; non sic curuo assidens littori anxia filium mater exspectat, postquam me a tuo latere subitus turbo conuulsit, postquam glutino caritatis herentem impia distraxit auulsio ,« etc. Quanta enim animi sollicitudine saluum sibi cuperet quod haberet, neue propter absentiam aliquod uel leue saltem pateretur dispendium amicitia, pertimesceret; ad finem illud, quod memoria tenacius retineret, apposuit: »Obsecro te, ne amicum qui diu queritur, uix inuenitur, difficile  seruatur, pariter cum oculis mens amittat. Fulgeat, cui libet, aurum, et pompaticis ferculis corusca ex sarcinis metalla radient; caritas non potest comparari, dilectio pretium non habet; amicitia que desinere potest, uera nunquam fuit.« En quibus ipse circumdat uallis amicum, ne eos, uolens licet, transilire absque ignominie nota ualeret. Sed secutus alienos Ruffinus infelix, terga uertit amico, merensque tranfuga in castris hostium, inde in amicum ac fratrem furens, prodit dux impiorum armatus, nulla prorsus alia causa compulsus, quam ut aduersantes catholice ueritati Origenis errores saluos seruet atque propugnet: ipsum quidem haud segniter, uel loco nouissimo, sed inter primos militasse, Epiphanius dicta epistola ad Ioannem indicare uidetur,  dum inter tot defensores Origenis ipsum tantum nominat, ac bene precatur his uerbis: »Te autem, frater, liberet Deus, et sanctum populum Christi qui tibi creditus est, et omnes fratres qui tecum sunt, et maxime Ruffinum presbyterum, ab heresi Origenis, et ab aliis heresibus et perditione earum ,« Hec Epiphanius.

Sed maiori me dolore sauciat, angore cruciat, atque merore consternit Melanie acerbissimus casus. Heccine uidua illa clarissima, ornamentum Romanarum feminarum, decus summum Christianorum, uiuumque exemplar Christiane philosophie, que insigne illud Rome specimen edidit, cum eodem tempore maritum ac duos carissimos liberos siccis penitus oculis sepeliuit? cuius incredibilem sanctitatem  admiratus predicans quondam ipse Hieronymus, aliisque imitandam proponens, illa tante fiducie effatus est uerba: »Sancta Melania nostri temporis inter Christianos uera nobilitas, cum qua tibi Dominus  mihique concedat in die sua habere partem, calente adhuc mariti corpusculo, et necdum humato, duos simul perdidit filios ,« etc. Sed plane quod subditur in femina gloriosius, cum de uicta uictrice omnium urbe triumphans, superatoque insito a natura unice prolis amore, Roma spreta, unico ibi relicto filio, exsul mundi, celi ciuis, uictrix etiam uentorum et fluctuum, ingruente iam hieme  Ierosolymam nauigauit.

Quam ob causam iure meritoque idem sanctus Hieronymus tantarum rerum admiratione stupens,  eam dignam existimauit ut Thecle nomine nuncuparet ; nobiliorem titulum non inueniens quo Melaniam decoraret, quam nomen sanctissime uirginis, primogenite Pauli, et prime martyris inter feminas, utpote que Rome prima omnium clarissimarum mulierum Romanarum, spernende pro Christo urbis, contemnendi diuitias, deserendi filios, petendique Ierosolymam exemplum dedit, ceterisque ad ipsum prestandum, forte 432 aggressa facinus, uiam aperuit, cum ipsa prima reliquas Romanas nobiles feminas antegressa, relicta Aegypto, transmissoque mari, in littore Palestino, terra promissionis, possessione sanctorum, felicior quam Maria in terra deserta, tympanum pulsans penitentie,  precinuerit Domino canticum nouum, quam alie illustres Romane femine, uere reddite Isrelite, uirgines atque uidue secute, choros ducentes, easdem cum ea concinuere Christo uincenti laudes. Sed probata ad aquas contradictionis  decepta, superata defecit; tantaque onusta adeo pretiosis mercibus nauis  in ipso tranquillitatis portu  est passa naufragium, cum incauta in syrtes Origenis impegit; Origenisque sic conspersa fuligine, conuersa est ex Nemi in Mara, et ex Thecla rediit in Melaniam; a fuscedine ductum nomen infaustum. Ista patitur humana conditio; ut nichil quilibet, dum uiuit, uendicet sibi tutum.



Reditus Romam.


Anno Christi 397.---Qui sequitur Christi annus 397 consulatu Cesarii et Attici, Fastis ascribitur, quo hereses Origenis sub pietatis inuolucro per Ruffinum presbyterum Aquileiensem e Palestina cum Melania Romam redeuntem inferuntur in urbem; propinateque aureo calice Babylonis, antequam inebriarentur illis fideles, detecte atque explose fuerunt. Hec autem quo modo se habuerint, dicendum per singula; sed ante omnia, que sunt temporis elucidanda.

Ruffinum quidem indiuiduum Melanie comitem cum ea in Aegyptum profectum  et in Pelestinam, ibique apud eam, usque dum illic mansit, Ierosolymis uitam transegisse, que dicta sunt superius ex Hieronymo satis significant; at ea demum remeante  Romam, eiusdem assectatum esse uestigia, Palladii atque Paulini  testificatione exploratum habetur; ait enim Palladius: »Erat etiam cum ea Ruffinus quidam nomine, ciuis Italus ex Aquileiensi oppido, uir nobilium et in proposito singulari satis fortium morum; qui et ad presbyteratum postea meruit per uenire; quo nullus mansuetior, fortior, et placidior tanquam omnia sciens, in sexu uirili potuit inueniri. Isti igitur in uiginti et septem annis, omnes apud Ierosolymam sanctos atque peregrinos episcopos, monachos, uirginesque  suscepere suis propriis sumptibus ,« etc. Agitque paulo post de eorumdem reditu Romam, de quo et nos itidem. Hec Palladius de Ruffino, eidem in Origenis erroribus  concors, ut superius pluribus demonstratum est. Sed et Paulinus comitem Melanie Ruffinum appellat , quem et haud hactenus satis sibi compertum laudat. Sanctus Hieronymus etiam post hec ad eumdem Ruffinum Rome agentem litteras dedit , ut plane nullum sit dubium  contigisse aduentum Ruffini Romam quando illuc etiam ipsa Melania remeauit. Sed quoto potissimum anno Domini Melaniam in urbem redire contigit, id quidem est accuratius exquirendum.

Iam suo loco satis liquido superius demonstratum est, ipsam una cum Ruffino in Aegyptum primo, indeque Ierosolymam migrasse anno Domini trecentesimo septuagesimo secundo, impp. ualentiniani atque  ualentis nono. Sed quot annos in hac peregrinatione et commoratione insumpserint, diuerse sententie sunt eiusdem Palladii atque Paulini, siquidem ille  uiginti septem numerat annos, Paulinus uero uiginti quinque. Sed huius exploratior atque solidior fides est; nam accepit hec ipse ab eadem Melania, quam redeuntem Romam  Nolam diuertentem excepit 433 hospitem. uerum ex eo quoque certior Paulini testificatio redditur, et Palladii assertio de annis uiginti septem exploditur: quod cum constet, hos adhuc in uita agente Siricio papa repetiisse Romam, si dixerimus ad numerum annorum a Palladio prescriptum ipsorum esse prorogatum aduentum, utique affirmandum esset non sub Siricio, sed sub eius successore  Anastasio eorumdem reditum contigisse. Ex Paulini ergo sententia, qui numerat Melanie ab urbis absentia quinque lustra, dicendum est eamdem hoc ipso anno Romam quasi postliminio rediisse.

Recessisse autem Ruffinum e Palestina cum pace sancti Hieronymi, utriusque testificatione asseritur; recitat enim ipse sanctus Hieronymus eiusdem Ruffini uerba in posteriori apologia, que sunt huiusmodi: »uos nobis pacem proficiscentibus dedistis.« Respondit ipse: »Pacem dedimus, non heresim suscepimus: iunximus dextras, abeuntes prosecuti sumus, ut uos essetis catholici,« etc. Melanie autem ad urbem reditus Palladius eiusmodi foris pretensam affert causam; »Post multum uero temporis  cum audisset, cuidam nupsisse neptem suam Melaniam  uiro, renuntiare autem post nuptias seculo huic uelle cognouisset, metuens ne qui male uite homines ac male secte peruerseque doctrine eidem iungerentur, ob hoc ipsum cum iam admodum senex, hoc est, sexaginta esset annorum, de Cesariensium ciuitate ad urbem Romam intra dierum uiginti spatium nauigauit .« Hec Palladius de asserta et uulgata forinsecus reditus causa. Ceterum eiusdem cum Ruffino in Origenis erroribus  conniuentiam causam exstitisse eisdem ad urbem ueniendi, oratio premissa declarat. Erat his quidem in optatis ut quibus fauerant et quas fouerant toto illo tempore, Origenis sententie , eedem Romane sedis episcopi, ut sic ab uniuersa reciperentur Ecclesia, probarentur assensu. Sed quanta id sit elaboratum industria, et quibus uelamentis una cum his palliata decore heresis se in urbem intulerit, uideamus.

Atque primum, que sanctus Paulinus de Melanie reditu, qui eam suscepit Nole, describat in epistola ad Seuerum, hic reddamus: »Addidit  Dominus hanc gratiam de muneribus et litteris tuis, ut ad eos potissimum dies nobis frater uictor occurreret, quibus sanctam ipsam  ex Ierusalem post quinque lustra remeantem excepimus. At  quam tandem feminam? . Quid hoc loco faciam? uetat fastidii intolerabilis metus uoluminibus adhuc addere; sed persone dignitas, imo Dei gratia, postulare uidetur ut commemorationem tante anime pregressus non raptim omittam, sed paulisper ad eam tibi narrandam , etc.« Prosequitur nobile genus eius referre, utpote que habuerat Marcellinum consulem ordinarium auum, qui una cum Probino consulatum gesserat anno Domini trecentesimo quadragesimo primo, et eius in uita Christiana sectanda ardens studium, et alia plura de ipsa, que nos suo loco superius ordine temporis collocauimus; ac demum de eiusdem, cum rediit, appulsu Neapolim, ista subdit: »Neapolim urbem  breui spatio a Nolana, qua degimus, ciuitate distinctam aduecta est. Ubi filiorum nepotumque occursu excepta, mox Nolam ad humilitatis nostre hospitium festinauit, quo nobis aduenit ambitioso ditissimorum pignorum uallata comitatu.

»uidimus gloriam Domini in illo matris et filiorum itinere quidem uno, sed longe dispari cultu, macro illam et uiliore asellis burrico sedentem, tota huius seculi pompa, qua honorati et opulenti poterant, circumflui senatores prosequebantur, carrucis nutantibus, phaleratis equis, auratis pilentis, et carpentis pluribus, gemente Appia atque fulgente; sed splendoribus uanitatis prelucebat Christiane humilitatis gratia. Admirabantur 434 diuites pauperem, profani sanctam, et illos nostra pauperies ridebat.  uidimus dignam Deo huiusmodi confusionem, purpuream, sericam, auratamque supellectilem pannis ueteribus et nigris seruientem. Benediximus Dominum, qui humiles et excelsos facit sapientes, esurientes implet bonis, et diuites dimittit inanes . In istis tamen diuitibus eadem die de maternis bonis pauperem spiritum stupebamus, qui magis sancta matris inopia, quam sua uisibili abundantia gloriabantur. Id ipsum autem gloria Domini uidebatur operari, quod egenule nostre diuitias in eius filiis intuebamur; ut iam hinc fructum fidei sue caperet, cum uictoriam suam de huius seculi uanitate ipsa despectaret, cominus uidens omnia que propter Christum reliquerat et contemnere perseuerarat. Illi sericati et pro suo quisque sexu toga aut stola soliti  splendere filii, crassam illam ueluti spartei staminis tunicam et uile palliolum gaudebant manu tangere, et uestimenta sua uelleribus, auro, et arte pretiosa pedibus eius substernere, pannisque contegere gestiebant; expiari se a diuitiarum suarum contagio iudicantes, si quam de uilissimo eius habitu aut uestigio sordem colligere mererentur.

»Tugurium uero nostrum, quod a terra suspensum cenaculo uno, porticu cellulis hospitalibus interposita, longius tenditur, quasi dilatatum gratia Domini, non solum sanctis qui illam plurimi comitabantur, sed etiam diuitum illorum cateruis non incapaces angustias prebuit; in quo personis puerorum ac uirginum choris uicina Dominedii nostri Felicis  culmina resultabant; neque e diuerso habitationis eiusdem, dissoni licet preposito, hospites obstrepebant, sed et in illis religiosa modestia imitabatur nostre silentium discipline; ut si dissimularent concinere uigilantibus pigro uentre sopiti, tamen non auderent piis uocibus dissonare, fideli timore compositi, quo placitis psallentium uocibus, compresso secularium turbarum tumultu, etiam taciti concinebant. uerum ut ad perfectam Domini columbam recurram, scito nunc istam tantam in sexu infirmitatis uirtutem Dei, cui refectio in ieiunio, requies in oratione, panis in uerbo, habitus in panno, lectus in sagulo et centone durus in terra fit mollis in littera, qua rigidi cubilis iniuriam mitigat lectionis uoluptas; et sancte anime in Domino uigilare, requiescere  est.

»Hanc ergo filia Sion hactenus habuit et desiderat, nunc filia Babylonis habet et admiratur; quia iam et ipsa urbs in pluribus filia Sion est quam filia Babylonis; et ideo miratur in humilitatis obscuro et ueritatis luce uiuentem, et fidei incitamenta diuitibus, angustiarum solatia pauperibus ministrantem, quanquam illa quietis et latebre sue apud Ierusalem in Romanis modo turbis estuans clamat: Heu me! quia incolatus meus prolongatus est ; ideone dilata sum, ut nunc habitarem cum habitantibus Cedar? Hoc enim nomine apud Hebreos  significatur obscuritas. Quare ita illi gratulandum de memoratis uirtutibus puto, ut de presenti sede timeatur, ut tam insignis anima plus Rome conferat  quam de Roma trahat, et sic sedeat super flumina Babylonis, ut recordetur Sion , et organo corporis sui suspenso ab inimice omnibus Babylonis insidiis et illecebris, in sui propositi tenore, uelut in salicibus genuino semper humore uiuentibus, constituta uirere non desinat, et permanente fidei constantia, uirtutisque gratia, folium eius non defluat, ut sicut uita eius in itinere aspectatur, ita et laus in exitu canatur.« Hucusque Paulinus de aduentu Melanie Romam: quam quidem urbem cum sic nominet filiam Babylonis, ut tamen in pluribus dicat eam preseferre filiam Sion, facile puto intelligis, ea nominis unius urbis uarietate discriminatos esse gentiles a Christianis; nimirum ut ea ex parte Roma Babylon dicatur, ubi adhuc in ea gentilitia uigeret  impietas; Sion autem in pluribus, utpote que Christianis abundaret, in quibus cultus religionis uere micaret; ut plane ex tanti uiri sententia ualeas intelligere quo sensu a Ioanne in Apocalypsi Roma sit Babylon nominata [* 1Kb] . At de his satis tomo primo Annalium actum est.

Sed ad Melaniam redeamus: quam cum sic a Paulino laudatam uides, ne mireris: his quidem ipsa atque maioribus digna preconiis uidebatur nescientibus 435 que paucis arbitris in Palestina non tam ab ipsa quam per ipsam a suis consociis de inducendis in Ecclesiam erroribus Origenis, refragante sancto Hieronymo, ac penitus obnitente sancto Epiphanio,  gesta essent. Quomodonam, queso, Paulinus sciret que nec qui Ierosolymis essent nosse potuerint? ut superius est demonstratum in controuersia illa habita inter sanctum Epiphanium et Ioannem Ierosolymitanum episcopum, Origenistarum patronum, negantem tamen se Origenis errores defendere, que litteris sancti Hieronymi uni innotuere Pammachio. uides igitur Paulinum horum omnium penitus ignarum adeo mirifice Melaniam iure laudasse; sed et eius in uia comitem immensis preconiis, aliis ad eumdem Seuerum datis litteris, celebrasse Ruffinum, in quorum celebrationem omnium conuersa fuisse studia Christianorum, quis poterit dubitare ? En uides, quibus qualibusue anteambulonibus inferatur in urbem heresis Origenis, ut plane  pro miraculo dicendum fuerit, si, audito sonitu tube, fistule, et cithare, sambuce, et psalterii, symphonie, et omnis generis musicorum, non adorauerint omnes statuam auream ; si, inquam, quos sanctissimorum uirorum etiam audirent encomiis pene diuinis efferri, eque plausibus non exceperint, et obuiis quoque manibus, quod ab illis sanctitatis titulo foris inscriptum offerretur, omnes non acceptarint, etc.

Accepit tunc idem Paulinus a Melania perbreue segmentum ligni sanctissime crucis, missum sibi a Ioanne Ierosolymorum episcopo. Testatur id quidem ipse Paulinus, cum ex eo quid modicum sumptum, nomine Therasie sue, mittit ad socrum ipsius Seueri Bassulam, dum hec ait: »Partem particule de ligno  diuine crucis, quod nobis donum benedicta Melania ab Ierusalem munere sancti inde episcopi Ioannis attulit, hoc specialiter sorori nostre uenerabili Bassule misit conserua communis. Sed quod alteri uestrum datur, utriusque uestrum est, quia in utroque uestrum una ratio manet, et sexum euacuat fides, qua in uirum perfectum ambo concurritis. Accipite ergo ab unanimis fratribus, in omni bono uestrum sibi consortium cupientibus. Accipite magnum in modico munus; et in segmento pene atomo hastule breuis, sumite monimentum presentis et pignus eterne salutis. Non angustetur fides uestra carnalibus! oculis parua cernentibus; sed intenta acie totam in hoc minimo uim crucis uideat. Dum uidere uos cogitatis lignum illud, quo salus nostra, quo Dominus  maiestatis affixus, tremente mundo, pependerit; exsultetis cum tremore: recordemur et petras fissas ad huius affectum crucis, et saltem saxorum emulatione precordia nostra findamus timore diuino ,« etc.

Quod rursum ad idem lignum sanctissime crucis a Melania Paulino datum spectat, ingens plane ex ipso contigit edi miraculum, cum incendio flagrante feno referta casa, in Paulini ipsius hospitium conuersa flamma cuncta impetu uiolento depascente, oblato ab ipso globis igneis eodem ligno crucis, incendium protinus resilierit, atque penitus exstinctum fuerit. Quod ipsum perpetua memoria consecrandum miraculum,  ipse Paulinus uersibus cecinit .

Donatus est preterea idem Paulinus ab eadem Melania tunica, innocuorum agnorum contexta uellere: quam idem ipse, cum accepisset a Seuero, pallium ex pilis camelorum hirsutum eidem dono misit; de qua post alia sic ad ipsum scripsit: »Nos, inquit , neque uerbis, neque rebus digna pensantes, unica tamen facultate nobis caritatis, qua uobis sola pares sumus, misimus tunicam, quam ab usu meo, ut de stercoris uilitate collectum pannum dignare suscipere. Nam uel hoc innocentie tue congruit, quod de tenero agnorum uellere contexta blanditur attactibus. Addo autem adhuc prelio eius et gratie, quod quo dignior  probetur usu tuo, de sancte et illustris in sanctis Dei femine Melanie benedictione mihi pignus est. Unde te dignior uisa est, cuius fides 436 illi magis quam noster sanguis propinquat.« Hec Paulinus, quibus quidem postremis uerbis se Melanie sanguine fuisse coniunctum significat.

Contigerat autem haud pridem ante aduentum Melanie Nolam mitti ab eodem Seuero ad ipsum Paulinum libellum scriptum de rebus gestis sancti Martini, quem Melanie illum auide cupienti se legisse testatur, necnon ostendisse sancto Nicete Dacorum episcopo, qui hoc eodem tempore pietatis ergo in Italiam peregrinatus fuit; ait enim ea epistola ad Seuerum reddita: »Martinum enim nostrum illi  studiosissime talium historiarum  ipse recitaui; quo genere te et uenerabili episcopo atque doctissimo Nicete, qui ex Dacia Romanis merito admirandus aduenerat, et plurimis Deo sanctis, in ueritate non magis tui predicator, quam mei iactans, reuelaui ,« etc.

Hoc ipso quidem anno contigisse magni illius Nicete aduentum, ex numero natalium sancti Felicis a Paulino editorum rectam exploratamque possumus deducere rationem. Nam cum ipse, scribens ad Seuerum , testetur quolibet anno se statuisse conscribere uersibus eiusdem Felicis natalitium, plane ex numero eorumdem annos quoque licebit suo ordine adnumerare. Sed cum in nono a Paulino edito Natalitio mentio habeatur de posteriori eiusdem Nicete aduentu Nolam, eumque contigisse  dicat anno quarto a priori ipsius aduentu, affirmare opus est ipsum eius priorem aduentum tempore quo natalitium quintum elaborauit accidisse. De eius enim posteriori aduentu, quo meminit de priori, isti sunt uersus :

uenisti tandem quarto mihi redditus anno;
Sed grates Christo, quia te uel sero reuexit.

Cum igitur hac ratione priorem eius aduentum contigisse oportuerit tempore quinti editi natalitii in quem Domini annum illud potissimum inciderit, hoc exquirendum est. Numeranda quidem esse natalitia illa Paulini ab ultimo anno, quo adhuc detentus in Hispania Romam parabat aduentum, ex ipso satis intelligi potest. Fuit ille annus Domini   trecentesimus nonagesimus tertius. Sequenti autem, cum iam ad natalem diem sancti Felicis Nolam se contulisset, secundum ordine edidit natalitium. Cum uero  iam annum apud eumdem sanctum Felicem egisset in ipso agro Nolano, quando et legationem ab episcopis Africanis suscepit, qui fuit annus Domini trecentesimus nonagesimus quintus, tertium ab eo scriptum est natalitium; sequenti uero anno, nempe superiori, quartum. Unde hoc ipso anno Domini trecentesimo nonagesimo septimo, ipsum quintum elucubratum fuisse natalitium necessario dicendum est: quo tempore et Nicete aduentum contigisse, eque opus est affirmare, cum a quinto natalitio usque ad nonum numerus ille perficiatur annorum quatuor, quo Nicetas reditum in Italiam  prorogauit, etc.

Iam uero, ubi satis apud Paulinum Nole consedimus, Melaniam cum Ruffino redeuntem in urbem prosequamur. Qui enim diu ab urbe absentes Ierosolymis tanquam in spiritali quadam academia, ut ueram excolerent sapientiam, quinque  lustris consederant, cum primum Romam uenerunt, omnium plane oculos pre admiratione in se conuerterunt. Leti iam illi uidere presentes, que de iisdem absentibus summo sepe preconio fama detulerat; sed non uidere tantum, uerum et audire solliciti; sicque ab ore ipsorum tanquam a celesti quodam illato Romam oraculo pependerunt. Cum ipsi, quam ex Origenis libris didicerant, Stoica indolentia perfectissime et ad omnes numeros absolute uite Christiane  specimen edentes, maxima apud Christianos omnes qui Rome erant, perpaucis eruditis exceptis, quos antea sanctus Hieronymus litteris monuisset, existimatione fuerunt. Cum sic igitur animos ciuium erga se suosque esse 437 propensiores et optime affectos Ruffinus intellexisset, e uestigio impietate referta allata secum ex Aegypto primum, inde Ierosolymis, scrinia reserat, indeque depromit pestiferas merces, sed ita fallaciis obuolutas et auro celatas, ut bene prudentes et sapientes quoque eedem decipere potuissent.

De appulsu autem horum in Romanum portum agens sanctus Hieronymus, hec per antiphrasim : »O triremem locupletissimam, que Orientalibus et Aegyptiis mercibus Romane  urbis ditare uenerat paupertatem.

. . . . . . . . . Tu maximus ille es
Unus qui nobis scribendo restituis rem.
Ergo nisi de Oriente uenisses, eruditissimus uir hereret, adhuc inter mathematicos.« Et paulo post: Te multo tempore Pharus docuit quod Roma nesciuit, instruxit Aegyptus quod Italia hucusque non habuit,« etc.



Melania recedit ab urbe in Siciliam et reuertitur Ierosolymam.

Anno Christi 408.---Hoc item anno  qui urbis obsidionem precessit, Melania Romana uidua, de qua sepe superius mentio facta est, antiqui  uatinicii ante annos quadringentos  editi memor, distractis prediis, una cum Melania nepte, Pinianoque eiusdem Melanie uiro, et Albina nuru, euasura eum illis imminentem urbis cladem, Roma recedens, Ierosolymam se iterum contulit, ubi post dies quadraginta ex hac uita migrauit. Hec ex Palladio  qui et tradit eiusmodi prophetico oraculo ab ea Rome euulgato, atque sepius inculcato, complures Romanorum ciuium Christianorum ad rerum temporalium contemptum inductos esse, consultius existimantes amore Christi, spe superne retributionis, prodigere in pauperes suas diuitias, quam eas ad barbarorum predam relinquere: quo nomine, cum rei euentus uerum probasset oraculum, immensas Deo gratias  egere. Maior quoque uis inerat ad hec suadenda Melanie orationi, quod dictitaret  una cum urbe orbem pariter ruiturum.

Quod autem idem Palladius ait, una cum Melania recessisse Roma Melaniam iuniorem ipsius neptem, et uirum eius Pinianum, necnon nurum Melanie Albinam, cognationem Melanie sic accipias. Filius eius unicus illi relictus duxit uxorem Albinam, ex qua Palladius ait genitam esse Melaniam iuniorem, senioris Melanie neptem, que in matrimonium collocata est Piniano, cuius socrus Albina fuit ; quod uero ei inhereret loco matris, sanctus Augustinus ad ipsam scribens, Pinianum eius filium nominat, et frequenter his uti nominibus consueuit . Hic rursum  attende, diuersam prorsus hanc Albinam nurum Melanie ab illa fuisse Albina matre sancte Marcelle, de qua sepe sanctus Hieronymus; quam ante plures annos ex hac uita migrasse, eiusdem sancti Hieronymi testificatione didicimus. Que autem acciderint, cum hi, quos hoc anno ab urbe diximus recessisse, in Africam traiecerunt, sequenti anno pro ratione temporis dicturi sumus. Sed hic Palladium corrigere, dum ait Melanie filium ualde iuuenem comitatum esse proficiscentem Melaniam in Siciliam usque; nam quomodo ualde iuuenis, cum constet ante annos circiter quadraginta Melaniam seniorem uiduam esse relictam? uel quomodo in Siciliam usque eam tantum comitatus, qui cum illis nauigauit in Africam, ubi et defunctus est? Id constat ex litteris Augustini  atque Paulini, de quibus anno sequenti dicturi sumus, ex quibus longe uerior de rebus gestis Melanie ac Piniani et sociorum historia accipitur, quam ex Palladio, qui nullam penitus de Africa habuit mentionem, quo hos omnes anno sequenti esse profectos liquet, atque ibi diutius commoratos.

438 Hoc ipso anno  Pinianus uir clarissimus una cum Melania seniore, et Melania iuniore coniuge, atque socru Albina iunioris matre Melanie, cum anno superiori distractis bonis que Rome et in Italia habebat, adnauigasset Carthaginem, ibi ex congestis pecuniis locupletans eius Ecclesie pauperes, inde ad sanctum Alipium Tagastam  profectus est . Ad quos omnes sanctus Augustinus, cum primum eorum aduentum audisset, litteras dedit, quibus se excusat, quod propter ingruentem duram hiemem, et statum Hipponensis ecclesie titubantem, ad eos inuisendos minime accurrere ualuisset. Exstat ipsa epistola, cuius est titulus ad Albinum, Pinianum, et Melaniam ; sed pro Albino, Albinam, restituendum puto; quod eius nominis femina eiusdem Piniani socrus una cum ipsis profecta est in Africam, ut tum ex Palladio, tum ex eiusdem Augustini testificatione satis apparet, etc.

Accidit autem, dum iidem in Africa morarentur, filium senioris Melanie uita fungi: quod unicum  amissum pignus ita mater modeste fleuit, ut magno exemplo fuerit Christiane constantie. De qua summa cum laude rei spectator sanctus Augustinus ad Paulinum Nolanum episcopum scripsit. Non exstat quidem epistola ipsa; sed ex redditis ad eum eiusdem Paulini litteris, hec omnia, ab aliis silentio obruta, perspicua satis fiunt. Ait enim Paulinus: »Quia docuisti me in spiritu ueritatis saluare [seruare] moderandi in occiduis mortalibus animi temperamentum; quo et illam beatam matrem et auiam Melaniam fleuisse carnalem obitum unici filii, taciturno quidem luctu, non tamen sicco a maternis lacrymis dolore uidisti .« Appellat Melaniam matrem et auiam, matrem quidem respectu defuncti filii, auiam respectu Melanie neptis; sed pergit Paulinus:  »Cuius quidem modestas et graues lacrymas sicut propior et equalior anime eius spiritus altius intellexisti, et perfecte in Christo femine, salua uirilis anime fortitudine, cor maternum de cordis tui similitudine melius ex equo statu contemplatus es, ut eam primum pro naturali affectione permotam, deinde causa potiore compunctam fleuisse perspiceres, non tam illud humanum, quod unicum filium conditione mortali defunctum in presenti seculo amisisset, quam quod propemodum in seculari uanitate preuentum, quia necdum illum deseruerat senatorie dignitatis ambitio, non iuxta sanctam uotorum suorum auaritiam cogitaret assumptum, ut de conuersionis gloria transisset ad gloriam resurrectionis, communem cum matre requiem coronamque capturus,  si in huius seculi uita matris exemplo saccum toge, et monasterium senatui pretulisset. uerumtamen idem uir  ex uoto sanctitatis tue his operibus locupletatus abscessit, ut materne humilitatis nobilitatem si ueste non gesserit, tamen mente pretulerit.

»Ita enim, secundum uerbum Domini, mitis moribus fuit et humilis corde, ut non immerito credatur introisse in requiem Domini, quoniam sunt reliquie homini pacifico, et mansueti possidebunt terram , placentes Deo in regione uiuorum. Nam certe et illud Apostoli non solum tacito mentis affectu, sed et conspicuis religiosis impleuit officiis; et cum esset altorum huius seculi in ordine et honore  collega, non tamen ut gloriosus terre alta saperet; sed et Christi perfectus imitator, humilibus consentiret, et tota etiam die misereri et commodare persisteret . Unde et semen eius potens in terra factum est  inter eos qui terre fortes nimium eleuati sunt ; ut etiam de beatissima familie ac domus eius uisitatione sanctum hominis meritum reueletur. Generatio  rectorum benedicetur ; gloria non caduca, et diuitie non labentes in domo eius; domus que edificatur in celis non labore manuum, sed operum sanctitate. Sed cesso plura de memoria tam dilecti mihi quam deuoti Christo hominis enarrare, cum et prestitis litteris non pauca super eo narrasse me repetam, et nichil possim de beata huius filii matre et sanctorum patre radice ramorum Melanio melius aut sanctius predicare, quam sanctitas tua in eam profari  439 et disputare dignata est; ut quia ego peccator immunda labia habens, nichil dignum loqui potueram, ut longinquus a meritis fidei eius, animeque uirtutibus, tu ille uir Christi doctor in Ecclesia ueritatis, procurante in melius Dei gratia, parareris dignior tam uirilis in Christo anime predicator, qui et mentem eius diuina uirtute firmatam  spiritu proptore conspiceres, et mixtam cum uirtute pietatem eloquio digniore laudares.« Hactenus Paulinus de Melania orbata filio.

Quod uero ad senioris Melanie filios reliquos spectat, iam diximus duos ex eis uno ferme tempore cum patre esse sepultos, unicum autem masculum tantum ei relictum fuisse, quem Ierosolymam petitura Rome reliquisse, sanctus Hieronymus auctor est  , huncque ipsum esse quem in  Africa uita functum diximus. Ceterum et filias illi fuisse superstites cum Ierosolymis Romam rediit, sanctus Paulinus testatur dum de iisdem magna pompa matri occurrentibus sermonem habet . Porro Melanie huic filio, de quo agimus, uxorem fuisse Albinam nomine, Palladius tradit , quod et nos superius diximus. Sed in eo omnino Palladium iure correximus ex Paulino et Augustino, dum ait filium hunc senioris Melanie ualde iuuenem secutum matrem fuisse in Siciliam usque, cum regressa illa est Ierosolymam; nam ex his que dicta sunt satis liquet ipsum matrem secutum in Africam, ibique diem clausisse extremum. Sed et illud  cuius causa hec notissima ex Paulino de obitu filii Melanie recensuisse uoluimus; quod cum ipsa hoc tempore sancti Augustini atque Paulini preconio  extollatur, argumento esse ipsam maculas illas que ei ex patrocinio Origenis errorum inheserant penitus diluisse, postquam iam illos Rome ab Anastasio papa et Italie episcoporum concilio damnari comperiit. Ceterum cum  ipsa Melania senior quam citius orbata filio nauigauerit Ierosolymam, qui remanserunt, Pinianus et socii, esse morati in Africa, in Actis Melanie iunioris traduntur. Inde uero eosdem profectos esse Alexandriam, ac postea Ierosolymam concessisse, liquet. Melania autem senior  cum Ierosolymam peruenisset, intra quadraginta dies ex hac uita migrauit, et  iam ante reconciliata sancto Hieronymo, qui ibi et peregrinationis eius sociis et consanguineis familiarissime usus esse uidetur, et ex eius ad Augustinum  epistola intelligi potest .





DE RUFFINO PRESBYTERO EIUSQUE LIBRO ILLUSTRIUM uIRORUM ELOGIA ET TESTIMONIA.



DE RUFFINO ELOGIA.


Hieronymus, epist. 5, ad Florentium.

445 Et quia frater Ruffinus  , qui cum sancta Melania ab Aegypto Ierosolymam uenisse narratur, indiuidua mihi germanitatis caritate connexus est,  queso ut epistolam meam huic epistole tue copulatam ei reddere ne graueris. Noli nos eius estimare uirtutibus. In illo conspicies expressa sanctitatis uestigia, et ego cinis et uilissima pars luti, et iam fauilla, dum uertor, satis habeo si splendorem morum illius imbecillitas oculorum meorum ferre sustineat. Ille modo se lauit, et mundus est, et tanquam nix dealbatus. Ego cunctis peccatorum sordibus inquinatus, diebus ac noctibus opperior cum tremore reddere nouissimum quadrantem.


Idem, appendice ad Chronicon Eusebii, anno 14 ualentiniani.

Florentinus Bonosus et Ruffinus insignes monachi habentur. E quibus Florentinus tam misericors in egentes fuit, ut uulgo pater pauperum nominatus sit.


 Paulinus, epist. 9, ad Seuerum.

Ipsam annotationem, quam commonitorii uice miseras, litteris meis inditam direxi ad Ruffinum presbyterium, sancte Melanie spiritali uia comitem, uere sanctum, et pie doctum, et ob hoc intima mihi affectione coniunctum. Si ille has que merito te permouent de annorum siue regnorum non congruente calculo, hiantis historie causas non ediderit, qui et scholasticis et secularibus litteris Grece iuxta ac Latine diues est, uereor ne apud alium in his regionibus frustra requiramus.


Cassianus, lib. uII de Incarnat., cap. 27.

Ruffinus quoque Christiane philosophie uir, haud contemnenda Ecclesiasticorum doctorum portio.


Gelasius pont., in concilio Romano LXX epp.

 Item Ruffinus uir religiosus plurimos ecclesiastici operis edidit libros, nonnullas etiam scripturas interpretatus est. Sed quoniam beatus Hieronymus in aliquibus eum de arbitrii libertate notauit, illa sentimus que beatum Hieronymum sentire cognoscimus.


Sidonius, lib. II, epist. 9, ad Donidium.

Quos inter Adamantius Origenes, Turriano Ruffino interpretatus, sedulo fidei nostre lectoribus inspiciebatur. Pariter et prout singulis cordi diuersa  censentes sermocinabantur, cur a quibusdam protomystarum, tanquam sceuus cauendusque tractator improbaretur; quanquam sic esset ad uerbum sententiam translatus, ut nec Apuleius Phedonem sic Platonis, neque Tullius Ctesiphontem sic Demosthenis  in usum regulamque Romani sermonis exscripserint.


Gennadius, de illustribus Ecclesie Scriptoribus, cap. 17.

Ruffinus Aquileiensis Ecclesie presbyter, non minima pars fuit doctorum Ecclesie, et in transferendo de Greco in Latinum elegans ingenium habuit. Denique maxima parte Grecorum bibliothecam Latinis exhibuit: Basilii scilicet Cesariensis Cappadocie episcopi; Gregorii Nazianzeni eloquentissimi hominis; Clementis Romani Recognitionum libros; 446 Eusebii Cesariensis Palestine Ecclesiasticam Historiam; Xysti sententias; Euagrii sententias

Interpretatus est etiam Sententias Pamphili martyris aduersus Mathematicos.

Horum omnium quecunque premissis prologis a  Latinis leguntur, a Ruffino interpretata sunt; que sunt sine prologo, ab alio translata sunt, qui prologum facere noluit.

Origenis autem non omnia, quia et Hieronymus aliquanta transtulit, que suo prologo discernuntur.

Proprio autem labore, imo gratia Dei et dono exposuit idem Ruffinus Symbolum, ut in eius comparatione alii nec exposuisse credantur.

Disseruit et Benedictionem Iacob super Patriarchas triplici, id est, historico, morali et mystico sensu.

Scripsit et epistolas ad timorem Dei hortatorias multas, inter quas preeminent ille quas ad Probam dedit.

Historie etiam Ecclesiastice, quam ab Eusebio  scriptam et ab ipso interpretatam diximus, addidit decimum et undecimum librum.

Sed et obtrectatori opusculorum suorum respondit duobus uoluminibus, arguens et conuincens, se Dei intuitu et Ecclesie utilitate auxiliante Domino ingenium agitasse, illum uero emulationis stimulo incitatum ad obloquium stylum uertisse.


Honorius, de illustribus Ecclesie Scriptoribus, cap. 17.

Ruffinus Aquileiensis Ecclesie presbyter, non minima  pars doctorum Ecclesie, in transferendo de Greco in Latinum elegans habens ingenium, maximam partem Grecorum bibliothece Latinis exhibuit: Basilii uidelicet Cesariensis episcopi; Gregorii Nazianzeni eloquentissimi hominis; Clementis Romani Recognitionum libros; Eusebii Cesariensis Palestine historie nouem libros, quibus duos addidit; Sixti Philosophi  sententias aduersus Mathematicos.

Origenis autem non omnia, quia et Hieronymus aliquanta transtulit.

Symbolum sic exposuit, ut in eius expositione alii nec exposuisse credantur.

Disseruit et Benedictionem Iacob super patriarchas triplici modo, id est historico, morali et mystico  sensu.

Scripsit et epistolas ad timorem Dei hortatorias multas.

Suo obtrectatori duobus uoluminibus respondit.



DE HOC IPSO LIBRO TESTIMONIA.


Ruffinus, lib. II Hist. Eccl. cap. 4.

Postquam mentionem fecit duorum Macariorum, Heraclidis et Pambo, et quedam Macarii miracula narrauit, subdit: »uerum si singulorum mirabilium gesta prosequi uelimus, excludemur a proposita breuitate,  maxime, cum hec narrationem proprii operis  mereantur.«


Hieronymus, epist. ad Ctesiphontem aduersus Pelagianos, cap. 2.

Qui  librum quoque scripsit quasi de monachis, multosque in eo enumerat qui nunquam fuerunt  ; et quos fuisse scribit, Origenistas  ab episcopis damnatos esse non dubium est; Ammonium uidelicet, et Eusebium, et Euthymium  , et ipsum Euagrium  , Or  quoque et Isidorum  , et multos alios quos enumerare tedium est. Et iuxta illud Lucretii:

Ac ueluti pueris absinthia terra medentes
Cum dare conantur, prius oras pocula circum
447Contingunt dulci mellis flauoque liquore.
Ita ille unum Ioannem  in ipsius libri posuit principio,  quem et catholicum et sanctum fuisse non dubium est, ut per illius occasionem, ceteros, quos posuerat, hereticos Ecclesie introduceret.


Decreti III parte, cap. 3, de Consecr., cap. 16  , ex dictis sancti Apollonii.

Ieiunia sane legitima, id est, quarta et sexta feria non sunt soluenda, nisi grandis aliqua necessitas fuerit, quia quarta feria Iudas de traditione Domini cogitauit; et sexta crucifixus est Saluator. uidebitur ergo qui in his diebus sine aliqua necessitate soluerit statuta ieiunia, uel cum tradente tradere Saluatorem, uel cum crucifigentibus crucifigere.





HISTORIA MONACHORUM

 



DE uITIS PATRUM LIBER TERTIUS, SIuE uERBA SENIORUM, AUCTORE PROBABILI RUFFINO  AQUILEIENSI PRESBYTERO.





Prologus.

 492 uere mundum quis dubitet meritis stare sanctorum  , horum, scilicet, quorum in hoc uolumine uita prefulget, qui omnem luxurie notam tota mente fugerunt, mundoque relicto, eremi uasta secreta rimantur, ibique per terribiles rupes, formidolosis antris excubantes, non esuriunt neque sitiunt, quia dextera Dei sustentat et pascit eos. Horum meritis subleueris; horum supplicationibus peccatorum ueniam merearis, mi domine Fidose  . Non ergo spernas simplicitatem et impolitos sermones; nec enim mei operis est diuine doctrine scriptureque sophistice et eloquenter signare sermones, sed suadere mentes hominum, in fide et operibus ueritatis. Patrum denique, sanctorum patriarcharum, et prophetarum, id est Abraham, Isaac, et Iacob, Moysi, et Aelie, et Ioannis ideo descripta est fides et conuersatio, non tantum ut illos glorificaremus quos certe Deus glorificauerat, et in regno suo gloriosos habebat; sed ut legentibus posteris conferrent ueritatis doctrinam et exempla salutis.





uERBA SENIORUM.

 1. Quidam sanctorum seniorum Patrum, interrogantibus se monachis de causa abstinentie, dixit: Oportet, filioli, ut odio habeamus omnem requiem presentis uite; siue delectationes corporeas ac uentris suauitatem, et honorem ab hominibus non requiramus, et dabit nobis Dominus iehsu celestes honores, et requiem in uita eterna, gloriosamque letitiam cum angelis suis.

2. Idem autem senior dixit: Quia naturaliter inest homini esurire, oportet autem sumere cibum ad necessitates corporis sustentandas, non tamen in passione, seu saturitate uentris. Nam et somnus naturaliter inest homini, sed non in satietate siue resolutione corporis, quo possimus humiliare passiones ac uitia carnis. Satietas enim somni mentem sensumque  hominis stupidum pigrumque reddit; uigilie autem tam sensum quam etiam mentem subtiliorem ac puriorem efficiunt. Ita enim et sancti Patres dixerunt, quia uigilie sancte purificant et illuminant mentem. Sed etiam irasci naturaliter inest homini, non in commotione passionis, sed ut irascatur contra semetipsum ac uitia sua, ut facile emendare et a  se abscindere possit. Nec non etiamsi quid prauum et contra precepta Dei uideamus agere alios, oportet nos contra uitia eorum uehementer quidem irasci, ipsos 493 uero diligenter corripere, et increpare, ac monere, ut emendati saluentur, et ad uitam eternam perueniant.

3. Erat quidam senior in eremo interiori, per multos annos in abstinentia et in omni studio spiritali nimis laborans . Aduenientesque ad eum quidam fratres, admirati sunt eius perseuerantiam, dicentes: Quomodo toleras istum tam aridum et squalidum locum, Pater? Quibus ille respondens, ait: Omnis labor totius temporis quo hic dego nondum unius hore tormentorum eternorum gehenne spatium habet. Oportet, inquit, nos in paruo tempore uite illius sustinere laborem,  et macerare passiones corporis nostri, ut inueniamus in illo futuro ac eterno seculo, quod nunquam deficit, perpetuam repausationem.

4. Referebant nobis sancti seniores de quodam fratre, dicentes, quomodo quodam tempore ita impugnabatur a demonibus, ut statim hora diei prima  tantam famem et defectionem corpori eius facerent, ut penitus sustinere non posset . uerumtamen ille dicebat in corde suo: Quia qualitercunque esurio, oportet me uel usque ad horam tertiam exspectare, et tunc cibum sumere. Cumque facta fuisset hora tertia, iterum dicebat cogitationibus suis: Etiam et nunc uiolenter oportet me sustinere usque ad horam sextam. Cumque aduenisset hora sexta, infundebat panem in aquam, dicens: Dum hic panis infunditur, oportet me etiam horam nonam exspectare. Cumque hora nona aduenisset, secundum consuetudinem complebat omnes orationes suas et psalmodiam secundum regulam, et ponebat panem ut comederet. Hoc ergo per plurimos dies sustinuit. Quadam ergo die similiter ab hora  prima usque ad nonam fecit; cumque hora nona sedisset ut cibum caperet, uidit de sportella (ubi panis, id est, paximatia [ surrexisse fumum magnum, et egressum esse per fenestram cellule eius. Itaque ex illo die, nec esuries nec defectio corpori facta est, sed magis ita corroboratum est in fide et abstinentia cor eius, ut etiam nec post biduum delectaret eum cibum accipere. Ita gratia Dei auxiliante certamini eius, per patientiam suam frater exstinxit gastrimargie, id est gule et concupiscentie passionem.

5. Egressi sunt aliquando de monasterio fratres, ad uisitandum eos qui in eremo commorabantur Patres . Cum autem uenissent ad quemdam eremitam seniorem, suscepit  eos cum grandi gaudio, et sicut consuetudo est, apposuit eis mensulam. uidens enim eos fatigatos de itinere, ideo ante horam nonam fecit eos reficere, et quidquid habebat in cella sua, apposuit ut ederent, et repausauit eos. Facto autem uespere, orationes et psalmos secundum consuetudinem compleuerunt, similiter etiam et nocte fecerunt. Supradictus autem senior separate in alio loco quiescebat sibi, et audiebat loquentes inter se, et dicentes: Quoniam isti eremite magis et melius ad refectionem cibantur quam qui in monasteriis conuersantur. Hec autem senior audiens tacuit. Et cum illuxisset dies, arripuerunt iter ut ad alium eremitam pergerent, qui in uicino eiusdem senis habitabat. Cum autem egrederentur, dixit eis senior: Salutate eum ex me, et  dicite ei: Obserua, et noli irrigare olera. Cum autem peruenissent ad illum seniorem alium, dixerunt ei mandatum. Ipse uero intellexit causam, et tenuit eosdem fratres, deditque eis ut operarentur texentes sportas, sedensque cum eis ipse, non cessauit de opere manuum. uespere autem ad luminaria addidit super consuetudinem alios psalmos, et post completas orationes dixit eis: Nos quidem consuetudinem non habemus cibari quotidie, sed propter uestrum aduentum oportet nos hodie cenare; et apposuit eis panes siccos, et sal, dicens: Quia propter uos debemus amplius aliquid cenare; misit autem modicum acetum, et sal, et modicum olei; et cum surrexissent de mensula, cepit iterum psallere usque ad  prope lucem; et dixit eis: Non possumus propter uos omnem canonem psallere, ideoque repausate modicum, quia de itinere fatigati estis. Cum autem factum fuisset mane hora prima, uoluerunt recedere ab eo, sed non permisit eos senior, dicens. Magis iubete facere nobiscum aliquantos dies; non enim dimitto uos hodie, sed propter caritatem teneo uos uel alios tres dies. Illi autem hec audientes, surrexerunt nocte, et antequam illucesceret, latenter fugerunt ex eodem loco.

6. Quidam de sanctis senioribus salutandi causa profectus est ad alium seniorem eremitam, qui cum omni gaudio suscepit eum, pro cuius aduentu parauit ad refectionem lenticule cibum coctum, dixeruntque inter se ut prius ex more complerent orationes et  psalmodiam, et postea cibum caperent. Cum autem ingressi fuissent, psallebant, totumque psalterium compleuerunt. Nam et de Scripturis sanctis, tanquam legentes, duos prophetas absentes habentes, recitauerunt. Iamque dies abierat, nox similiter recedebat. Dum ergo orarent et intente psallerent, illuxit alia dies, et tunc intellexerunt quod iam nox transisset. Iterum 494 autem inter se de uerbo Dei loquentes, et spiritales sibi sensus exponentes, factum est ut circa horam nonam salutantes se inuicem, ita reuersus est qui uenerat senex ad cellulam suam. Nam refectionem cibi qui paratus fuerat, obliti sunt accipere, dum cibum spiritualem perceperunt; uespere autem facto, inuenit senior ollam plenam sicut parata fuerat; et contristatus, dixit: Heu! quomodo obliti  sumus pulmentum istud.

7. Referebat nobis abbas Zenon, quia aliquando dum proficisceretur ad Palestinam, fatigatus de labore itineris, resedit sub arbore . Erat autem in proximo ager plenus cucumeribus. Cogitauit autem in corde suo, ut surgeret, et tolleret sibi ad refectionem de ipsis cucumeribus: Nihil enim, inquit, grande est quod habeo tollere. Respondensque ipse sibi in cogitationibus suis, ait: Quia fures precipientibus iudicibus in tormenta mittuntur, oportet et ego meipsum probare, si possim sustinere tormenta, que latrones patiuntur. Surgens autem eadem hora, stetit in estu quinque dies, frixitque corpus suum, et dixit cogitationibus suis: Quia non possum sustinere tormenta, ideo oportet me  furtum non facere, sed magis exercere secundum consuetudinem opera manuum, et de laboribus meis reficere, sicut sancta Scriptura dicit in psalmis: Labores manuum tuarum quia manducabis, beatus es et bene tibi erit , quod certe quotidie in conspectu Domini psallimus.

8. Discipulus cuiusdam sancti senioris impugnabatur a spiritu fornicationis, sed, auxiliante gratia Domini, resistebat uiriliter pessimis et immundis cogitationibus cordis sui, ieiuniis et orationibus, et in opere manuum affligebat se uehementer. Beatus autem senior uidens eum ita laborantem, dixit ei: Si uis, o fili, deprecor Dominum, ut auferat a te istam impugnationem. Ille uero respondens, dixit:  uideo, Pater, quia etsi laborem sustineo, sentio tamen fructum in me perficere bonum, quia per occasionem impugnationis huius, et amplius ieiuno, et amplius in uigiliis et orationibus tolero. uerumtamen deprecor te, ut exores pro me misericordiam Domini, ut det mihi uirtutem, quatenus possim sustinere et certare legitime. Tunc senior sanctus dixit ei: Ecce nunc cognoui, fili, quia fideliter intelligis quod hoc spiritale certamen per patientiam ad salutem eternam anime tue proficiat. Ita enim sanctus Apostolus dixit: Bonum certamen certaui, cursum consummaui, fidem seruaui; de cetero, reposita est mihi corona iustitie; non solum autem mihi, sed et omnibus qui diligunt aduentum eius .

 9. Et alius etiam frater uehementer impugnabatur ab immundo spiritu fornicationis. Exsurgens autem noctu abiit ad quemdam sanctum et probatum in uirtutibus seniorem, et confessus est ei quia patiebatur impugnationem a spiritu fornicationis. Hec cum audisset senior, consolabatur eum, docens spiritualibus uerbis de uirtute patientie, dicens, sicut scriptum est, uiriliter agite, et confortetur cor uestrum, omnes qui speratis in Domino . Reuersus est frater ad cellulam suam, et ecce iterum impugnatio insistebat ei. Ipse autem festinauit denuo pergere ad supradictum seniorem. uidens autem eum senior, iterum docebat eum ut patienter et indefesse sustineret, dicebatque ei: Crede, fili, quoniam mittet tibi Dominus iehsu Christus auxilium de celo  sancto suo, ut possis superare passionem hanc. Confortatus autem frater, monente sancto seniore, remeauit ad cellulam suam, et iterum impugnatio ualde conturbabat cor eius. Et statim eadem hora noctis reuersus est ad seniorem, et deprecabatur cum ut intentius pro eo Dominum exoraret. Dixit ei senior: Ne pertimescas, fili, neque resoluaris, neque abscondas cogitationes tuas; ita enim confusus spiritus immundus discedit a te. Nihil enim ita allidit uirtutem demonum, quomodo si quis secreta immundarum cogitationum reuelauerit sanctis ac beatissimis patribus. uiriliter age, fili, et confortetur cor tuum, et sustine Dominum . Ubi enim durior est pugna, ibi gloriosior erit et corona. Denique sanctus propheta Isaias dicit: Nunquid inualida  est manus Domini ad saluandum, aut aggrauata est auris eius, ut non exaudiat ? Considera ergo, filiole, quia certamen tuum exspectat Dominus, tibique contra diabolum dimicanti parat eternitatis coronam. Ideo monet nos sancta Scriptura, dicens: Quia per multas tribulationes oportet nos introire in regnum celorum . Hec autem audiens frater, confirmatum est cor eius in Domino, et permansit apud seniorem, noluitque ultra reuerti ad cellulam suam.

10. Beato abbati Moysi, qui habitabat in loco qui appellabatur Petra, quodam tempore intantum imposuit durissimam impugnationem demon fornicationis, ut non preualeret sedere in cellula sua, sed  abiit ad sanctum abbatem Isidorum, et retulit ei uiolentiam impugnationis sue . Cumque de Scripturis sanctis abbas Isidorus proferens testimonia, consolaretur eum, et ut ad cellulam suam reuerteretur rogaret eum, noluit abbas Moyses pergere ad cellulam suam. Tunc abbas Isidorus pariter cum abbate Moyse ascenderunt in superiora cellule sue. Et dixit ei Isidorus: Respice ad 495 Occidentem, et uide. Cumque respiceret, uidit multitudinem demonum uehementer cum furore perturbari, et quasi ad prelium preparatos, festinantesque pugnare. Dixit autem ei abbas Isidorus: Respice iterum ad Orientem, et uide. Cumque respiceret, uidit innumerabilem multitudinem sanctorum angelorum, gloriosum et splendentem  super lumen solis celestium uirtutum exercitum. Ait autem ei abbas Isidorus: Ecce quos in Occidente uidisti, ipsi sunt qui etiam impugnant sanctos Dei. Nam quos ad Orientem conspexisti, ipsi sunt quos ad adiutorium sanctis suis mittit Deus. Cognosce ergo quia plures sunt nobiscum, sicut dicit Eliseus propheta . uerum etiam sanctus Ioannes dicit: Quia maior est qui in nobis est, quam qui in hoc mundo . Et his auditis confortatus in Domino sanctus abbas Moyses, reuersus est in cellulam suam, gratias agens, et glorificans Domini nostri Iesu Christi bonitatis patientiam.

11. Erat quidam frater in eremo Scythie promptus et alacer in opus Dei, et spiritali conuersatione . Huic autem inimicus generis  humani diabolus immisit cogitationes, ut recordaretur cuiusdam note sibi mulieris pulchritudinem, et conturbaretur in cogitationibus suis uehementer. Contigit autem, ex dispensatione Domini Iesu, ut alius quidam frater de Aegypto ueniret ad uisitandum eum in caritate Christi. Et dum inter se loquebantur, euenit sermo ut diceret ille frater de Aegypto: Quia mortua est illa mulier. Ipsa autem erat, in cuius amore impugnabatur supradictus frater. Hec cum audisset ille, post paucos dies abiit ad locum illum ubi positum erat corpus illius defuncte mulieris, et aperuit noctu sepulcrum eius, et cum pallio suo tersit saniem putredinis eius, et reuersus est ad cellulam suam, ponebatque fetorem in conspectu suo, et dicebat  cogitationibus suis: Ecce habetis desiderium quod querebatis, satiate uos ex eo, et ita in illo fetore cruciabat semetipsum, usquequo cessaret ab eo sordidissima impugnatio.

12. Duo fratres monachi abierunt in proximam ciuitatem, ut distraherent que manibus suis per totum annum operati essent . Unus autem ex eis egressus est ut quedam sibi necessaria emeret, alius autem solus in hospitio remansit, et instigante diabolo cecidit in fornicationem. Cum autem reuersus uenisset frater, dixit ei: Ecce distraximus que necessaria erant, reuertamur nunc ad cellulam nostram. Respondens autem frater dixit ei: Non possum reuerti. Cumque deprecaretur eum  frater suus dicens: Quapropter non reuerteris ad cellulam? Ille confessus est ei, dicens: Quia ego cum discessisti a me, cecidi in fornicationem, ideo nolo reuerti. uolens autem lucrari et saluare animam eius frater suus, cum sacramento dixit ei: Quia et ego cum separatus fuissem a te, lapsus sum similiter in fornicationem; uerumtamen reuertamur ad cellulam, et ponamus nos in penitentiam [1 1Kb] . Omnia enim possibilia sunt Deo ; ut penitentibus nobis indulgentiam donare dignetur, ut in eterno igne tormentis et penis inferni in tartaro non cruciemur; ubi penitentia non est, sed ignis semper sine cessatione, et dira tormenta. Ita ergo reuersi sunt ad cellulam suam. Abierunt autem ad sanctos Patres, et prostrauerunt se ad uestigia eorum, cum multo ululatu  et lacrymis gementes, et confessi sunt illis que euenisset eis ruine tentatio. Quidquid autem preceperunt sancti seniores, et docuerunt eos in causa penitentie, ita omnia fecerunt. Ille ergo alius frater, qui non peccauerat, pro fratre qui peccauerat penitentiam agebat, quasi et ipse peccasset, eo quod multam caritatem circa eum haberet. uidens autem Dominus laborem caritatis eius, infra pauca tempora reuelauit sanctis Patribus qualis esset causa, et quia propter caritatem illius qui non peccauerat, et se afflixerat pro salute fratris, idcirco indulgentiam donauit ei Dominus qui peccasset. Ecce hoc ita sicut scriptum est: Quia posuit animam suam pro salute fratris sui .

13. Alius etiam frater molestiam sustinebat a spiritu  fornicationis. Abiit autem ad quemdam probatissimum seniorem, et precabatur eum dicens: Pone tibi sollicitudinem, beatissime Pater, et ora pro me, quia grauiter me impugnat passio fornicationis . Hec cum audisset senior, orabat intente, diebus ac noctibus pro eo deprecans Domini misericordiam. Iterum autem ueniebat idem frater, et rogabat seniorem, ut magis intentius pro eo oraret. Similiter autem cum omni sollicitudine beatus senior orabat intentius pro eo: frequenter autem uenientem ad se monachum uidens senior et deprecantem se ut oraret, ualde contristatus mirabatur quia non exaudiret Dominus orationem eius. Eadem autem nocte reuelauit ei Dominus que circa illum monachum erat negligentie et ignauie resolutio,  et delectationes corporee cordis eius. Ita autem ostensum est sancto seniori: uidit sedentem illum monachum, et spiritum fornicationis in diuersis mulierum formis ante illum ludentem, 496 et ipsum cum eis delectari. uidebat autem et angelum Domini astantem et indignantem grauiter contra eumdem fratrem, quia non surgebat neque prosternebat se in orationibus ad Deum; sed magis delectabatur in cogitationibus suis. Hec autem ostensa sunt per reuelationem sancto seniori. Cognouit autem quia culpa et negligentia illius monachi erat, ut non exaudirentur orationes eius; et tunc dixit ei senior: Quia tua culpa est, frater, qui condelectaris cogitationibus  malis, impossibile est enim discedere a te spiritum fornicationis immundum, aliis orantibus et Deum pro te deprecantibus, nisi et tu ipse laborem assumas, in ieiuniis, et orationibus, et uigiliis multis, cum gemitu deprecans ut misericordiam suam, et adiutorium sue gratie prebeat tibi Dominus iehsu Christus, ut possis resistere cogitationibus malis. Nam et medici, qui corporibus hominum medicamenta conficiunt et adhibent, quamuis omnia cum summa diligentia faciant, uerumtamen si ille qui infirmatur, a noxiis cibis, uel de aliis que solent ledere infirmitates, abstinere noluerit, nichil ei proficit cura, et diligentia, et sollicitudo medicorum. Similiter etiam et in anime languoribus eueniet. Licet enim omni intentione, et ex toto corde sancti Patres, qui sunt  medici spirituales, exorent misericordiam Domini Saluatoris nostri pro eis qui orationibus eorum se postulant adiuuari, nisi et ipsi cum omni intentione mentis, tam in orationibus quam in omni opere spirituali que Deo placita sunt fecerint, non eis proficient negligentibus et resolutis, et de salute anime minime cogitantibus, orationes sanctorum. Et hec audiens frater, compunctus est corde, et cum omni sollicitudine, secundum doctrinam senioris, tam in ieiuniis quam in orationibus et uigiliis semetipsum afflixit, et meruit misericordiam Domini. Et recessit ab eo spiritus immunde passionis.

14. Erat quidam monachus, et habitabat in eremo. Quedam autem puella ex genere et cognatione eius, post plurimos annos comperit in quo loco supradictus  monachus habitaret, et instigante diabolo abiit in desertum requirens eum . Quo inuento, ingressa est cellulam eius, asserens ei quia ex genere et parentela eius fuisset, mansitque ibi apud eum, et cecidit in ruinam peccati cum ea. Erat autem alius monachus, et ipse in eremo degens, qui cum ad refectionis, horam uenisset, gello  cum aqua, quem ad potum sibi preparauerat, uertebat se, et tota illa aqua fundebatur in terram. Hoc autem per aliquot dies, cum ad refectionem uenisset, ita fiebat, et effundebatur aqua in terram, ut non posset bibere. Cogitauit autem apud semetipsum, ut abiret ad illum alium monachum, et diceret ei de gellone qui uertebat se, et tota aqua effundebatur. Igitur cum in itinere, uespere facto, in  quodam antiquo et diruto templo idolorum dormiret, audiuit demones inter se loquentes: Quia in ista nocte precipitauimus illum monachum in fornicationem; et hec audiens, admirabatur. Cum autem illuxisset dies, peruenit ad monachum, et inuenit eum grauissima tristitia oppressum, et dixit ei: Quid faciam, frater, quia qua hora reficere uoluero, statim gello, quem ad usum aque habeo, uertit se, et effunditur aqua, et non habeo quid bibere? Tunc respondit ei supradictus monachus, dicens: Tu quidem uenisti ad me interrogare, quia gellunculus uertit se, et effunditur aqua? Ego autem quid habeo facere, quia hac nocte cecidi in fornicationem? Respondensque  frater, dicit ei: Ego et hoc iam cognoui. Dixit autem ei ille: Et unde hoc potuisti cognoscere? Et ille ait: Dum in itinere noctu quiescerem, audiui demones inter se loquentes et gloriantes de lapsu tuo, et nimis contristatus sum. Tunc respondit ei ille monachus, dicens: Ecce ego egredior, et uado in seculum. Hec ille audiens, deprecabatur eum, dicens: Noli hoc agere, frater, sed magis patienter sustinens permane in hoc loco. Nam mulierem expellamus, et reuertatur ad locum suum. Manifeste enim ista exquisitio ars maligni diaboli est. Magis autem oportet ut maneas in hoc loco in afflictione cordis et corporis, et cum intimi cordis gemitu ac lacrymis usque ad exitum uite deprecare Domini ac Saluatoris nostri pietatem, ut possis inuenire misericordiam in  die illo terribili magni iudicii Dei.

15. Erat quidam frater in eremo, habitabat autem in loco qui dicebatur Cellia, et impugnabant eum demones in passione fornicationis. Cogitauit autem apud semetipsum, dicens: Quia forsitan oportet me magis in opere manuum laborare, ut exstinguatur carnalis sensus meus. Erat autem idem frater arte figulus. Exsurgens autem fecit in luto, et plasmauit quasi figuram mulieris, et dixit cogitationibus suis: Ecce uxor tua, necessarium est ergo ut super consuetudinem addas in opere manuum tuarum; et post aliquantos dies iterum similiter fecit ex luto, et plasmauit quasi filiam sibi, et dixit cogitationibus suis: Ecce generauit uxor tua filiam, necessarium 497 est ergo ut magis magisque amplius exerceas  opera manuum, ut possis pascere et uestire, et te, et uxorem, et filiam tuam; et ita pre nimio labore macerauit corpus suum, ut non preualeret iam supportare tantum laborem. Tunc dixit cogitationibus suis: Quia si non preuales nimium istum sustinere laborem, neque mulierem requiras. uidens autem Deus feruens propositum mentis eius pro certamine castitatis, abstulit ab eo molestiam impugnationis demonum. Et glorificauit Deum super magnitudine gratie eius.

16. Quidam frater interrogabat beatum abbatem Pemenem, dicens: Quid faciam, Pater, quia impugnat me passio fornicationis, et rapior in passionem furoris? Et respondens dixit ei sanctus senior: Ideo utique Dauid propheta dicebat: Quia leonem quidem  percutiebam, nam et ursum frequens suffocabam . Hoc autem ita intelligitur, quia furorem ab animo meo abscindebam, fornicationem autem in laboribus affligebam.

17. Dicebant sancti seniores Patres de quodam monacho iam seniore in Scythi eremo commanente, quomodo seruus quorumdam erat, et per singulos annos descendebat de eremo in Alexandriam, ubi commanebant domini eius, deferens eis pensionem, sicut solent serui dare dominis suis . Sed domini eius magis reuerentiam pro timore Dei habentes circa eum, honorabant occurrentes et salutantes eum, petentesque ut pro eis Dominum exoraret. Ille autem mittebat  aquam in peluim, et festinabat lauare pedes dominorum suorum, cum omni humilitate obsequium eis exhibere cupiens. Ipsi uero nolebant acquiescere ut pedes eorum ablueret, sed dicebant: Noli, beatissime Pater, grauare animas nostras. At ille respondens dicebat ei: Ego seruus uester sum, nam uos esse dominos meos omnipotens Deus constituit; et gratias ago dominio uestro, quia dignati estis me permittere ut seruiam Deo uiuo et uero, creatori ac dominatori celi et terre, et imo detuli uobis pensionem seruitutis mee. Domini autem eius contendebant, nolentes accipere quam detulerat pensionem. Respondens autem monachus dixit eis: Si nolueritis accipere pensionem meam, ita decreui ut non reuertar in eremum, sed hic in presenti permaneo, et seruio uobis. Hec autem audientes domini eius, acquieuerunt  suscipere pensionem, ne contristaretur, sed magis ut reuerteretur ad loca eremi ad cellulam suam. Illud autem quod in pensionem suam etiam nolentibus dabat dominis suis, statim ut accipiebant, pauperibus erogabant. Interrogantes autem eumdem seniorem fratres, dixerunt ei: Obsecramus te, Pater, ut dicas nobis cur cum tanta intentione pro seruitio tuo pensionem etiam nolentibus et nimis resistentibus tibi dominis ingessisti? Ad hec respondens senior dixit: Ego, fratres, ideo festino pro seruitio, quod tanquam dominis meis debeo pensionem per singulos annos adimplere eis, ut quidquid iam cum adiutorio Domini in ieiuniis et orationibus, seu in sanctis uigiliis, uel in omni opere spirituali, Christo Domino  adiuuante, laborauero, hoc mihi in eterna uita, et ad salutem anime mee proficiat, ne forte si pensionem pro seruitio meo minime intulero, iam totus spiritalis labor meus ad illorum mercedem proficiat, qui me permiserunt Christo Domino deseruire, et spiritaliter conuersari.

18. Erant duo fratres, secundum carnem quidem germani, uerumtamen uterque in spiritali proposito monachi existentes, insidiabaturque eis malignus diabolus, ut quomodocunque eos separaret ab inuicem . Quadam igitur die ad uesperam, secundum consuetudinem ille iunior frater accendens lucernam posuit super candelabrum. Faciente autem malitia demonum, ruit candelabrum, et exstincta est lucerna. Per hanc occasionem insidiabatur  eis malignus diabolus, ut in litem eos incenderet; surgensque senior, cepit percutere cum furore fratrem suum. Ille uero prostratus in terram, deprecabatur germanum suum, dicens: Magnanimus esto, domine, et ego rursus accendo lucernam. Ergo quia non respondit ei turbulentum sermonem, statim malignus spiritus confusus recessit ab eis. Et pergens eadem nocte nuntiauit principi demonum, dicens: Quoniam propter humilitatem illius monachi, qui prostratus in terra ueniam postulabat a fratre suo, non preualui in eis. uidensque Deus humilitatem eius, effudit super eum gratiam suam; et ego sentio me ualde torqueri atque cruciari, quoniam non preualui eos separare ab inuicem. Hec autem omnia  uerba audiens sacerdos idolorum qui ibi commanebat, compunctus est in timore Domini et amore Iesu Christi; considerans enim quoniam magis seductio et perditio animarum est cultus idolorum, relinquens omnia, festinanter perrexit ad sanctos Patres ad monasterium, et retulit eis omnia que per 498 malitiam demones inter se loquebantur. Cumque monitis salutaribus instruxissent eum sancti Patres de doctrina Domini Saluatoris, baptizatus est, et sancti propositi monachorum uitam arripuit, et adiuuante et cooperante gratia Dei, factus est probatissimus monachus, tantumque ueneratus est et tenuit uirtutem humilitatis, ut omnes nimiam humilitatem eius admirarentur. Dicebat enim, quoniam omnem uirtutem aduersariorum nostrorum demonum soluit  humilitatis intentio. Denique et Dominus noster iehsu Christus per humilitatem triumphauit diabolum, et omnem eius uirtutem contriuit. Addebat etiam dicens, quoniam frequenter audisset demones inter se loquentes, quia quando ad iracundiam succendimus corda hominum, si quis sustinuerit patienter conuicia iniuriarum, et conuersus magis rogauerit ea que ad pacem sunt, dicens: Quia ego peccaui, statim sentimus omnem nostram uirtutem marcere, quia approximat eis gratia diuine potentie.

19. Referebat autem beatus senior Pemen fratribus, dicens: Quoniam fuit quidam nuper monachus in Constantinopoli temporibus Theodosii imperatoris . Habitabat autem parua cella foris ciuitatem prope proastium  , qui uocatur  in Septimo  , ubi solent imperatores egressi de ciuitate libenter degere. Audiens autem imperator quod ibi esset quidam monachus solitarius, qui nunquam egrediebatur de cella, cepit deambulando pergere ad eum locum ubi erat supradictus monachus, precepitque sequentibus se eunuchis ut nullus approximaret ad cellulam monachi illius. Ipse autem solus perrexit, pulsauitque ostium. Surrexit autem monachus, et aperuit ei, et non cognouit eum quod esset imperator. Tulerat enim sibi coronam de capite suo, ut non cognosceretur. Post orationem autem sederunt pariter, et interrogauit eum imperator dicens: Quomodo sancti Patres degunt in Aegypto? Respondensque monachus, ait: Omnes exorant Deum pro salute uestra. Aspiciebat autem imperator  intente cellulam ipsam, et nichil in ea uidit, nisi paucos panes siccos in sporta pendentes, et dixit ei: Da mihi benedictionem, abba, ut reficiamus. Statimque festinauit monachus, et misit aquam et sal, et misit buccellas, et comederunt pariter, porrexitque ei calicem aque, et bibit. Tunc Theodosius imperator dixit: Scis quis ego sum? Respondens monachus dixit: Nescio quis sis, domine. Dixit ei: Ego sum Theodosius imperator, et ob deuotionem ueni huc. Hoc cum audisset monachus, prostrauit se ante illum. At ille dixit ei: Beati estis uos, monachi, qui, securi ac liberi de negotiis seculi, tranquilla et quieta perfruimini uita, et solummodo de salute animarum uestrarum habetis sollicitudinem, quomodo ad uitam  eternam et ad celestia premia peruenire possitis. In ueritate enim dico tibi quia certe in regno natus sum, et nunc in regno dego, et nunquam sine sollicitudine cibum capio. Post hec autem ualde honorifice salutauit eum imperator, et ita egressus est ab eo. Eadem autem nocte cepit intra se cogitare famulus Dei, dicens: Quoniam non oportet iam me in hoc loco esse; multi enim non solum de populo, sed etiam de palatio et de senatoribus quamplurimi exemplum imperatoris secuti, ad uidendum me uenturi sunt, et honorem mihi tanquam seruo Dei deferendo non cessabunt. Et illi quidem hec propter nomen Domini facturi sunt, ego autem timeo ne forte diabolus malignus mihi subripiat  , et libenter incipiam eos suscipere, et condelectetur cor meum laude et honore  eorum, et per hec iam incipiam uirtutem humilitatis perdere, et laudibus atque honoribus hominum delectari. Hec igitur omnia homo Dei secum cogitans, eadem nocte fugit inde, et perrexit in Aegyptum ad sanctos Patres in eremo. Itaque consideremus, dilectissimi fratres, quanta sollicitudine uirtutem humilitatis custodire famulus Dei studuit, ut in celesti regno eternam gloriam pro labore sancte uite sue, quem propter nomen Domini exercuerat, percipere a Christo Domino mereretur.

20. De hoc autem ipso sancto Pemene referebant alii sancti seniores dicentes: Quia quodam tempore, cum aduenisset iudex prouincie, audissetque sanctam opinionem beati Pemenis, desiderabat uidere eum, misitque nuntium ad deprecandum ut susciperet eum  . Beatus autem Pemen contristatus est ualde, cogitans apud semetipsum: Quia si ceperint persone nobiles uenire ad salutandum et honorandum me, manifestum est quia et alii multi etiam populares homines frequentabunt me; et necesse est ut per hoc perturbetur secreta uite mee conuersatio, et humilitatis gratiam, quam cum labore tanto, auxiliante Domino, a iuuentute mea studui custodire, forsitan surripiente maligno diabolo perdam, et uane glorie incurram laqueos. Hec ergo apud semetipsum pertractans, definiuit quatenus excusaret magis, et non susciperet 499 iudicem. Contristatus autem iudex, quia non eum suscepisset, ait ad officium suum: Quoniam non merui uidere hominem Dei, peccatis meis imputo. uerumtamen  nimis desiderauit per quamcunque occasionem uidere sanctum uirum. Excogitauit ergo huiuscemodi causam, que occasionem ei preberet uidendi eum. Comprehendens enim filium sororis beati Pemenis, misit in carcerem, ut per istam occasionem aut susciperet iudicem, aut certe ipse ueniret ad rogandum iudicem. Dixitque ad officium suum: ut non contristetur sanctus senior, mandate ei si uoluerit uenire ad me, necesse est ut statim educamus eum de carcere. Talis enim est causa eius, que non possit impune transire. Audiens autem hec mater iuuenis, id est, soror sancti Pemenis, abiit in eremum ubi erat frater suus, stabatque ad ostium cellule eius cum multo fletu et ululatu, rogans eum ut descenderet ad iudicem, et  rogaret pro filio suo. Beatus autem Pemen non solum ad eam nichil dixit, sed nec ostium ei aperuit ut egrederetur ad eam. Tunc cepit illa maledicere ei, ac dicere: Durissime et impiissime, et ferrea uiscera gerens, quomodo te tantus dolor fletus mei non flectit ad misericordiam, quoniam unicum ipsum filium habeo, quem in periculo mortis uideo constitutum? Tunc senior mandauit ei per fratrem qui ei ministrabat, dicens: uade, dic ei: Pemen filios non genuit, et ideo non dolet. Hec audiens iudex, dixit amicis suis: Scribite ad eum, ut uel epistolam precatoriam faciat ad me, quatenus possim eum dimittere. Tunc iam quamplurimis suadentibus, sanctus senior scripsit ad iudicem, dicens: Iubeat nobilitas tua diligenter requirere causam illius, et si quid dignum  morte admisit, moriatur, quatenus in hoc presenti seculo exsoluat crimen peccati sui, ut euadat eternas ac perpetue gehenne penas; sin autem nichil dignum morte commisit, quod iustum uidetur legibus, ita de eo iube discernere.

21. Fuit etiam de magnis patribus quidam senior, nomine Agathon, nominatissimus in uirtute humilitatis et patientie . Quodam autem tempore perrexerunt ad uisitandum eum fratres. Audientes enim de eo quod magnam humilitatem habuerit, uolentesque probare, si uere humilitatis patientiam possideret, dixerunt ei: Multi scandalizantur in te, Pater, quia nimis uitio superbie tenearis, et ideo alios despicias, et pro nichilo eos habeas, sed et detractiones aduersus fratres non cesses loqui:  affirmant etiam quamplurimi quod hec ideo agas, quia fornicationis uitio tenearis, et ne solus uidearis errare, idcirco aliis non cesses detrahere. Ad hec respondens senior, ait: Hec omnia que dixistis uitia in me esse cognosco, nec possum negare tantas iniquitates meas; procidensque pronus in terram, adorabat eosdem fratres, dicens: Deprecor uos, fratres, ut intentius pro me misero et multis peccatis obnoxio Christum Dominum exorare non cessetis, ut indulgentiam tribuat iniquitatibus meis multis ac malis. Ad hec supradicti fratres addentes, dixerunt ei: Non te lateat etiam hoc, quia hereticum te esse quamplurimi affirmare uolunt. Hoc autem cum audisset senior, dixit eis: Licet in aliis multis peccatis obnoxius sim, tamen hereticus penitus non sum: absit hoc ab anima mea. Tunc omnes fratres qui ad  eum uenerant, prostrauerunt se in terram ad pedes eius, obsecrantes eum, ac dicentes: Precamur te, abba, ut dicas nobis cur tanta uitia et peccata dicentibus nobis de te, in nullo commotus es; de uerbo autem heretici ualde te commouisti, et abominatus es, nec sufferre potuisti auditum? Dixit eis senior: Illas priores culpas et peccata propter humilitatem sustinui, ut peccatorem me esse crederetis. Nouimus enim quod si custodiatur humilitatis uirtus, magna salus est anime. Nam Dominus et Saluator noster iehsu Christus, cum ei Iudei multas contumelias et conuicia irrogassent, patienter cuncta tolerauit, ut nobis humilitatis preberet exempla. Immissi enim  falsi testes, multa aduersus eum falsa dixerunt, et usque ad mortem crucis patienter cuncta sustinuit. Ita enim et apostolus Petrus predicabat, dicens: Christus passus est pro nobis, uobis relinquens exemplum, ut sequamini uestigia eius . Oportet igitur ut patienter cum humilitate cuncta aduersa sustineamus. Sermonem autem, quem obiecistis de heresi, non potui sustinere, et ualde abominatus sum, quia heresis separatio est a Deo. Hereticus enim separatur a Deo uiuo et uero, et coniungitur diabolo et angelis eius. Alienatus enim a Christo, iam non habet Deum quem exoret pro peccatis suis, quia ex omni parte periit. Si autem conuersus fuerit ad ueram et catholicam sancte Ecclesie fidem, suscipitur a bono et pio Saluatore nostro Christo, et  reconiungitur Deo uero creatori et Saluatori nostro Christo, qui est in Patre Filius semper cum sancto Spiritu. Ipsi gloria in secula seculorum. Amen.

22. Consilium inter se habuerunt seniores Patres, et omnes monachi habitantes in eremo Scythi, et consenserunt ut Pater Isaac 500 presbyter eis ordinaretur in ecclesia que in ipsa eremo sita est, ubi conuenit die et hora statuta multitudo monachorum, qui in illa eremo conuersantur . Audiens autem supradictus abbas Isaac huiuscemodi consilium, fugit in Aegyptum, et abscondit se in quodam agro inter fruteta, arbitrans indignum se esse honore presbyterii: quamplurimi autem fratres monachi sequebantur, ut comprehenderent eum. Cum autem applicuissent ad uesperam in eodem agro prolongius,  ut reficerentur fatigati de itinere , dimiserunt asellum qui eis sumptus portabat in itinere ut pasceret. Cum autem pasceretur asellus, peruenit in locum ubi supradictus abbas Isaac latitabat. Cumque illuxisset dies, requirentes monachi asellum, peruenerunt ad eumdem locum ubi se senior occultauerat, et admirantes ualde dispensationem diuinam, comprehendentes ligare et constringere eum uoluerunt, et ita perducere. uenerabilis autem senior non permisit, dicens: Iam non possum contradicere uobis, quia forsitan uoluntas Dei est ut licet indignus suscipiam ordinem presbyterii.

23. Erant autem duo fratres monachi pariter in cella commorantes, quorum humilitatem et patientiam multi etiam de sanctis Patribus collaudabant. Audiens uero quidam sanctus uir, uoluit probare si ueram  perfectamque humilitatem haberent; uenit ergo ad uisitandum eos. Cumque cum gaudio suscepissent eum, et ex more complessent orationes et psalmo diam, egressus foris cellulam uidit paruum hortum ubi sibi olera faciebant. Apprehensoque baculo, cum toto impetu cepit omnia olera cedendo confringere, ita ut nichil omnino remaneret. uidentes autem supradicti fratres, nichil penitus dixerunt, sed nec uultum tristem aut turbatum habentes. Et rursus ingressi cellulam, uespertinas orationes complentes, adorantes eum dixerunt: Si precipis, domine, ibimus, ut eum qui remansit caulem coquentes gustemus, quia iam hora est ut cibum sumamus. Tunc senior adorauit  eos, dicens: Gratias ago Deo meo, quia uideo Spiritum sanctum requiescere in uobis; et ideo hortor uos ac moneo, fratres karissimi, ut usque in finem custodiatis sancte humilitatis et patientie uirtutem, ut ipsa in regno celesti uos magnos et sublimes in conspectu Domini faciat apparere.

24. Erat quidam in cenobio iam senex et probatissimus monachus, et incurrit grauissimam egritudinem; confectusque nimia et intolerabili infirmitate, per longum tempus laborabat in doloribus multis, nec inuenire poterant fratres, qualiter succurrerent egritudini eius, quoniam ea que necessitas infirmitatis eius expetebat, non habebant in monasterio. Audiens autem quedam famula Dei de afflictione infirmitatis eius, deprecabatur Patrem monasterii, ut eum ad cellulam  suam tolleret, ut ministraret ei, maxime autem quia facilius inuenire posset in ciuitate que necessaria egritudini eius uidebantur. Precepit ergo Pater monasterii ut portarent eum fratres ad cellulam famule Dei. Ipsa uero cum omni ueneratione suscipiens senem, propter nomen Domini ministrabat ei pro retributione mercedis eterne, quam credebat a Christo Saluatore nostro recipere. Cumque per tres-et amplius annos sedule obsequeretur famulo Dei, ceperunt homines mente corrupti secundum scabiem mentis sue suspicari quod non sinceram haberet senior conscientiam de uirgine, que ministrabat ei. Audiens autem hec senior, exorabat diuinitatem Christi, dicens: Tu, Domine Deus noster, qui solus nosti omnia, et uides quia multi sunt dolores egritudinis et miserie  mee, et afflictionem consideras tante infirmitatis, que me ita per tantum consumpsit tempus, ut necessarium habeam obsequium huius famule tue, que mihi propter nomen tuum ministrat; tribue ei, Domine Deus meus, condignam mercedem in uita eterna, sicut dignatus es promittere propter bonitatem tuam his qui propter nomen tuum exhibent egenis et infirmis suum ministerium. Cum autem approximasset dies transitus eius, conuenerunt ad eum quamplurimi sancti seniores fratres de monasterio, et dixit eis senior: Obsecro uos, domini, et patres, et fratres, ut cum defunctus fuero, tollatis baculum meum, et plantetis eum super sepulcrum meum, et si radices fecerit, miseritque fructum, tunc scietis quia munda est conscientia mea a famula Dei, que mihi  ministrabat. Si autem non fronduerit, scitote quia non sum mundus ab ea. Cum ergo uir Dei exiisset de corpore, secundum preceptum eius sancti Patres plantauerunt baculum eius super sepulcrum ipsius, et fronduit, accedenteque tempore protulit fructum; et admirati sunt omnes, glorificantes Deum. Ad tale enim miraculum, etiam de uicinis regionibus, multi conuenientes magnificabant gratiam Saluatoris, nam et nos ipsam arbusculam uidimus; et benediximus Dominum, qui protegit in omnibus in sinceritate et ueritate sibi seruientes.

501 25. Quodam tempore ad beatum abbatem Apollonium duxerunt quemdam uexatum, qui fortiter a demonio torquebatur .  Cumque per triduum obseruarent, qui cum eo uenerant, obsecrantes senem ut eum in nomine Christi fusis ad Deum precibus curaret; respondens senior, dixit eis non esse se huius meriti, ut demonibus imperaret. Cum autem persisterent qui uenerant, rogantes eum, et flentes nimis deprecantes, tandem acquieuit. Cum autem in nomine Domini Saluatoris nostri imperaret demoni, dicens: Exi, immunde spiritus, de plasmate Dei. Tunc respondens demon dixit ei: Ego quidem imperante uirtute Christi egredior, tamen interrogabo te sermonem ut dicas mihi: Quid est quod scriptum est in Euangelio : Qui sunt hedi, et que sunt oues? Respondens autem senior dixit ei: Hedi quidem iniusti sunt, inter quos et ego sum peccator, qui multis peccatis obnoxius  sum; oues autem Deus nouit que sunt. Tunc exclamauit demon uoce magna, dicens: Propter humilitatem tuam stare omnino non possum, et statim egressus est de homine quem obsederat. uidentes autem omnes qui astabant, dederunt gloriam Deo.

26. Referebant sancti seniores nobis dicentes: Quia fuit quidam monachus in eremo Scythi; uenit autem ad uisitandos sanctos Patres in loco qui dicitur Cellia, ubi multitudo monachorum diuisis habitabat cellulis. Cumque non inueniret ad presens cellulam ubi posset manere, quidam de senioribus habens aliam uacantem cellulam, dedit ei, dicens: Interim repausa in hac cellula, donec inuenias ubi possis manere. Cumque ad uisitandum eum conuenirent quamplurimi fratres, desiderantes ab eo audire uerbum  salutis eterne; habebat enim spiritualem gratiam docendi uerbum Dei; uidens ille senior, qui ei ad habitandum prestiterat cellam, inuidie liuore cor eius uulneratum est, et indignari cepit ac dicere: Quoniam ego tantis temporibus in hoc loco habito, et ad me non ueniunt fratres nisi rarissime, et hoc in diebus festis, et ecce ad istum impostorem pene quotidie fratres quamplurimi uadunt; dixitque discipulo suo: uade, et die ei ut egrediatur de cellula illa, quoniam necessaria mihi est. Cum autem perrexisset discipulus eius ad illum fratrem, dixit ei: Mandauit abbas meus sanctitati tue, iube ei per me mandare qualiter habeas, audiuit enim te infirmari. Ipse uero remandauit ei dicens: Ora pro me, domine Pater, quia ualde stomachum doleo. Reuersus autem  discipulus dixit abbati suo: Nimis rogat sanctitatem tuam, ut uel duos dies iubeas ei inducias dare, ut possit sibi aliam cellam prouidere. Transactis autem tribus diebus, iterum misit discipulum suum, dicens: uade, dic ei ut egrediatur de cellula mea; nam si rursus distulerit, dices ad eum, quia continuo uenio, et cum baculo cedendo expello eum de cella mea. Pergens autem discipulus ad supradictum fratrem dixit ei: Quoniam ualde sollicitus est abbas meus de infirmitate tua, ideo misit me requirens si melius habeas. At ille respondens dixit: Gratias ago, domine sancte, caritati tue, quia sollicitus es de me, uerumtamen precibus tuis melius habeo. Reuersus autem discipulus, dixit abbati suo: Etiam et nunc  deprecatur sanctitatem tuam dicens, ut usque ad diem Dominicam exspectes, et statim egredietur. Cum autem aduenisset Dominicus dies, et non egrederetur, accipiens uectem senior, inflammatus inuidie et iracundie spiritu, pergebat ut cedendo expelleret eum de cella sua. Accedens autem discipulus eius dixit ei: Si iubes, Pater, precedo te, et uideo, ne forsitan aliqui fratres ad salutandum eum uenerint, et si uiderint te, scandalizentur. Precessit ergo discipulus, et ingressus ad eum dixit: Ecce abbas meus uenit ad salutandum te, egredere ergo celerius, et cum gratiarum actione occurre ei, quia pro nimia caritate et dilectione uenit ad te. Qui statim surgens cum nimia alacritate occurrit ei. Cumque uidisset eum antequam approximaret ad eum,  prostrauit se pronus in terram, adorabatque senem cum gratiarum actione, dicens: Retribuat tibi Dominus, carissime Pater, bona eterna pro cellula tua, quam mihi propter nomen eius prestitisti, et in celesti Ierusalem inter sanctos suos Christus Dominus tibi gloriosam et splendidam preparet mansionem. Hec autem audiens senior, compunctus est corde, et proiiciens baculum recurrit in amplexus eius, et osculatus est eum, et inuitauit illum ad cellulam suam, ut pariter cum gratiarum actione sumerent cibum. uocauit autem senior supramemoratum discipulum suum, et interrogauit eum, dicens: Dic mihi, fili, si dixisti uerba isti fratri, que propter cellulam mandaui ut diceres ei. Tunc discipulus eius confessus est ei, dicens: uere, domine, dico quia  propter humilitatem quam tibi exhibere debeo tanquam Patri et domino, ideo non audebam respondere tibi aliquid quando me mittebas ad eum; uerumtamen nichil eorum dixi ei que mandabas ad eum. Hec audiens senior, statim prostrauit se ad pedes 502 eius dicens: Ex hodierna die tu meus pater esto, et ego discipulus tuus; quoniam te festinante et moderante, ac cum timore et caritate Dei agente, et meam et illius fratris animam de peccati laqueo Christus Dominus liberauit. Pro fide enim et sancta sollicitudine et intentione discipuli, qui perfecte in caritate Christi diligebat abbatem suum, et anxie timebat, ne per inuidie et iracundie uitium, aliquid tale ageret pater suus spiritualis, ut perderet omnes labores sanctos, quos ab ineunte etate in Christi seruitio, pro  uite eterne premiis laborauerat. Ideoque Dominus donauit gratiam suam, ut in pace Christi pariter letarentur.

27. Dicebant sancti seniores de discipulo abbatis Pauli, nomine Ioannes, quoniam magnam haberet humilitatem, et uirtutem obedientie, ut etiam difficiles causas imperante ei abbate, in nullo penitus contradiceret , sed nec leuiter in aliquo murmuraret. Cum autem necessarius esset in monasterii utensilibus fimus boum, misit eum abbas in proximum uicum, ut requireret ibi fimum boum, et cum celeritate afferret ad monasterium. Erat autem in loco illo mala. bestia leena. Statim ergo egressus discipulus eius Ioannes, ibat secundum  preceptum abbatis; cumque pergeret, dixit abbati suo: Domine pater, audiui quamplurimos dicentes quia in illo loco mala bestia leena sit. Tunc senior, quasi ioculariter dicit ei: Si uenerit super te, tene, et alliga eam, et adduces eam tecum. Cum autem uenisset ad locum iam uespere, statim egressa leena irruit super eum, et ille comprehendens tenere eam uoluit, illa uero excutiens se, de manibus eius aufugit. Sequebatur autem ille dicens; Quia abbas meus precepit ut alligatam te perducam ad eum. Continuo autem stetit bestia, et tenens eam, reuertebatur ad monasterium. Dum autem retardaret in itinere, abbas nimis sollicitus pro eo, tristabatur grauiter; et ecce subito superuenit discipulus eius tenens ligatam leenam. Quod cum uidisset senior, admiratus ualde,  gratias agebat Saluatori nostro Domino. Dicit autem discipulus eius: Ecce, domine, sicut precepisti, adduxi leenam ligatam. uolens autem humiliare sensum eius senior, ne extolleret se in cogitationibus suis discipulus suus, ait ei; Sicut tu insensibilis es, ita etiam et istam insensibilem bestiam adduxisti; solue ergo, et dimitte eam, ut pergat ad locum suum.

28. Quidam de sanctis senioribus misit discipulum suum ad hauriendam aquam . Prolongius autem erat puteus a cella senioris. Oblitus est autem secum tollere funem discipulus eius, de quo hauriret aquam. Cumque peruenisset ad puteum, contristatus est ualde, quia longe erat cellula eorum; quid ageret, quo se uerteret, nesciebat, dubitabat  enim ad cellulam sine aqua reuerti. Tunc anxius nimis, prostrauit se in orationem cum lacrymis, dicens: Domine, miserere mei secundum magnam misericordiam tuam ; qui fecisti celum et terram, mare, et omnia que in eis sunt, qui fecisti mirabilia magna solus, miserere mei propter seruum tuum qui misit me, et cum exsurrexisset ab oratione, exclamauit dicens: O putee, putee, seruus Christi abbas meus misit me, ut hauriam aquam. Statim autem ascendit aqua sursum usque ad os putei, et cum implesset lagenam suam frater, abscessit glorificans potentiam Domini Saluatoris; aqua autem putei reuersa est in locum suum.

29. Fuit quidam frater in monasterio, nomine Eulalius, nimis gratia humilitatis ornatus . Si quid igitur, ut solet, culpabile admisissent fratres negligentiores, excusantes culpas suas, supradictum fratrem asserebant esse culpabilem. Cumque argueretur a senioribus fratribus, non negabat, sed prosternebat se in terram, et adorans eos, se dicebat peccasse, et negligenter fecisse. Cum autem iterum ac frequenter accusarent eum, et secundum regulam monasticam biduana ac triduana ieiunia ei indicerentur, ille omnia patienter tolerabat. Ignorantes autem fratres quia hec omnia pro humilitatis uirtute patienter sustineret, conuenientes pariter, et maxime seniores fratres ad Patrem monasterii, dixerunt: Considera, Pater, quid faciendum sit, quandiu enim possumus sustinere negligentias et damna que  frater ille. Eulalius facit in monasterio? Iam pene omnia uasa et utensilia monasterii confracta sunt, et exterminata per negligentiam eius. Quomodo ergo iste talis tolerandus est? Respondens Pater monasterii ait: Interim paucos dies sustineamus fratrem, et postea ordinabimus de eo quod competit fieri. Hec dicens dimisit fratres. Ingressus uero cellulam prostrauit se in orationibus, obsecrans misericordiam Domini, ut ei manifestare dignaretur quid ordinare aut definire posset de sepe dicto fratre: tunc reuelatum est ei quid ageret. Conuocauit ergo omnes fratres abbas, dixitque eis: Credite mihi, fratres, quia magis opto mattulam fratris Eulalii cum humilitate et patientia eius, quam omnia opera eorum duntaxat qui, murmurantes in cordibus suis, operantur  in monasterio. Ut autem ostendat uobis Dominus quale meritum 503 habet ipse idem frater apud Deum, precipio uobis ut deferantur mihi mattule omnium fratrum: quas cum detulissent, iussit ut accenderent ignem, et misit in eum omnium fratrum mattulas, que statim combuste sunt, preter mattulam fratris Eulalii, que integra reperta est, et non est combusta. Cumque hoc uidissent fratres omnes, timuerunt ualde, et prostrauerunt se in terram, ueniam et indulgentiam a Christo Domino postulantes, et collaudantes admirabantur nimis patientiam et humilitatem fratris Eulalii. Denique ex eo honorabant et magnificabant eum, tanquam unum de magnis Patribus; istos autem honores et laudes non poterat sustinere frater Eulalius, dicens: ue mihi  infelici, quia perdidi humilitatem meam, quam tantis temporibus acquirere, auxiliante et adiuuante me Christo Domino, festinaui. Consurgens itaque nocte, egressus de monasterio fugit in eremum, ubi nullus eum agnosceret, et ibi in spelunca habitauit. Noluit enim temporales hominum laudes, sed celestem eternamque gloriam a Saluatore nostro Christo in futuro seculo percipere.

30. Beati abbatis Anastasii laudabilem humilitatem et patientie uirtutem oportet ut cognoscamus, quatenus admirabilem magnanimitatem et tranquillitatem anime eius considerantes, imitemur exemplum . Hic itaque Anastasius habebat Codicem in pergamenis ualde optimis scriptum, qui decem et octo ualebat solidis,  totum enim uetus et nouum Testamentum scriptum habebat. Cum autem quidam frater uenisset ad eum uisitandi gratia, uidit in cellula eius Codicem ipsum, et concupiuit, furatusque est eum, et abiit. Supramemoratus autem abbas Anastasius, cum requisisset cadem die ad legendum Codicem suum, et non inuenisset, intellexit quia frater ille furatus esset eum, et noluit mittere post ipsum, nec requirere eum, ne post furtum etiam et periuria adderentur. Descendens autem frater ille in eam que in proximo erat ciuitatem, uoluit distrahere Codicem illum, petebat autem in pretio eius solidos sedecim. Dicit ei ille qui eum emere uolebat: Da mihi Codicem, ut possim probare si tanti pretii ualet; dedit ergo ei Codicem  ut probaret eum. Statim autem frater ille cum ipso Codice perrexit ad sanctum Anastasium, et rogabat eum dicens: Iube considerare, Pater, Codicem istum, et estimare eum si ualeat solidos sedecim, quoaniam tantum pretii petit qui distrahit illum. Dixit autem abbas Anastasius: Quia bonus est Codex, et ualet tanti. Reuersus autem qui eum emere uolebat, dixit distrahenti: Ecce accipe pretium, quia ostendi Codicem abbati Anastasio, et dixit mihi: Quia bonus est Codex, et ualet tanti. Interrogauit autem frater ille si nichil beatus Anastasius dixit aliud. Cui respondens ille ait: Crede mihi quia nichil penitus mihi aliud dixit. Hec cum audisset frater ille, dixit ei: Quia iam recogitaui, frater, et nolo distrahere Codicem meum; compunctus enim corde.  festinanter perrexit ad abbatem Anastasium, et prostrauit se in terram ad pedes eius, et precabatur cum fletu et lacrymis penitendo, ut resusciperet Codicem suum, sed non acquiescebat ei abbas, dicens: uade cum pace, frater: ecce iam cum uoluntate mea habeto ipsum Codicem. Ille autem persistebat cum lacrymis petendo eum dicens: Quia si non susceperis Codicem, domine Pater, nullo modo requiescet anima mea. Post hoc ille recepit Codicem suum; nam frater ille permansit apud beatum Anastasium in cellula eius, usque in exitum uite sue.

31. Fuit quidam eremita, Pior nomine, de antiquis Patribus, quem beatus Antonius adolescentem in sancto proposito monachorum instruxit: demoratus est autem apud beatum Antonium annos paucos.  Cumque uiginti et quinque esset annorum, abiit ad alium secretum eremi locum, ut solitarius habitaret, hoc etiam uolente et consentiente beato Antonio. Dixitque ei sanctus Antonius: uade, Pior, et habita ubi uolueris; et cum tibi per aliquam rationabilem occasionem reuelauerit Dominus, uenies ad me. Cum autem peruenisset hic ipse Pior ad locum qui situs est inter Nitriam et eremum Scythi, effodit puteum, cogitans apud semetipsum: Quoniam qualemcunque aquam inuenero, oportet me ipsa contentum esse; quod et factum est, ad augmentum meritorum eius talis occasio; tantum enim salsa et amara inuenta est aqua, ut si quis ad eum uisitandi gratia ueniret, in proprio uasculo sibi aquam deportaret. Remoratus est in eodem loco annis triginta. Dicebant ergo ei  fratres ut recederet de loco ipso propter amaritudinem aque; ipse autem dixit eis: Si amaritudinem et laborem fugimus abstinentie, et uolumus in hoc mundo requiem habere, post exitum uite huius non percipiemus illa eterna et uere dulcia bona, nec fruemur illis perpetuis beati paradisi deliciis.

Dicebant ergo fratres quia tantum unum paximatium et quinque oliuas in cibo accipiebat, et hoc deambulando foris.

Etiam et hoc affirmabant de eo multi sanctorum Patrum, quia triginta et amplius 504 annis, ex quo egressus est de domo parentum suorum, nunquam ei suasum fuisse, etiam cum defunctos audisset parentes suos, ut pergeret ad requirendum sen uisitandum  propinquos . uerumtamen soror eius cum esset uidua, habens duos filios iam adolescentulos, misit eos in eremum ad requirendum fratrem suum Pior. Qui cum diuersa monasteria circuissent, requirentes eum, uix tandem inuenientes illum dixerunt ei: Nos filii sororis tue sumus, que nimio desiderio optat te uidere ante exitum suum. Ipse uero non acquieuit petitioni eorum. Perrexerunt autem adolescentes ad hominem Dei beatum Antonium, indicantes ei pro qua causa uenerant. Misit autem beatus Antonius, et uocauit eum ad se, dixitque ei: Quare, frater, tanto tempore non uenisti ad me? Qui respondens, dixit ei: Precepisti mihi, beatissime Pater, ut cum per aliquam occasionem reuelasset mihi Dominus, uenirem ad te,  et ecce usque hactenus non mihi reuelatum est. Dixit ei beatus Antonius: uade ut uideat te soror tua. Tunc assumpsit secum alium monachum, et perrexit ad locum et domum sororis sue; et stans foris prope ianuam atrii, clausis oculis, ut non uideret sororem suam stetit. Illa autem ueniens proiecit se ad pedes eius, de nimio enim gaudio angustiata est. Dicit ei Pior: Ecce ego sum Pior frater tuus, uide ergo me quantum uolueris, et post hoc statim reuersus est ad eremum in cellulam suam. Hoc autem fecit ad erudiendum monachos ut non daretur eis licentia, cum libitum eis fuerit, uisitare parentes uel propinquos suos.

23. Etiam abbas Ioannes, qui commanebat in monte qui uocatur Calamus, habebat sororem, que  ex infantia in sancto proposito conuersabatur, ipsa enim erudiuit et docuit fratrem suum eumdem abbatem Ioannem ut relinqueret uanitates seculi huius, et ingrederetur monasterium. Cum autem ingressus fuisset monasterium, per uiginti et quatuor annos non est egressus de monasterio, nec uisitauit sororem suam: illa uero nimis desiderabat uidere eum; nam frequenter scribebat et mittebat ad eum epistolas, petebatque ut ante exitum eius de hoc corpore ueniret ad eam, ut in caritate Christi de presentia sua letaretur. Ille autem excusabat, nolebatque de monasterio egredi. uenerabilis autem famula Dei et soror eius iterum scripsit ad eum dicens: Quia si nolueris uenire ad me, necesse habeo ut ego ueniam ad te, ut post tantum temporis adorare merear sanctam  caritatem tuam. Hec cum audisset supra dictus Ioannes, contristatus est nimis, et cogitabat apud semetipsum, dicens: Quoniam si permisero ut ad me ueniat soror mea, de cetero licentia datur ut et alii parentes et propinqui nostri ueniant ad uisitandum me; ideoque tractauit apud se ut magis ipse pergeret et uisitaret sororem suam; accepit etiam alios duos secum fratres de monasterio. Et cum uenisset ad ianuam monasterii sororis sue clamauit, dicens: Benedicite, et audite peregrinos. Egressa est autem soror eius cum alia famula Dei, et aperuit ianuam, et penitus non cognouit fratrem suum; ipse autem cognouit sororem suam, sed non est locutus  uerbum, ne forte cognosceret in uoce eum. Monachi uero qui cum ipso erant, dixerunt ad eam: Rogamus te, domina mater, ut iubeas nobis aquam dare ad bibendum, quia de itinere fatigati sumus. Cum autem accepissent, et bibissent, facientes orationem, et gratias agentes Deo, discesserunt et reuersi sunt ad monasterium suum. Post aliquantos autem dies iterum scripsit ad eum soror sua ut ueniret et uideret eum ante exitum suum, et orationem faceret in monasterio eius. Tunc ille rescripsit ad eam, et direxit epistolam per monachum de monasterio suo, dicens: Quia prestante gratia Christi ego ueni ad te, et nullus me cognouit; ipsa uero egressa es ad nos, et dedisti nobis aquam, et accepi de manibus tuis, et bibi, et gratias agens Domino reuersus sum in monasterium;  sufficiat ergo tibi quia uidisti me, et non sis ulterius mihi molesta, sed ora pro me incessanter ad Dominum nostrum Iesum Christum.

33. Sed et alius quidam monachus abiit ad sororem suam, ut uisitaret eam, audierat enim eam egrotantem in monasterio . Erat autem ipsa famula Dei nominata in sancta conuersatione; itaque non acquieuit illa suscipere et uidere fratrem suum, ut non per occasionem eius ingrederetur monasterium feminarum, sed mandauit ei, dicens: uade, domine frater, et ora pro me; prestante enim gratia Dei et Saluatoris nostri, uidebo te in futuro seculo in regno Domini nostri Iesu Christi.

34. Etiam de abbate Theodoro oporet nos exempla  uirtutum proferre. Hic itaque beatus Theodorus discipulus fuit sancti Pachomii uiri de sanctis Patribus, qui fuit Pater infinite multitudinis monachorum, multorumque monasteriorum pater in partibus Thebaide [1 1Kb] . Cum enim in omnibus sanctitatis fulgeret uirtutibus, etiam prophetie gratiam a Domino promeruit, multa enim futura reuelabat ei Dominus. 505 Quodam autem tempore supradicti Theodori soror germana uenit ad monasterium, in quo idem beatus Theodorus conuersabatur, ut post multa tempora uideret germanum suum. Cumque nuntiassent ei de aduentu sororis eius, misit continuo duos monachos, qui obseruabant ad ianuam monasterii, mandauitque per eos sorori sue, dicens: Ecce, soror, audisti et cognouisti quia uiuo, ne contristeris,  quia minime me uidisti, sed magis considera uanitatem et instabilitatem presentis mundi, et conuerte cor tuum, et apprehende sancte uite conuersationem, ut possis peruenire ad eternam uitam, et ad celestia bona, que preparauit diligentibus se Dominus, et facientibus mandata eius. Tracta ergo apud te, quia hec est sola uera et firma spes, ut faciat homo precepta Dei, ut mereatur homo peruenire ad gloriosa et eterna promissa Domini Saluatoris nostri Christi. Hec autem cum audisset illa, statim compuncta est corde, lacrymasque fundebat in conspectu Domini, et post paululum ingressa est in monasterium uirginum famularum Dei, quod in  eodem uico constructum erat, et procedenti tempore multiplicabatur in sancto proposito famula Christi.

Hec itaque gesta cum audisset mater eorum, deprecata est episcopos, et dederunt ei epistolas ad supradictum sanctum Pachomium Patrem monasteriorum pro filio eius . Cumque uenisset, applicuit in monasterio famularum Dei, et direxit epistolam ad Patrem monasterii, obsecrans ut uideret filium suum. Beatus autem Pachomius uocauit eius filium Theodorum, et dixit ei: Audiui, fili, quia mater tua aduenit propter te. Itaque propter epistolas episcoporum qui scripserunt ad me, uade, et uideat te mater tua. Dixit ei Theodorus: Precepisti mihi, domine, ut uideam matrem meam; si ergo abiero uidere  eam post tantam scientiam spiritualem, uereor ne culpabilis inueniar apud Deum; etenim oportebat me fortitudinem animi mei ad exemplum aliorum fratrum demonstrare. Audiens autem mater quia non acquieuit uidere eam, nimio affectu feruens in filium, noluit remeare ad domum suam, sed permansit in monasterio uirginum, dicens: Quoniam si permansero hic, sepe etiam uidebo filium meum, cum inter alios fratres egredietur ad necessarias monasterii causas, et monitis et exhortatione eius proficere possum in sancta conuersatione, doctrinaque eius spiritualis confirmabit cor meum, ut merear peruenire ad eternam requiem quam promisit Dominus noster iehsu Christus diligentibus se.

Multa autem et magnifica per sanctum Pachomium  fecit Dominus mirabilia. Nam et a demonibus obsessos frequenter inuocato Christi Domini nomine curauit. Multis etiam diuersas egritudines sustinentibus, et paralyticis, orationibus eius misertus est Dominus.

35. Multo tempore beatus abbas Pachomius contra immundissimas demonum impugnationes certamen bonum certauit, sicut athleta ueritatis, tanquam et beatus Antouius . Dentque intentissimis precibus exorauit Dominum ut somnum non caperet per aliquod tempus, quatenus diebus ac noctibus peruigil permaneret contra aduersarios demones dimicando, donec prosterneret et superaret eos, sicut dicitur in psalmo: Et non conuertar, donec deficiant . Prestitit  ergo, et concessit ei Dominus petitionem eius. Impossibiles enim et imbecilles sunt demones, cum quis nostrum ex tota fide et ex tota intentione cordis feruente sancto desiderio, et adiuuante nos uirtute Saluatoris nostri Iesu Christi, contendimus contra eos.

Referebant autem nobis fratres de eodem beatissimo Patre Pachomio, qui fuit, ut diximus , monasteriorum multorum in regione Tabennensiotarum prepositus. Referebant ergo de eo quoniam frequenter dicebat fratribus: Quia  sepe audiui immundos spiritus demonum loquentes inter se diuersas ac  uarias artes suas, quas contra seruientes Deo, maximeque contra monachos habent. Quidam enim dicebant: Quia ego certamen contra durissimum hominem habeo, et quoties ei immitto peruersas cogitationes, ille statim surgit, et prosternit se in oratione, cum gemitu orans a desse sibi diuinum auxilium. Ego autem minime illo exurgente cum grandi confusione egredior. Item alius demon dicebat: Ego ad illum quem obseruo, cum ei cogitationes immisero in corde, consentit, et suscipit, et facit eas. Sepe enim exardescere eum in iracundia facio, et in contentiones rixe, et pigritam orationis, et dormitionem in psalmodia, et non contradicit mihi. Ideoque, fratres mei dilectissimi, semper oportet ut custodiatis sensum et animum uestrum, inuocantes  nomen Domini nostri Iesu Christi, et secundum precepta Dei conuersamini tam in orationibus quam psalmodia, sicut dicit Apostolus: Instantes orationi, et uigilantes in ea. Ideoque cum compunctione et timore cordis uigilantibus 506 non preualebunt nocere nobis aduersarii et immundissimi demones. Ipse autem beatus Pater Pachomius docebat fratres, ut semper memores essent uerbi Dei, in salutem animarum suarum. Postmodum uero discedebat unusquisque fratrum in cellulas suas, operantes manibus suis, et meditantes que de sacris Scripturis didicerant. Impossibile est enim aliquem apud eos uerbum otiosum loqui, sed ea tantum que de sanctis Scripturis didicerant erant inter se conferentes, et exponentes de capitulis Scripturarum, que ad timorem  Domini confirmarent et illuminarent animas eorum.

36. Fuit quidam uir magnus de sanctis senioribus, cui talem gratiam donauerat Christus, reuelante ei Spiritu sancto, ut uideret quod alii non uidebant . Referebant ergo sancti seniores quia aliquando quamplurimi sedebant fratres, et simul loquebantur inter se, et conferebant de sanctis Scripturis que ad salutem pertinent animarum. Stabant autem circa eos sancti angeli letantes in hilari uultu, considerantes, delectabantur enim de eloquiis Domini. Cum autem aliud quodcunque inter se loquerentur, statim sancti angeli recedebant longius, indignantes contra eos; ueniebant autem porci sordidissimi et morbo pleni, et uolutabant se inter eos; demones enim in specie porcorum delectabantur  per superflua et uaniloquia eorum. Beatus autem senior hec uidens, abiit in cellulam suam, et per totam noctem cum grandi fletu et ululatu gemendo deflebat miserias nostras. Exhortabatur ergo sanctos Patres per monasteria, et commonebat fratres, dicens: Cauete, fratres, a multiloquio, et ab otiosis sermonibus linguam prohibete, per quam malus interitus anime generatur, et non intelligimus quoniam per hec et Deo et sanctis angelis odibiles sumus. Dicit enim Scriptura: Per multiloquium non effugies peccatum . Hec enim infirmam et uacuam efficiunt mentem atque animam nostram.

37. Fuit quidam uir in palatio sublimis, sub Theodosio  imperatore, nomine Arsenius, cuius filios, id est Arcadium et Honorium Augustus de baptismo suscepit . Hic itaque Arsenius desiderio diuini amoris accensus, relinquens omnem seculi gloriam temporalem, perrexit ad eremum Scythi, ut inter sanctos Patres secretam et quietam ab omni strepitu huius mundi ageret uitam, ut separatus ab illecebris et delectationibus corporalibus, cum tota mentis intentione adhereret Domino Saluatori, sicut scriptum est: Adhesit anima mea post te, me suscepit dextera tua . Dicebant ergo de eo sancti seniores quia sicut cum in seculi conuersatione esset, nimis pretiosis uestimentis pre omnibus utebatur, ita postmodum, in eremo Scythie degens, studebat ut ab omnibus monachis  uiliora et despectiora uestimenta haberet.

38. Dicebat etiam abbas Daniel quoniam sanctus Arsenius referebat fratribus dicens, quasi de alio audisset, sed quantum datur intelligi, ipse talem uidit uisionem : Sedebat, inquit, quidam de senioribus monachis in cellula sua, et subito uenit ad eum uox dicens: Egredere foras, et ostendam tibi opera hominum. Et surrexit, inquit, et egressus est foras. Duxit autem eum, et ostendit ei Aethiopem nigrum cum securi cedentem ligna, et facientem grandem sarcinam, et tentabat subleuare sarcinam illam, et pre magnitudine non poterat portare eam; sed redibat, et cedebat iterum alia ligna, et addebat super sarcinam illam. Iterum autem ostendit ei alium hominem stantem super lacum, et  haurientem aquam de lacu, et mittentem eam in collectaculum, et de alia parte per foramina defluebat aqua desubter in eodem loco. Iterum dixit ei: ueni, sequere me, et ostendam tibi aliud. Et uidit quasi quoddam edificium templi, et duos sedentes in equis, portantes super scapulas suas uterque lignum unum, id est, perticam longam, uolentes pariter ingredi portam templi illius, et non permittebat eos lignum quod ex aduerso portabant, ingredi per portam illam; non enim humiliabat se alter alteri, sed contendebant utrique, pariter ingredi uolentes; et non preualebant, nec enim humiliabat se unus eorum, ut alteri locum daret. Exponit ergo ei has uisiones, dicens: Hi qui lignum portant hi sunt qui habent iugum sanctum monachorum; sed iustificantes  seipsos in cordibus suis cum exaltatione superbie, non humiliantur inuicem, noluerunt enim ambulare in humilitate uiam Saluatoris Domini nostri Iesu Christi, qui dixit: Discite a me quia mitis sum et humilis corde, et inuenietis requiem animabus uestris . Ideoque propter superbiam cordis sui remanserunt foris, de regno Regis celorum Christi exclusi. Qui autem cedebat ligna, et super sarcinam adhuc addebat, homo est qui oneratus est multis peccatis, et super sarcinam peccatorum suorum addit semper alia peccata: quem oportebat magis ut penitentiam ageret de prioribus peccatis; sed negligens uitia emendare peccatorum priorum, magis et alia addit supra priora peccata. Ille autem  qui aquam de lacu hauriebat, 507 homo est qui aliqua bona operatur, sed quia mala etiam amplius per peccata operatur, et ideo pereunt et delentur etiam bona opera que facit. Oportet ergo hominem, sicut ait Apostolus, cum timore et tremore salutem suam operari .

39. Dicebat autem abbas Daniel de abbate Arsenio , quia cum operaretur sportas ex palmarum foliis, mittebat aquam in peluim, ut infunderentur palme; et cum feteret brumosa  aqua odore, non permittebat ut aliam aquam mutarent, sed super illam fetidam, aliam addebat aquam, ut semper feteret. Interrogabant autem fratres eum, dicentes: Cur non permittis, Pater, ut aqua mutetur, sed pessimo fetore tota cellula tua  repletur? Respondens autem beatus senior ait: Quoniam propter thymiamata, et muscata  , et alia diuersa quibus in seculari conuersatione sine intermissione fruebar, oportet nunc me, dum in hoc corpore sum, sustinere istiusmodi fetorem, pro suauissimo illo odore, ut in die iudicii de illo gehenne inenarrabili fetore liberet me Dominus, et non cum illo diuite, qui epulabatur in isto mundo deliciose et splendide, condemnetur anima mea .

40. Quidam de fratribus dixit beato Arsenio : Ecce, beatissime Pater, meditari festino de Scripturis sanctis, que didici, et non sentio compunctionem in corde meo, quoniam non intelligo uirtutem diuine Scripture, unde et ualde contristatur anima mea. Respondens autem beatus  Arsenius ait: Oportet te, fili, incessanter meditari eloquia Domini; audiui enim quia dixit beatus abbas Pemen et alii multi sanctorum Patrum, quoniam incantatores illi qui serpentes solent incantare, non intelligunt ipsi uerba illa que loquuntur, sed serpentes audientes intelligunt uirtutem uerborum illorum, et conquiescunt, et subduntur eis. Sic etiam et nos faciamus: quamuis enim non ualeamus intelligere diuinarum Scripturarum uirtutem, tamen demones audientes, diuini uerbi uirtute terrentur, et effugati discedunt a nobis non sustinentes eloquia Spiritus sancti, que per seruos suos prophetas et apostolos locutus est.

41. Quodam tempore cum in uicinio beati Macarii homicidium fuisset perpetratum, et cuidam innocenti  homini impingeretur crimen admissum , surgens ille qui calumniam patiebatur, fugit ad cellulam beati Macarii: adfuerunt etiam et illi qui eum perurgebant, et alligabant eum, dicentes, periclitari seipsos, nisi comprehenderent et legibus traderent homicidam; ille uero cui crimen impingebatur, cum sacramentis affirmabat conscium se non esse sanguinis illius. Et cum diu ab utraque parte certamen haberetur, interrogauit sanctus Macarius ubi sepultus esset, qui dicebatur occisus; cumque designassent ei locum, cum ipsis pergit ad sepulcrum, atque ibi fixis genibus inuocato Christi nomine, ait ad eos qui assistebant: Nunc Dominus ostendet si uere  reus est hic qui a uobis perurgetur; et eleuata uoce ex nomine clamabat defunctum. Cumque ei de sepulcro uocatus respondisset, ait ad eum sanctus Macarius: Per fidem Christi te obtestor ut dicas nunc si ab isto homine qui in te insimulatur occisus es. Tunc ille clara uoce de sepulcro respondit, dicens, non se esse ab eo interfectum. Et cum obstupefacti omnes decidissent ad terram, ac pedibus eius uoluerentur, rogare eum ceperunt, ut interrogaret illum a quo esset occisus; tunc sanctus uir ait: Hoc ego non interrogabo; sufficit enim mihi ut liberetur innocens, non est autem meum ut reus prodatur, forsitan enim compungetur adhuc pro scelere quod commisit, et aget penitentiam, ut saluetur anima eius.

 42. Alio itidem tempore, cum sancto Macario quidam frater uuam detulisset, ipse qui secundum caritatem non que sua sunt, sed que alterius cogitaret , ad alium fratrem eam detulit, qui infirmior pre egritudine uidebatur . Tunc infirmus gratias egit Deo pro fratris officio, et suscepit eam, et ipse nichilominus plus de proximo quam de semetipso cogitans, ad alium detulit eam infirmum fratrem; et iterum ille ad alium, et sic cum per omnes cellulas, que longe a semetipsis erant per eremum disperse, uua illa circumlata esset, ignorantibus eis, qui eam primus misisset, ad ultimum defertur ipsi qui eam miserat. Gratulatus autem sanctus Macarius, quod tantam uideret in fratribus  abstinentiam, tantamque caritatem, ad acriora semetipsum spiritualis uite exercitia extendit.

43. Illud etiam ad fidem confirmatum nobis de eo est ab his qui ex ore eius audierunt, quoniam quodam tempore nocte in specie monachi demon ad ostium cellule eius pulsauerit, dicens: Surge, abba Macari, et eamus ad collectam, ubi fratres ad uigilias congregantur . Sed ille gratia Dei repletus falli non potuit; intellexit enim diaboli esse fallaciam, et ait: O mendax, et ueritatis inimice; quid enim tibi consortii, quid societatis est cum collecta et congregatione sanctorum? At ille ait: Latet ergo te, o Macari, quod sine nobis nulla collecta 508 agitur, nullaue congregatio monachorum? ueni denique, et uidebis ibi operam nostram. Dixit  autem sanctus Macarius: Imperet tibi Dominus, demon immunde . Et conuersus ad orationem, petiit a Domino ut sibi ostenderet si hoc uerum esset, quod gloriatus est demon. Abiit ergo ad collectam, ubi iam uigilie a fratribus celebrabantur, et iterum in oratione Dominum deprecabatur, ut ei ueritatem uerbi huius ostenderet; et ecce uidet quasi paruulos quosdam pueros Aethiopes nigros per totam ecclesiam discurrere huc atque illuc, et uelut uolitando deferri. Discurrentes autem illi Aethiopes pueri, singulis quibusque fratribus in oratione positis atque psallentibus alludebant, et si cui de eis oculos duobus digitulis compressissent, statim dormiebat; si cui uero in os immersissent digitum,  oscitare eum faciebant. Item post psalmum, cum ad orandum se proiecissent fratres, percurrebant iterum singulos, et ante alium quidem iacentem in oratione, quasi in mulieris speciem uertebantur, ante alium quasi edificantes, et portantes aliquid, aut diuersa queque agentes apparebant; et quecunque demones quasi ludentes formassent, hec orantes illi in cordis sui cogitatione uersabant. Ab aliquantis tamen fratribus, ubi aliquid horum agere cepissent, quasi uiolenter repulsi, precipitati deiiciebantur, ita ut nec ante eos stare aut transire auderent, aliis uero etiam supra ceruices et dorsa ludebant. Hec cum uidisset sanctus Macarius, ingemuit grauiter, et lacrymas profundens ad Deum, dixit: Respice, Domine, et ne sileas, neque mitigeris Deus; sed exsurge,  et dispergantur inimici tui, et fugiant a facie tua, quoniam anima nostra repleta est illusionibus . Post orationem autem examinande ueritatis gratia, seorsum uocatis singulis quibusque fratribus, ante quorum faciem uiderat demones diuerso habitu et uariis imaginibus ludentes, requirit ab eis si in oratione uel edificandi cogitationes habuerint, uel iter agendi, uel alia diuersa, que unicuique per demones imaginata uiderat: et singuli eorum ita confitebantur in corde suo fuisse cogitationes, sicut ille arguebat. Et tunc uere intellectum est, quod omnes male et superflue, et uane cogitationes, que uel psallentes, uel somniorum aut orationum tempore unusquisque in corde suo conceperit, illusione et instinctu demonum fiant. Nam ab his  qui omni custodia seruant in timore et amore Domini cor suum, illi tenebrosi Aethiopes, et he quas emittunt cogitationes repelluntur; Christo enim mens coniuncta, et precipue in tempore orationis intenta, nichil malum, nichilque superfluum recipit.

44. Quidam frater requisiuit abbatem Sisoium, quemadmodum in cella propria degere deberet . Cui ille respondens dixit: Comede panem tuum cum sale et aqua, et non erit tibi necessitas aliquid coquendi, aut longius euagandi

45. Requisitus abbas Pemen quemadmodum oporteat ieiunare , respondit: Ego uolo monachum ita esse quotidie parum comedentem, ut non satietur, nam biduana et triduana  ieiunia uane glorie uacant. Hec enim omnia examinauerunt sancti Patres, et inuenerunt quia bonum est quotidie ieiunare et parum comedere, ut possit et quotidie esurire. Hanc enim uiam regiam leuem nobis esse demonstrauerunt.

46. Abbas Siluanus dum cum discipulo suo Zacaria ad quoddam monasterium peruenisset, antequam egrederentur, fecerunt eos monachi parum comedere . Postquam ergo egressi sunt, inuenit discipulus eius aquam, et uolebat bibere. Cui abbas Siluanus: Zacaria, hodie ieiunium est. At ille dixit: Nunquid hodie non comedimus, Pater? Et dixit ei senex: Illa esca caritatis erat fili, nos autem nostrum ieiunium teneamus.

 47. Quidam de fratribus in Panepho ad abbatem Ioseph perrexerunt, ut eum requirerent de susceptione fratrum, si liceret cum his illo tempore uel fiduciam habere, uel letitiam . At ille antequam requirerent eum, dicit discipulo suo: Quod facturus sum hodie, fili, ne mireris; et posuit duo sedilia illis qui uenerant, et dicit eis: Sedete. Et posuit unum a dextris suis, et alterum a sinistris; et ingressus cellulam suam misit sibi uestimenta corrupta, et egressus transiit in medio eorum; et iterum ingressus misit alia meliora, quibus solebat die festo uti, et egressus est postea ad eos; iterum autem ingressus quotidiano uestimento suo uestitus, uenit et sedit inter eos. Illi autem mirati sunt et obstupuerunt propter hoc factum.  Dicit eis senex: uidistis quid feci? Cum autem illi annuissent, dicit eis: Et quid feci? Et dicunt ei: Primum uestimento corrupto usus es, et postea alio meliori. Et dicit eis: Nunquid mutatus sum ex illo inhonesto, aut ex illo meliore? Dicunt ei: Non. Quibus senex ait: Si ergo idem ego sum in utrisque, et non sum mutatus, et sicut illud primum non me nocuit, ita nec secundum mutauit: sic ergo debemus facere in occursione fratrum, ut quando eorum presentia est, cum fiducia et letitia suscipiamus 509 eos, quando auter soli sumus, opus est ut luctus et abstinentia permaneant in nobis. Illi uero audientes que in cordibus suis habebant, antequam requirerent eum, glorificauerunt Deum, et leti discesserunt.

48. Dicebat unus ex Patribus: Quia inuenitur homo  multum comedens, et adhuc esuriens se continet ne satietur; altem auter parum comedit, et satiatur . Qui ergo multum comedit, et adhuc esuriens se continet, maiorem mercedem habet, quam ille qui parum comedit et satiatur .

49. Dixit quidam senex: Ne quod desideraueris aliquando manduces. Comedens autem quod tibi a Domino transmissum fuerit, gratias age sine intermissione .

50. De quodam sene referebant fratres, quia desiderasset cucumerem: quem cum attulisset, suspendit ante oculos suos; et ne uinceretur a cupiditate, non tetigit eum, sed magis agebat penitentiam, puniens semetipsum ob hoc, quia ipsum desiderasset .

51. Quidam ex senioribus factus est infirmus, et per multos dies non poterat escam ullam percipere. Compulit autem eum discipulus suus, dicens: Si iubes, Pater, facio tibi parum placente; et ut annuit ei, fecit . Erat autem ei uasculum paruum habens mel, et aliud uas simile habens oleum de lini semine expressum, et erat fetidum, et in re nulla alia proficiebat, nisi forte in lucerna: et deceptus frater misit in escam senis de illo, sperans quia mel misisset; cum autem gustasset senex, nichil locutus est, sed tacens comedit: tertia uero uice cum ei daret, dixit ei: Non possum comedere, fili. Ille uero tanquam uolens adhortari eum,  dixit: Ecce, abba, bona sunt, et ego comedo ex ipsis; et postquam gustauit, et sensit rem quam fecerat, cecidit in faciem, dicens: ue mihi, abbas, quoniam occidi te! istud peccatum posuisti super me, quia locutus non es. Dicit ei senex: Non contristeris, fili, propter hoc; si enim uoluisset Deus ut bonum comederem, tu mel misisses, et non hoc quod misisti.

52. Dixit abbas Pemen: Nisi Nabuzardan princeps cocorum uenisset in Ierusalem, templum Domini non arsisset igne . Hoc autem est, quia nisi desiderium gastrimargie in animam ueniret, sensus hominis non succenderetur impugnatione diaboli .

53. Abbas Macarius quotiescunque cum fratribus  facta caritate reficiebat, hoc in proprio corde statuerat, ut quantos uini calices oblatos hausisset, tantis diebus nec et ipsam aquam gustaret omnino . Cum ergo ei fratres uinum porrigerent, cum gaudio sumebat, ut postea se siti maceraret. Quod cum discipulus eius didicisset, patefacto senis consilio, ne ei uinum porrigerent, coniurabat, tormenta illi potius esse quam pocula manifestans.

54. Facta congregatione in ecclesia cum esset festiuitas, et ceteri monachi comederent, unus ministrantibus dicit: Quia nichil coctum comedo, sal mihi deferri precipito . Quo uerbo minister audito, cum clamore audientibus ceteris alii  imperauit, dicens: Quoniam coctum ille frater non comedit, parum illi salis afferto. Tunc beatus Theodorus dixit: Oportuit te magis, frater, carnes in cella tua comedere, quam hunc presentibus fratribus audire sermonem.

55. Quidam peregrinus frater uenit ad abbatem Siluanum in monte Sina , et uidit quod fratres operarentur, et dicit eis: Quare operamini escam que perit? Maria enim bonam partem elegit . Tunc senex dicit discipulo suo Zacarie: Da illi Codicem ut legat, et mitte illum in cellulam, que nichil habet. Hora autem nona circumspiciebat frater ille uiam, si forte uocaret eum senex ad comedendum. Postquam uero transiit hora  nona, uenit ad senem, dicens ei: Nunquid hodie non comederunt fratres, abba? Cumque senex fateretur, ait ille: Quare me non uocasti? Tunc dixit ei abbas Siluanus: Tu homo spiritualis es, et non habes necesse hanc escam: nos autem tanquam carnales opus habemus comedere; ideo operamur, tu autem bonam partem elegisti. Legis enim omni die, et non uis carnalem escam accipere. Quod cum audisset, cepit penitere ac dicere: Indulge mihi, abba. Tunc respondit illi Siluanus: Ergo necessaria est Martha Marie, propter Martham enim et Maria laudatur.

56. Abbas Ioannes  dicebat fratri suo maiori: uellem enim securus esse, sicut et angeli securi sunt, nichil operantes, Sed Deum semper tantummodo collaudantes  [1 1Kb] . Et proiecto pallio suo, egressus est in eremum; factaque illic septimana, regressus est ad fratrem suum. Cum autem pulsaret ostium, et non illi aperiret frater, dicens: Tu quis es? At ille dixit: Ego sum Ioannes. Illo autem non aperiente, rogabat, dicens: Ego sum. Et noluit illi ostium aperire, usquequo illucesceret. Mane autem facto dixit ad eum: Homo es, et necesse habes operari, ut pascaris. Tunc ille proiecit se ad pedes eius, et dixit: Indulge mihi, abba.

57. Quidam frater impugnabatur a spiritu blasphemie, et erubescebat dicere, et quoscunque audisset magnos senes, pergebat 510 ad eos ut illos declararet, sed mox cum peruenisset, iterum uerecundabatur illis dicere. Cum ergo frequenter ad abbatem  Pemenem ueniret, uidit eum senex habentem cogitationes, et dicit ei: Ecce, frequenter uenis ad me habens cogitationes, et sic iterum remeas tristis tecum illas reportans; dic ergo mihi, fili, quid habes. At ille dixit : In blasphemia impugnat me diabolus, et erubescebam dicere; et mox ut aperuit causam, leuior impugnatio eius apparuit. Et dicit ei senex: Non contristeris, fili. Quando hec cogitatio ad te uenit, dic: Ego causam non habeo, blasphemia tua super te sit, Satanas, hanc enim causam anima mea non uult. Quamcunque autem causam anima non uoluerit, non diu permanebit, et ita sanus factus frater ille discessit.

58. Dixit abbas Moyses: Per has quatuor res passio gignitur: per abundantiam esce et potus, et per  satietatem somni, et per otium et iocum, et ornatis uestibus incedendo .

59. Dixit abbas Pemen: Quemadmodum imperatoris spatharius semper illi assistit armatus, ita et animam aduersus demonem huiusmodi oportet esse semper paratam .

60. Dixit quidam senex: Sicut uenenata animalia fortiores herbe uel pigmenta expellunt, ita cogitationes sordidas oratio cum ieiunio repellit.

61. Abbas Macarius, dum in illa solitudine  maneret , inferior autem plena esset multis fratribus, sero per uiam circumspiciebat, et uidit demonem uenientem in figura hominis, uestitum tunica linea perforata, et per singula foramina, uascula parua  dependebant, et dixit illi senex; Quo uadis, maligne? Et respondit ei: uado commouere fratres hos qui sunt inferius. Cui senex dixit: Et propter quid tot uascula fers tecum? At ille dixit: Gustum fero fratribus, et ideo tanta fero, ut si unum displicuerit, ostendam aliud, et si illud non placet, porrigam aliud; et fieri non potest, nisi unum ex ipsis aliquod placeat eis. Et hec dicens discessit. Permansit autem senex iterum uiam circumspiciens, usquequo rediret, et cum rediret, dicit ei: Salueris. Dicit et ille: Quomodo istud mihi uerbum dicis, quia omnes mihi contrarii facti sunt, et nullus meis consiliis acquiescit? Et dicit ei senex: Ergo nullum habes amicum? At ille  respondit: Unum habeo amicum, uel ipse consentit mihi, et quoties me uiderit, huc atque illuc cito conuertitur. Cumque nomen eius ab eo requisisset, ait: Quia Theopemptus  dicitur. Discedente illo mox surrexit abbas Macarius, et descendit ad inferiorem eremum. Quod cum audissent fratres, egressi sunt illi obuiam, et unusquisque sperans quod apud se maneret, preparauit se. At ille requirens cellam Theopempti, ad eum profectus est. Cumque cum gaudio illum suscepisset, et essent utrique simul soli, dixit ei senex: Quemadmodum est tecum, fili? At ille respondit: Orationibus tuis bene sum. Et ait senex: Non te impugnant cogitationes? At ille respondit: Interea bene sum. Erubescebat enim dicere; et dixit ei senex: Ecce quot annos sum in solitudine,  et ab omnibus honoror, et in hac etate cum sim senex, molestant me cogitationes mee. Respondit Theopemptus: Crede mihi, abba, quia similiter et mihi faciunt. Tunc senex singulas cogitationes quasi se impugnantes fingebat, usquequo totum illi Theopemptus confiteretur. Post hec dixit ei: Quemadmodum ieiunas? At ille dicit ei: Usque ad nonam. Cui senex ait: Usque ad uesperam ieiuna, et de Euangelio uel de aliis Scripturis sine cessatione semper aliquid meditare; et quoties tibi aliqua immunda cogitatio superuenerit, nunquam deorsum aspicias, sed sursum, et mox Dominus tibi adiutor est. Et mox ita discessit abbas Macarius in propriam solitudinem. Iterumque uiam circumspiciens, uidit demonem redeuntem, et requirit eum: Quo uadis? At ille respondit:  Simili modo commouere fratres. Cum autem reuerteretur, requisiuit eum, quemadmodum agerent fratres. At ille dixit: Male, quoniam omnes agrestes effecti sunt, et quod de omnibus peius est, eum quem habui amicum et obedientem mihi, ipse nescio quomodo conuersus est, et omnibus amplius asperior mihi uisus est. Et iurauit non ibi accedere, nisi post multum tempus; et hec dicens, discessit.

62. Quidam frater requisiuit quemdam senem, dicens: Quid faciam, Pater, quia non possum sufferre cogitationes? Cui senex dixit: Ego in hac causa nunquam impugnatus sum . Scandalizatus autem frater, ipse uenit ad alterum senem, et dixit ei: Ecce quid dixit mihi senex ille? Scandalizatus sum in ipso, quoniam super naturam  humanam locutus est. Dixit ei ille senex secundus: Non simpliciter tibi dixit ille homo Dei hunc sermonem. uade ergo, et age penitentiam apud ipsum, ut dicat tibi uirtutem uerbi illius. Reuersus ergo frater, uenit ad senem, et cepit ei dicere: Indulge mihi, abba, quoniam insipienter egi, ut tibi uale non dicerem, et sic egrederer. Sed rogo te, explana mihi quomodo non es impugnatus? Dixit ei senex: Ex quo factus sum monachus, non sum satiatus neque pane, neque aqua, neque somno, et horum omnium cogitatio non me permisit 511 habere pugnam, quam tu dixisti. Et egressus est ab eo frater ille iuuatus ab eo.

 63. Interroganti iterum cuidam super cogitationes, dixit abbas Pemen: Monachus si uentrem suum et linguam tenuerit, et uagationem non fuerit sectatus, confidat quia non morietur, sed uiuet in perpetuum .

64. Duo fratres ad abbatem Eliam uenerunt impugnati a cogitationibus suis ; et uidens eos senex quod essent corpulenti, tanquam ad discipulum suum subridens, ait: uere, frater, ego erubesco pro te, quia sic enutristi corpus tuum, cum certe profitearis te monachum, pallor enim et macies cum humilitate decus est monachi.

Item dixit: Quia monachus edens multum, et operans multum, non confidat; qui autem parum edit, etiam si parum operetur, confidat, et uiriliter agat.

 65. Abbas Arsenius dum sederet in campo , quedam mulier uirgo, diues, timensque Deum, ac propterea abbatis Arsenii fama comperta, de Romana ciuitate, ut eum uidere mereretur, aduenit in Alexandriam . Que cum honorifice a Theophilo fuisset suscepta, ipsius ciuitatis archiepiscopo, rogauit eum, quatenus persuaderet beatum Arsenium ut eam suscipere dignaretur. Ipse igitur ad eum profectus est, dicens: Quedam mulier Romana, et dignitate, et opibus, et opinione ceteras antecellens, uidere te ac benedici desiderans, de tam longinqua regione peruenit, cui occurras exposco. Sed cum non acquieuisset occurrere ei Arsenius, illa cognoscens hoc, animalia sua sternere precepit, dicens: Confido in Deo meo, quia uidebo illum, nec ab hac intentione fraudabor. Non enim homines ueni  conspicere, quia et in nostra supersunt ciuitate, sed prophetam uidere desideraui. Cum ergo uenisset ad cellam beati Arsenii, contigit ut foris illum deambulantem conspiceret. Ac mox ante pedes eius in faciem prona prosternitur. Quam ille cum festinatione suscitans, ita compellebat, dicens: Si faciem meam tantum uidere desideras, ecce, intuere. Illa uero pre uerecundia oculos non audebat attollere. Dicit ei senex: Si quid de meis actibus comperisti, hoc debueras intueri. Quomodo ergo et tantum pelagus nauigare presumpsisti? An ignoras te mulierem esse, quibus quocunque non licet exire? An ideo huc uenisti, ut Romam rediens, aliis te feminis glorieris uidisse Arsenium, ut fiat peruium mare ad me uenientium feminarum? At illa respondens, ait: Si uult  Deus, nullam huc uenire permittat. Sed ut pro me ores, et in memoria me habere digneris, exoro. Cui Arsenius dixit: Oro Deum meum, ut deleat tuam ex corde meo memoriam. Quo illa uerbo percepto, in ciuitatem regrediens, egritudine pre tribulatione correpta est. Ad quam cum uisitationis causa uenisset episcopus, et quid rei esset inquireret, illa sermonem senis, quem ultimum de memoria sui dixerat, enarrauit, ac propterea se uelle mori pre tristitia confitetur; sed episcopus tali eam consolatur alloquio: Nunquid nescis te esse mulierem? Et quia per feminam solet inimicus hominem impugnare, ideo uultum tuum de corde suo delere dixit. Nam pro anima tua  Dominum deprecatur. Quibus uerbis mulier recreata est.

66. Dicebat abbas Moyses: Si uoluerit imperator inimicorum ciuitatem aliquam expugnare, prius escam eorum et aquam interdicit, et ita inimici eius fame ac penuria compulsi subiiciunt se regno eius . Et ita passiones carnales, si in ieiunio et fame uelis uiuere, deterescunt, et non sunt fortes aduersus animam. Quis enim tam fortis ut leo? Et tamen propter uentrem suum intrat in caueam, et omnis uirtus eius humiliatur.

67. Quidam iuuenis uolebat renuntiare mundo, et frequenter egressum reuocabant eum cogitationes, inuoluentes eum uariis negotiis, erat enim diues . Una  ergo die egressum eum demones circumdederunt, et multum puluerem ante eum excitaueruut. Ille uero confestim exspolians se, et iactans uestimenta sua currebat nudus ad monasterium. Declarauit autem Deus uni seni, dicens: Surge et accipe athletam meum. Exsurgens ergo senex, obuiauit illi nudo, et cognoscens causam admiratus est, et dedit illi habitum monachilem. Quando autem ueniebant aliqui fratres ad ipsum senem, perquirere eum de conditionibus uariis, respondebat eis; de renuntiatione autem sciscitantibus dicebat: Hunc requirite fratrem, quia ego ad renuntiationem ipsius nondum perueni.

68. Quidam frater renuntiauit seculo: et cum dispersisset res suas pauperibus, quedam sibi retinuit in propria ratione, et uenit ad abbatem Antonium . Quod cum senex comperisset,  dixit ei: Si uis, uade in uico, et eme tibi carnes, et impone tibi corpori tuo nudo, et ueni ad me. Cum ergo hoc fecisset frater, tam canes quam aues omne corpus suum propter carnem rapiendam, tam dentibus quam unguibus diruperunt. Cum ergo uenisset ad Antonium, requisitus est si fecisset quod ei preceperat. Illo autem demonstrante corpus suum laceratum, dicit ei sanctus Antonius: Quicunque renuntiant 512 seculo, et uolunt adhuc habere pecunias, sic a demonibus lacerantur.

69. Quidam frater requisiuit senem, dicens: uis ut retineam mihi duos solidos propter infirmitatem corporis ? Et uidens senex cogitationes eius, quod uellet retinere eos, dixit: Retine. Reuersus ergo in cellam frater, cepit cum  cogitationibus propriis colluctari, dicens: Putas benedixit mihi senex an non? Exsurgens ergo iterum uenit ad senem, rogans et dicens: Propter Deum dic mihi ueritatem, quia conturbor a cogitationibus meis, propter illos duos solidos. Dicit illi senex: Quia uidi cogitationem tuam uolentem retinere eos, dixi tibi ut retineres, nam non est bonum tenere plus quam necesse est corpori. Duo ergo solidi sunt spes tua; et si contigerit ut pereant, nunquid Deus non cogitat de nobis? Iacta ergo cogitationem tuam super Deum, quoniam ipsi cura est de nobis.

70. Quidam monachorum Serapion tantum Euangelium possidens, uendidit illud, et esurientibus dedit,  dignum memorie sermonem imitans: Ipsum, inquit, uerbum uenundaui, quod mihi semper dicebat: uende que possides, et da pauperibus .

71. Cum quidam uir rogaret abbatem Agathonem, ut pecuniam illius susciperet in propria ratione, nolebat ille, dicens: Non est necesse mihi, quia opera manuum mearum me pascunt . Cum autem ille persistens diceret: uel propter indigentes dignare suscipere, respondit: Duplex uerecundia est, quia non indigens suscipio, et aliena prestans, uane glorie subiacebo.

72. Dicebat abbas Paulus: Si aliquas res uoluerit monachus in cella sua habere, preter eas sine quibus non potest uiuere, frequenter cogitur de cella sua  egredi, et ita a demone decipitur . Hec autem ipse Paulus obseruans in una quadragesima, cum sextario lenticule et paruo aque uasculo perdurauit, et unam mattam faciens, eamdem texebat et retexebat, ne tantummodo foris exiret.

73. Abbas Macarius cum esset in Aegypto, et egressus fuisset de cella sua, reuersus inuenit quemdam furantem id quod in cella sua habebat . Stetit ergo et ipse tanquam peregrinus, et carricauit  animal cum illo cum multa requie et perduxit eum, dicens: Nihil in hunc mundum intulimus. Dominus dedit, Dominus abstulit, sicut et ipse uoluit, ita factum est . Benedictus Dominus in omnibus .

74. Quidam frater ueniens ad cellam cuiusdam  magni senis, ingrediebatur, et furabatur ei uictum . Cum autem uideret senex, non arguebat illum, sed amplius operabatur, dicens: Puto, frater ille necessarius est. Habebat autem grandem tribulationem senex ex penuria panis. Cum autem idem senior moreretur, et circumdassent eum fratres, ille uidens eum fratrem qui solebat furari ei panem suum, dicit ei: Accede huc ad me, frater; et apprehendit manum eius, et osculatus est, dicens: Gratias ago manibus istis, fratres, quia per eas arbitror me intrare in regnum celorum. Ille autem compunctus de hoc uerbo, et agens penitentiam, factus est ipse strenuus monachus ex actibus senis quos uidit.

75. Abbas Agathon dispensabat semetipsum, et in  omnibus cum discretione pollebat, tam in opere manuum suarum quam in uestimento. Talibus enim uestibus utebatur, ut nec satis bone, nec satis male cuiquam apparerent.

76. Dixit quidam senex: Ira per has quatuor res exsurgit: per cupiditatem auaritie, dando et accipiendo; et si quis propriam sententiam amans, ut nec satis bona nec satis mala cuiqum appareat, defendat; et si quis uult se honoribus sublimari; et si quis se doctorem esse uelit, et plus omnibus sapientem sperat . Ira etiam per hec quatuor humanos sensus obscurat: Si odio habuerit homo proximum suum, aut si illi inuiderit, aut si pro nichilo duxerit, aut si detraxerit ei. Ideo autem passionis huius retributio  quatuor modos habet: Primum ex corde, secundum ex facie, tertium ex lingua, quartum ex facto. Si ergo potuerit quis ita portare malum, ut ne ingrediatur in cor, non peruenit usque ad faciem; si autem uenerit in faciem, custodiat linguam ne loquatur illud. Quod si locutus fuerit, uel hoc custodiat ne reddat in facto, sed mox dimittat. Tres enim gradus hominum sunt in passione ire. Nam cui uoluntarie nocetur et iniuriatur, et parcit proximo suo, hic secundum naturam Christi est. Qui autem non ledit, nec ledi uult, hic secundum naturam Adam est. Qui uero nocet aut iniuriatur, aut calumniam ingerit, aut usuras exigit, hic secundum diabolum est.

77. Quidam ex fratribus passus ab alio iniuriam, uenit ad abbatem Sisoium , et contumelie genus exponens, addebat: Cupio me uindicare, Pater. Senex autem rogare eum cepit, ut relinqueret Deo uindictam. At ille inquit: Non desistam, nisi fortiter uindicauero. Cui senex ait: Quatenus semel hoc in animo statuisti, uel nunc oremus. Exsurgens autem senex, his uerbis cepit orare: Deus, iam non es nobis necessarius, ut pro nobis sis sollicitus, quia nos 513 ipsi, sicut frater iste dicit, et uolumus et possumus nos uindicare. Quod cum ille frater audisset, ante pedes senis effusus ueniam postulabat, promittens se cum illo cui irascebatur nunquam certaturum.

78. Quidam frater, dum ab altero iniuriaretur, uenit et nuntiauit seni . Cui ille respondit: Satisfac cogitationi tue, quoniam non  uult te frater iniuriari, sed peccata tua. Nam in, omni tentatione que tibi contingit per hominem, non arguas eum, sed tantummodo dic: Quia propter peccata mea contingunt mihi hec.

79. Dicebat frequenter abbas Pemeu: Malitia nunquam te exsuperet. Si quis tibi malum fecerit, tu illi bonum redde, ut per bonum uincas malum .

80. Quidam frater, quanto plus eum aliquis iniuriabatur aut deridebat , tanto plus ille gaudebat, dicens: Isti sunt qui nobis occasionem prebent ad profectum nostrum; qui autem beatificant nos, conturbant animas nostras. Scriptum est enim: Quoniam hi qui beatificant uos, decipiunt uos .

 81. Alter senex, si quis detraxisset ei, ille festinabat  per seipsum bene illum remunerari; quod si longius manebat, transmittebat ei munera .

82. Quidam frater rogabat abbatem Sisoium, dicens: Si latrones aut barbari super me irruerint, occidere me uolentes, et ego si preualere potuero, iubes occidam eos? Cui ille respondit: Ne facias omnino; sed totum Deo te committe. Quidquid enim tibi aduersi contigerit, profitere hoc tibi propter peccata tua uenire, diuine enim dispensationi debes totum ascribere.

83. Erat quidam eremita magnus, in monte qui dicitur Athlibeus, et uenerunt super eum latrones  . Cum autem ille uocem fecisset. de uicinis locis fratres alii confluentes comprehenderunt eos. Quos transmissos in ciuitatem iudex misit in carcerem. Fratres ergo illi mesti facti sunt, quia propter ipsos latrones traditi essent iudici; et uenientes ad abbatem Pemenem, renuntiauerunt ei factum. Qui scripsit ad eremitam, dicens: Reminiscere, prima proditio unde facta est? et tunc uidebis secundam. Nisi enim proditus fuisses ab interioribus tuis, secundam proditionem nunquam perpetrasses. Quo ille sermone cum compunctus esset, in omni illa regione nominatus, et per multum tempus non exiens, surrexit statim et uenit in ciuitatem, et excutiens latrones publice de carcere, liberauit eos a tormentis.

84. Cuiusdam philosophi discipulus peccauit  ; et cum sibi indulgeri uellet, dicit ei philosophus: Non tibi indulgeo, nisi in his tribus annis portaueris onera aliorum. Cui reuerso post tres annos, cum iam peccato satisfecisset, dicit ei philosophus: Nec nunc tibi adhuc indulgeo, nisi aliis tribus annis dederis his mercedem qui te iniuriis et conuiciis affligunt. Quod etiam cum ille complesset, remisso peccato eius, dicit ei magister suus: ueni modo et ingredere Atheniensium ciuitatem, ut illic sapientiam possis discere. Erat autem ibi quidam senex sapientia studiosus, et sedebat ad portam, omnesque ingredientes experiendi causa conuiciis affligebat  ; qui cum idem iuueni illic ingredienti faceret, ille exorto cachinno risit. Cui senex ait: Quid est hoc quod agis? ego te iniurior,  et tu rides? Cui iuuenis ait: Et non uis ut rideam, cum tribus annis mercedem dederim ut hoc paterer quod hodie a te gratis patior? Tunc senex dixit ei: Ingredere ergo ciuitatem, quia dignus es. Hoc autem solebat abbas Ioannes referre, et his ipse addebat, dicens: Hec est porta Dei, per quam patres nostri per multas tribulationes et iniurias gaudentes ingressi sunt ciuitatem Dei.

85. Quidam frater requisiuit senem, dicens: Da mihi, pater, unam rem quam custodiam, et saluer per eam. Respondit ei senex: Si potueris iniuriari et affici conuiciis, et portare ac tacere, magna est hec res, et super alia mandata .

86. Interrogantibus quibusdam fratribus abbatem  Moysen sermonem, ille hortatus est discipulum suum Zacariam ut eis aliquid diceret: Tunc ille pallium suum deposuit subtus pedes suos, et conculcauit illud, et dixit: Nisi quis sic fuerit conculcatus, monachus esse non potest .

87. Dicebat abbas Macarius: Ille uere est monachus, qui se in omnibus uincit. Nam si quis alium arguens ad iracundiam mouetur, propriam passionem implet. Nec enim ut alterum saluet seipsum debet perdere.

88. Quemdam fratrem sub presentia abbatis Antonii alii fratres collaudabant; sed cum tentasset eum senex, reperit quod non sufferret iniuriam. Et dicit ei senex: Tu quidem frater similis es edificio quod  quamuis habeat ingressum ornatum, per posticia tamen a latronibus expugnatur .

89. Quidam frater requisiuit abbatem Isaac, dicens: Abba, quare te ita demones timent ? Respondit senex: Ex quo factus sum monachus, statui apud me ut iracundia mea foris guttur meum non procederet; 514; et ideo timent me demones.

90. Cum uenisset quidam de patribus ad abbatem Achillam , uidit eum sanguinem exspuentem, et requisiuit quid hoc esset. At ille respondit: Sermo erat fratris qui me contristauerat, et repugnaui ut non illum dicerem, sed petiui Dominum, ut tolleret a me, et factus est ille sermo sanguis  in ore meo, et postquam exspui, requieui; sed et ipsam tristitiam et sermonem istum oblitus sum.

91. Quidam fratres uenerunt ad quemdam sanctum senem, sedentem in solitudine ; et inuenerunt infantes pecora pascentes, et aliquoties inter se loquentes uerba turpia. Postquam autem de singulis cogitationibus requirentes, a sene acceperunt responsum, dicunt ei: Quemadmodum potes sustinere, abba, uoces infantium istorum, et nec precipis eis ut non ita uociferentur? Et dicit eis senex: In ueritate, fratres, plurimos dies habuit cogitatio mea uolens illis aliquid dicere, sed redargui memetipsum, reputans mihi: Si parum hoc non porto, quomodo, si maior mihi tentatio aduenerit, portabo? Et ideo illis nichil dico, ut fiat mihi consuetudo  portandi.

Item dixit: Si quis linguam suam non tenuerit in tempore ire, nec passionem carnis sue aliquando poterit continere.

92. Abbas Ioannes dum sederet inter fratres , et singuli eum de propriis cogitationibus inquirerent, atque ille responsum omnibus daret, quidam senex ex inuidia dicit ei: Sic est hic Ioannes quomodo mulier meretrix ornans semetipsam, ut congreget sibi amatores. Cui abbas Ioannes ait: uerum dicis, abba, et non est aliter; nam et hoc ipsum Deus tibi reuelauit. Respondit illi iterum ille senex, dicens: Nam et uas tuum, Ioannes, ueneno plenum est. At Ioannes ait illi: Sic est, abba, ut dixisti, et hoc dicis, quia illa tantummodo  que deforis sunt uides; nam si ea que intrinsecus sunt uideres, quanto plus haberes quod diceres? Et post hoc quidam ex discipulis eius dixit ei: Non es conturbatus interius, abba, in uerbis senis huius? Cui ille respondit; Non; sed sicut sum deforis, ita sum deintus.

93. Erat quidam senex in Aegypto, et antequam ueniret illuc abbas Pemen, grandi ueneratione habebatur ab omnibus . Cum autem abbas Pemen de Scythi illuc subiisset, multi, relicto illo sene, ueniebant ad hunc, et propterea cepit illi inuidere et detrahere. Quod audiens abbas Pemen, contristatus est et dixit fratribus suis: Quid facimus? quia in tribulationem miserunt nos homines,  ut illum senem tam sanctum relinquerent, et nos qui nichil sumus respicerent? Quomodo sanabimus hunc uirum magnum? uenite ergo, faciamus paruas escas, et portantes pergamus ad eum, et parum uini, ac pariter cum eo gustemus, forsitan in hoc possumus animum eius placare. Profecti ergo pulsauerunt ostium eius. Audiens uero discipulus illius senis dixit: Qui estis? At illi dixerunt: Dic abbati tuo quoniam Pemen uenit, ut benedicatur ab eo. Quod cum ille per discipulum suum audisset, respondit ad eum: uade, dic eis: Ite hinc, non enim mihi uacat. Illi tamen restiterunt mesti [Al. in estu], dicentes: Quia non hinc discedimus, nisi digni fuerimus adorare eum. Quorum cum ille humilitatem et patientiam peruidisset, compunctus aperuit ostium,  et osculantes se inuicem, gustauerunt pariter. Dixit ergo eis ipse senex: In ueritate non sunt ea sola que audiui de uobis, sed et centuplum opera uidi in uobis. Et ab illo die amicus carissimus factus est ei.

94. Abbas Muthues aliquando edificauit sibi cellulam in loco qui dicitur Heracleona . Et dum ibi a multis molestaretur, alterum locum introgressus est, et similiter etiam ibi construxit habitaculum. Sed per insidias diaboli quidam frater inuentus est ibi, qui per inuidiam semper tram cum eo habuit: propter quod surrexit inde, et ad proprium reuersus est uicum, et fecit sibi illic quoque cellulam, et reclusit se in eam. Post tempus autem aliquantulum congregati sunt senes de illo loco unde egressus est, deducentes secum etiam illum  fratrem cum quo habuit litem, quatenus rogarent eum ut rediret ad cellulam suam. Postquam autem in uicinum locum uenerunt, tam melotes suas quam illum fratrem ibidem dereliquerunt; ipsi uero profecti sunt ad senem, et pulsantibus illis, aperta fenestra respexit eos, et cognouit, et dixit eis: Ubi sunt melotes uestre? At illi responderunt: Ecce hic in uicino sunt una cum fratre illo, qui tecum iram habebat. Hoc postquam senex audiuit, et illos cognouit, pre gaudio ostium, per quod ingressus fuerat, cum securi confregit, et egressus cucurrit usque ad locum ubi erat ille frater, et cepit ipse prior penitentiam apud eum agere, et amplexatus est eum, et introduxit illos in cellam suam, et per tres dies conuiuatus est cum eis, qui nunquam habebat consuetudinem  ut ieiunium solueret. Et postea surrexit, et profectus est cum illis.

93. Abbas Agathon solebat dicere: Nunquam litem habens cum aliquo dormiui; sed nec permisi aliquem mecum litem habentem dormire, quantum ad uirtutem meam pertinuit, nisi prius cum illo in pace reuerterer .

515 96. Erant duo senes in una cella pariter sedentes, et nunquam inter se uel qualemcunque paruam contentionem habuerant . Dixit ergo unus ad alterum: Faciamus et nos uel unam litem, sicut et alii homines. At ille alter dixit ei: Nescio quemadmodum fit lis. Dixit ei ille:  Ecce ego pono laterem in medio, et dico: Quia meus est, et tu dic: Quia non est tuus, sed meus. Et ex hoc fit contentio et rixa. Et cum posuissent laterem in medio, dicente uno: Quia meus est; ille alter primo respondebat: Ego meum esse spero. Cum ille alter iterum diceret: Non est tuus, sed meus, tunc ille respondit: Et si tuus est, tolle illum. Quo dicto, non inuenerunt quemadmodum litigarent.

97. Quodam tempore orante beato Macario abbate , uox ad eum personuit, dicens: Macari, necdum ad mensuram duarum mulierum peruenisti, que in proxima pariter habitant ciuitate. Quo audito, senex exsurgens, arrepto baculo, in designatam peruenit ciuitatem. Cumque  ostium quesite domus atque inuente pulsaret, egressa una ex illis, cum magna exsultatione eum suscepit. Quas utrasque senex conuocatas ita est allocutus: Propter uos tantum laborem ueniens ex solitudine longinqua sustineo, ut opera uestra cognoscerem; que mihi uos condicite ac narrate. Cui ille sic dixerunt: Crede nobis, sanctissime Pater, quia nec presenti nocte a maritorum lectulis fuimus separate. Qualia ergo opera a nobis exquiris? Sed senex in precibus persistebat ut ei uite sue ordinem declararent. Cui tunc ille compulse dixerunt: Nos nulla inter nos sumus parentelitatis affinitate coniuncte: contigit autem ut duobus fratribus iungeremur, et cum his quindecim annis in domo una pariter permanentes, neque turpe uerbum altera dixit ad  alteram, neque litem aliquando commisimus, sed in pace hactenus uiximus, et pari consensu tractauimus, quatenus, pariter relictis maritis, in congregatione religiosarum uirginum proficisceremur, et multis precibus hoc a coniugibus non ualuimus obtinere. Quo non adepto, inter nos et Deum posuimus testamentum, ut usque ad mortem nostram seculare uerbum non loqueremur omnino. Que cum audisset beatus Macarius, dixit: In ueritate non est uirgo, neque maritata, neque monachus, neque secularis; sed Deus tantum propositum querit, et spiritum uite omnibus ministrat.

98. Quidam frater, dum esset in cenobio, et frequenter ad iram moueretur , dixit ad semetipsum: uadam in solitudinem; et cum  non habeam cum quo litigem, forsitan requiescet a me hec passio [1 1Kb] . Cum autem egressus esset, et mansisset solus in speleo, quadam die cum uas aqua replesset, et posuisset in terram, subito uersatum est. Cumque tertia uice replesset, ac similiter contigisset, arrepto ipso uase, fregit illud iratus. Cum autem ad se reuersus fuisset, cogitabat quia a spiritu iracundie esset deceptus, et dixit: Ecce et solus sum, et tamen ab iracundia uictus sum. Reuertar in cenobium, quia ubique pugna opus est et patientia, et maxime Dei auxilium. Et ita exsurgens, reuersus est ad locum suum.

99. Beatus Macarius de semetipso referebat, dicens:  Dum essem iuuenis, et tamen in cella residerem, inuitum me tenentes clericum ordinauerunt in uico . Cum autem nolens illic esse, in uicum alterum effugissem, et quidam mihi secularis religiosus opere meo uendito ministraret, contigit quamdam uirginem per stuprum uentris onus accipere. Que dum a parentibus a quo fuisset compressa requiritur, dixit illa: Anachoreta ille uester hoc in me facinus perpetrauit. Egressi uero parentes puelle, comprehendentes me suspenderunt meo collo uasa fictilia, et per singulas semitas circumducebant me cede mactantes, atque insuper his uocibus insultantes: Hic monachus filie nostre uim intulit. Cumque me usque ad necem fustibus pene multassent, quidam ex senioribus dixit ad eos: Usquequo hunc  peregrinum monachum cede mactatis? Sed et ministrante mihi sequente et rubore perfuso, iniurias irrogabant, dicentes: Ecce quid fecit hic pro quo tu testimonium perhibebas? parentes autem puelle dixerunt: Nulla hunc ratione dimittimus, nisi pro alimentis puelle prestandis aliquis pro ipso satisdator accesserit. Quod dum ministranti mihi ut faceret innuissem, interposita me sua fide suscepit. Itaque regressus ad cellulam, quantascunque inueni sportellas ei contribuebam, quibus uenditis, uictum mihi coniugique mee ministraret. Dicebam autem: Ecce, Macari, inuenisti tibi uxorem, necesse est ergo amplius operari, ut eam ualeas enutrire. Et tam diebus quam noctibus operabar, ut ei quotidie uictum ministrarem. Sed quando misere tempus pariendi aduenit,  diebus plurimis parere cruciata non potuit. Que, quid fecisset requisita, respondit: Quia anachorete illi causam non habenti crimen imposui. Nam me iuuenis uicinus noster ille compressit. Quod cum ille qui mihi ministrabat, audisset, gaudio repletus aduenit, infelicem illam puellam, priusquam fateretur, quod tibi calumniam frustra 516 contexuit, parere nullatenus potuisse uociferans, sed et omnes uicinos uenire, et te commissi ueniam postulare. Que ego cognoscens, ne me et ipsi homines molestarent, festinus abscedens in hunc locum perueni; et hec est causa mei in istis locis aduentus.

100. Quidam frater requisiuit abbatem Pemenem, dicens: Quid faciam, Pater, quoniam conturbor a tristitia? Dixit ei senex: Neminem pro nichilo aspicias,  nullum condemnes, nulli detrahas, et dabit tibi Dominus requiem .

101. Dicebat abbas Pemen de abbate Isidoro, quia solus ipse se cognouisset . Nam quoties illi cogitatio sua dicebat: Quia magnus es; tunc et ipse respondebat ad se: Nunquid talis sum qualis Antonius, aut certe abbas Pambo, uel reliqui patres, qui Deo placuerunt? Quoties ergo hec cogitabat, requiescebat. Quando uero demon conturbans eum suggerebat ei desperationem et penas, dicens: Quoniam post hec omnia iturus es in tormenta, dicebat iterum ipse: Quia quamuis ego in tormenta mittar, tamen uos subtus me inuenio.

 102. Abbati quoque Moysi frequenter apparuerunt demones maledicentes ei, ac dicentes: Preualuisti nobis, Moyses, et nichil tibi possumus facere, quoniam quoties te in desperationem humiliare uolumus, exaltaris; quoties autem exaltaris, ita te humilias, ut nullus de nobis accedat ad te .

103. Cum quidam frater abbatem Sisoium frequenter talem sermonem requireret, dicens: Quid faciam, Pater, quoniam cecidi? respondit, Surge . At ille respondit, Exsurrexi; et iterum se cecidisse confessus est. Ait senex: Et iterum surge. Cum autem frater frequenter se surrexisse et frequenter se cecidisse narraret, eodem sermone senex utebatur exclamans: Non cesses exsurgere,  fili. Cui frater ait: Usquequo possum surgere, Pater, explana. Tunc senex ait: Quousque aut in bono opere, aut in malo deprehensus occumbas. In quo enim opere homo deprehensus fuerit, in eo iudicabitur.

104. Quidam senex tentabatur a cogitationibus grauiter per annos decem, ita ut iam desperaret, dicens: Perdidi iam animam meam; sed quia semel perii, reuertar ad seculum . Cum autem proficisceretur, uenit ad eum uox, dicens: Decem anni in quibus certatus es  , corone tue erunt. Reuertere ergo in locum tuum, et ab omni mala cogitatione libero te. Et statim regres sus, permansit in incepto opere. Non est ergo bonum desperare se quemquam propter cogitationes. Ille  enim magis nobis coronas prouident, si utiliter eas pertractantes transierimus.

105. Quodam tempore abbas Antonius, dum resideret in eremo, spiritu tentatus acedie, cogitationibusque diuersis implicatus, dicebat ad Deum: Domine, saluari desidero, sed cogitationes uarie non me permittunt . Quid faciam in tribulatione mea, uel quomodo saluari ualeam, dignanter ostende. Et post paululum surgens, quemdam sibi similem conspicatur sedentem, torquentem funiculum, et surgentem ex opere, et orantem. Erat autem angelus ad emendationem Antonii destinatus, a quo etiam hunc sermonem audiuit: Et tu ita faciens, Antoni, saluaberis. At ille summo gaudio cumulatus, accepta confidentia saluatus est.

 106. Quidam frater requisiuit senem, dicens: Quid faciam, Pater, quoniam nulla opera facio monachi, sed in negligentia constitutus comedo, et bibo, et dormio, et de hora in horam transgredior de cogitatione in cogitationem, et propterea contristor et deficio. Cui senex ait: Tu sede in cella tua, et fac quod potes sine perturbatione animi, et confide in Deum, quia qui sedet in cella sua propter Deum, inuenietur in loco illo ubi est abbas Antonius .

107. Alter frater requisiuit abbatem Achillam, dicens: Cur sedens in cella mea patior acediam? Cui senex ait: Quia necdum uidisti requiem, fili, quam speramus, neque tormenta que timemus. Si enim  ea diligenter inspiceres, etiam si uermibus plena esset cella tua usque ad collum, tu tamen in ipsis iaceres permanens sine acedia .

108. Quidam frater abbatem Antonium requisiuit, dicens: Quid obseruando, Deo placebo? Respondit senex: Quod dico tibi, custodi. Quocunque uadis, Deum semper habeto pre oculis tuis. Et quodcunque opus exerces, sume ex diuinis Scripturis exempla; et in quocunque loco resederis, ne inde citius mouearis, sed patienter in eodem loco consiste. Hec enim tria custodiens, saluus efficieris .

109. Quidam frater, cum expetisset sermonem ab abbate Moyse, dicit ei senex: uade, et sede in  cella tua. Cella autem tua omnia te potest instruere, si ibi permanseris. Sicut enim piscis ex aqua eductus statim moritur; ita et monachus perit, si foris cellam suam uoluerit tardare .

110. Quidam frater requisiuit abbatem Pemenem: Si melius est remotius an cum aliis manere ? Respondit senex: Homo si seipsum reprehendit, ubique potest persistere; si autem se magnificat, nunquam stat. 517 Quidquid enim boni fecerit homo, ne exsultet in eo, quia mox perdet illud.

111. Aliquando uenit ad abbatem Zenonem in Syriam aliquis frater Aegyptius ,  et cepit cogitationes proprias accusare presente sene. Ille autem admirans dixit: Aegyptii uirtutes quas habent celant, et uitia que non habent, manifestant. Syri autem et Greci uirtutes quas non habent predicant, et uitia que habent abscondunt.

112. Quidam senex dixit: Qui ab hominibus amplius honoratur aut laudatur, non paruum anime damnum patitur; qui autem penitus ab hominibus non honoratur, desuper gloriam a Deo accipiet 

113. Idem dixit: Fieri non potest ut simul et herba nascatur et semen; ita impossibile est ut laudem et gloriam secularium habentes, simul etiam et fructum faciamus celestem .

 114. Idem dixit: Sicut thesaurus manifestus minuitur, ita et uirtus deperit publicata. Nam sicut cera a facie ignis soluitur, ita et anima per laudem resoluta, perit ab intentione sua .

115. Idem dixit: Quando cogitatio uane glorie uel superbie te impugnat , perscrutare teipsum, si omnia Dei mandata seruasti, si inimicos tuos diligis, si gaudes in gloria inimici tui, et contristaris in deiectione eius; si apud te habes: Quoniam seruus inutilis sum, et plus omnibus hominibus peccans; et neque tunc tamen aliquid grande sapias, tanquam  aliquid boni feceris, sciens quod elata cogitatio omnia illa bona dissoluit.

116. Quidam senex, cum uenisset ad alium senem, dicit ei: Ego iam mortuus sum seculo huic . At ille alter respondit: Ne confidas in teipsum, donec egrediaris de corpore hoc. Nam etsi tu dicas: Quoniam mortuus sum; diabolus tamen necdum est mortuus, cuius innumerabilia sunt artis mala.

117. Quidam senex cum quinquaginta annis esset in deserto, neque panem gustans, neque aquam ad satietatem accipiens, dicebat ipse: Quia occidi uanam gloriam et auaritiam [1 1Kb] . Quod cum audisset abbas Abraham, uenit ad eum, et requisiuit illum sermonem si ipse dixisset. At illo confitente, dixit ei  Abraham: Ecce dum per uiam ambulas, uides lapides et fragmenta laterculorum, et inter hec massam auri, nec potest cogitatio tua illud simile illis aliis iudicare? Dixit ei senex: Non, sed iterum pugno cum cogitationibus meis. Ecce enim uiuit auaritia, sed ligata est.

Item dixit abbas Abraham: Hic diligit te et laudat, alter uero te horret et detrahit; si utrique ueniunt ad te, non utrosque equaliter aspicis? Dixit ei senex: Non, sed iterum pugno cum cogitatione mea, ut et illum diligam quem horreo. Cui abbas Abraham ait: Ecce ergo uiuunt in te passiones adhuc, sed ligate sunt a sanctis, que tibi forte propter uitam tuam permanent.

118. Quidam senex habitabat in inferioribus partibus  eremi, et sedebat quiescens in spelunca, unus autem secularis religiosus ministrabat ei . Contigit autem ut filius secularis istius infirmaretur. Multis ergo precibus postulabat senem, ut ueniret in domum suam, et faceret orationem pro infante. Exsurgens autem senex, ambulabat cum eo. Ille autem precessit, et ingressus in domum suam dixit: uenite in occursum anachorete. Quos cum uidisset de longe egressos cum lampadibus  , sensit quod ad se uenirent. Despolians itaque se uestimenta sua, misit in flumen, et cepit ea lauare, stans nudus. Ille autem qui ministrabat ei, uidens hec erubuit, et rogauit homines, dicens: Reuertimini, senex enim noster sensum perdidit. Et uemens ad eum, ait illi: Abba, ad  quid hoc fecisti? Omnes enim qui te uiderunt, dixerunt: Quia demonium habet senex. Cui ille: Et ego hec uolebam audire.

119. Cum quidam iudex prouincie abbatem Moysen uellet adorare, audiens ille fugiebat de loco suo . Et cum obuiam forte illi fuisset, requisiuit iudex ab eo, dicens: Dic nobis ubi est cella abbatis Moysis? At ille respondit: Quid illum uultis uidere hominem stultum et hereticum? Quod cum audisset iudex, ueniens ad ecclesiam, retulit clericis, dicens: Ego quidem diuersa audiens de abbate Moyse, uolui ab eo benedici; sed quidam ueniens mihi obuiam monachus, retulit de eo quod esset  hereticus. Quod cum audissent clerici, contristati sunt; et ceperunt interrogare eum qualis esset monachus ille qui hoc dixisset. Ille autem respondit: Senex erat, et ueterrimis indutus uestimentis, longus et niger. Et tunc cognoscens ex relatione eorum, quia ipse erat Moyses, satis miratus discessit.

120. Abbas Sisoius cum habitaret in monte in quo erat beatus Antonius reclusus , quidam secularis ad eum cum paruo filio percipiende benedictionis gratia properabat. Contigit autem ut infans moreretur in uia. Quem pater sine ulla perturbatione mentis sublatum, cum fide portauit ad senem; ingressusque cellulam, tam 518 se quam infantem proiecit in terram, ut est moris postulantium benedictionem. Oratione autem expleta, exsurgens pater egressus est  foras, filii corpusculo derelicto ante pedes abbatis; quem cum adhuc senex orandi causa iacere speraret, Surge, inquit, fili, et egredere; defunctum enim esse nesciebat. Confestimque puer exsurgens, egressus est. Cumque uidisset pater eius, obstupuit, regressusque in cellulam, adorato sene, tam causam filii quam luctum cum fide narrauit. Sed senex ualde mestus effectus est, non enim a se quidquam tale uolebat audiri factum. Sed per discipulum suum homini illi ne cuiquam usque ad transitum suum hec diceret, imperauit.

121. Cum quidam secularis in ecclesiam ueniens, ab immundo spiritu teneretur , et omnes orationem fecissent, et nullatenus spiritus immundus ab eo egrederetur,  dicunt ergo inter se fratres: Quid possumus huic spiritui facere? nemo potest illum excutere, nisi abbas Besarion. Sed si dixerimus hoc illi, nec ad ecclesiam acquiescet uenire, sed faciamus taliter, quoniam ante omnes solet ad ecclesiam uenire, hunc qui patitur faciamus sedere, et postea dicamus abbati: Abba, suscita hunc dormientem. Fecerunt ita. Et ueniente abbate Besarione, steterunt omnes in oratione, et dicunt ei: Abba, suscita etiam istum dormientem. Ille autem excitauit eum, dicens: Surge, et egredere foras, et mox ab eo egressus est spiritus immundus, et sanus effectus est ex illa hora.

122. Erat quidam habens filium paralyticum in Aegypto, et attulit eum in cellam beati Besarionis abbatis, et reliquit eum super ostium plorantem, et  discessit longe . Cepit ergo infans flere. Cum autem senex per fenestram uidisset eum, dixit: Quis te huc detulit, fili? Cui infans respondit: Pater meus detulit me, et ipse discessit. Cui senex dixit: Surge, et adiungere illi, et mox sanus effectus surrexit, et peruenit ad patrem suum.

123. Dixit abbas Muthues: Quantum homo Deo appropinquauerit, tantum se peccatorem uidebit . Isaias enim propheta uidens Dominum, miserum se et immundum uocauit. Nos ergo non simus hic sine sollicitudine. Dicit enim Scriptura: Qui stat, uideat ne cadat . Incerti ergo nauigamus in hoc mundo. Sed nos quidem  quasi in tranquillo mari nauigare uidemur, seculares uero quasi in periculosis locis . Nos quasi in die, sole iustitie illustrati; illi uero in ignorantia, quasi per noctem. Sed frequenter contingit ut secularis in tenebrosa nocte nauigans, uigilans autem et clamans, propriam nauim saluet; nos autem dum in tranquillo nauigamus, sepius ex ipsa securitate negligimus, et perimus, humilitatis gubernaculum relinquentes; sicut enim impossibile est nauim firmam fieri sine clauis, ita impossibile est hominem sine humilitate saluari.

124. Abbas Macarius, dum diluculo palmarum folia portans, ad cellam suam reuerteretur, occurrit ei diabolus cum falce preacuta, uolensque eum percutere,  non ualebat . Qui exclamans dixit: Magnam a te uim patior, o Macari, qui cum te cupio nocere, non ualeo; dum quecunque tu facis, ego magis ex opere facio. Tu ergo ieiunas interdum, ego nullo unquam cibo reficior. Tu sepe uigilas, me uero sopor nunquam oppressit. Sed in una re me uincis, ipse profiteor. Cum ab eo rem ipsam beatus Macarius requisisset: Humilitas tua, dixit, sola me uincit. Hec dicente inimico, et extendente beato Macario manus suas ad orationem, spiritus immundus inter auras euanuit.

125. Quidam ex senibus monachorum eremita fuit, quem quidam a spiritu malo correptus, et spumans, fortiter eum in maxillam percussit; senex  autem prebuit illi alteram maxillam ut feriret; diabolus autem non sufferens incendium humilitatis eius, statim discessit .

126. Quidam ex Patribus dicebat: Omnis labor monachi sine humilitate uanus est. Humilitas enim precursor est caritatis, sicut Ioannes erat precursor Iesu, omnes trahens ad eum; ita et humilitas attrahit ad caritatem, id est, ad ipsum Deum, quia Deus caritas est .

127. Quodam tempore abbas Macarius dum ad montem Nitrie ascenderet, discipulo suo ut parum precederet imperauit. Qui cum ante illum pergeret, obuium habuit quemdam sacerdotem idolorum, cursu concito uenientem, et lignum grande portantem. Cui  exclamans ait: Quo curris, demon? At ille iratus, tantis eum plagis affecit, ut exanimem pene relinqueret; et relicto eo sacerdos iterum currebat; progressusque parum, obuiauit beato Macario, qui ait ad eum: Salueris, laborator, salueris. At ille admiratus, respondit: Quid in me boni conspexisti, ut me salutares? Cui senex ait: Quia uidi te laborantem, et curris ignoranter. Cui sacerdos dixit: Et ego salutatione tua compunctus magnum seruum Dei te cognoui; nam alter nescio quis miserabilis monachus occurrens mihi iniurias fecit, sed et ego plagas illi pro uerbis imposui. 519 Tunc apprehendens pedes beati Macarii clamabat, dicens: Nisi me monachum feceris, non desistam. Pergentesque pariter uenerunt  ad locum, ubi cesus frater iacebat: quem utrique tollentes, quoniam gradi non poterat, manibus in ecclesiam pertulerunt. Cum autem fratres uidissent sacerdotem illum beatum Macarium comitantem, stupefacti, cum admiratione monachum illum perficiunt, et multi propter illum ex paganis facti sunt Christiani. Dicebat ergo abbas Macarius: Quia sermo superbus et malus etiam bonos uiros conuertit ad malum, sermo uero humilis et bonus etiam malos mutat in melius.

128. Sepe dicebat beatus Antonius: Nisi pistor mole oculos operiret  , mercedem suam recipiens ipse consumeret . Ita et nos per Dei dispensationem tegumen accipimus, ut ea que operamur bona non  ualeamus attendere, ne nos ipsos beatificantes possimus extolli, et mercedem propriam amittamus. Nam et ob hoc quando relinquimur in sordidis cogitationibus, necesse est ut hoc tantummodo prouideamus, ut nos ipsos et nostram sententiam condemnemus, ne ea, que sunt in nobis sordida, illud paruum bonum opus nostrum in nobis obscurent. Nunquam enim homo bonus est, etiamsi bonus esse desideret, nisi Deus habitauerit in ipso, quia nemo bonus nisi solus Deus. Oportet ergo ut nos ipsos ueraciter semper incusemus. Quando enim se quisque reprehendit, mercedem propriam non amittit.

129. Item beatus Antonius retulit uidisse omnes laqueos inimici super uniuersam terram extentos. Et cum suspirans dixisset: Quis hos poterit transire?  uocem ad se dicentem audiuit: Humilitas sola pertransit, Antoni, quam nullo modo ualent superbi contingere.

130. Item beatus Antonius, dum in cella propria oraret, uenit ad eum uox dicens: Antoni, nondum peruenisti ad mensuram coriarii, qui est in Alexandria . Quo audito senex surgens mane, arrepto baculo, in ciuitatem Alexandriam festinus uenit. Cumque ad designatum hominem fuisset ingressus, ille uiso tanto uiro obstupuit. Cui senex dixit: Refer mihi opera tua, quia propter te relicto deserto huc ueni. Qui respondens ait: Nescio me aliquando aliquid boni perpetrasse: unde et ex cubili proprio mane consurgens, antequam in opere meo resideam, dico quod omnis hec ciuitas a minore  usque ad maiorem ingrediuntur regnum Dei propter iustitias suas, ego autem solus propter peccata mea penam ingrediar sempiternam. Quod uerbum antequam quiescam sero, ex cordis mei recenseo ueritate. Quod audiens beatus Antonius, respondit: In ueritate, fili, sicut bonus aurifex sedens in domo tua cum requie regnum Dei adeptus es; ego autem ueluti sine discretione omne tempus meum in solitudine conuersatus, necdum uerbi tui assumpsi mensuram.

131. Quidam frater requisiuit abbatem Pemenem  dicens: Quid est, Pater, quod ait Apostolus: Omnia munda mundis ? At ille  dixit ei: Si quis ad hunc sermonem poterit peruenire ut eum intelligat, uidebit se minorem esse totius creature. Cui frater: Et quomodo possum me minorem uidere ab eo qui homicida est? Respondit senex: Si potuerit homo ad hunc sermonem Apostoli peruenire, et uiderit hominem qui forte occidit alium, dicit in semetipso: Iste quidem hoc solum peccatum fecit, ego autem omni hora homicidium committo, meipsum peccando interficiens. Et cum frater requireret quomodo hoc possit fieri, respondit: Hec sola iustitia est hominis ut semetipsum reprehendat. Tunc enim iustus est, eum sua peccata condemnat.

132. Cum sederent quidam fratres prope abbatem Pemenem, unus alium quemdam fratrem laudauit, dicens: Bonus est ille frater, quoniam mala horret.  Cui senex ait: Et quid est mala horrere? At ille nesciens quid ei responderet, petebat dicens: Dic mihi, abba, quid est malum horrere? Cui senex ait: Ille horret mala, qui sua peccata propria horret, et omnem fratrem suum beatificat et diligit.

133. Quidam frater requisiuit abbatem Pemenem, dicens: Quomodo potest homo uitare ne loquatur malum de proximo suo ? Respondit senex: Ego et proximus meus due imagines sumus; cum ergo meam prospexero, et reprehendero me, inuenitur imago fratris mei apud me uenerabilis. Quando autem meam laudauero, tunc fratris mei imaginem prauam respicio. Tunc ergo de alio non detracto, si semper meipsum reprehendo.

134. Dixit abbas Hyperichius  : Melius est comedere  carnes et uinum bibere, quam comedere in uituperatione carnes fratrum. Sicut enim susurrans serpens Euam de paradiso excussit, ita qui de fratre suo detrahit, non suam solum, sed et audientis animam perdit .

135. Solebat dicere abbas Ioannes: Paruam sarcinam dimisimus, id est nos ipsos reprehendere; et grauem portare elegimus, id est ut nos iustificemus, et alios condemnemus.

520 136. Peracta congregatione semel in Scythi, dum Patres de multorum uita et de rebus plurimis loquerentur, abbas Pior tacebat [1 1Kb] . Postea uero egressus tollens saccum impleuit eum arena, et portabat in dorso suo, et iterum in alio paruo panno misit alteram arenam, et portabat ante se. uidentes autem ceteri fratres, requisierunt ab eo quod esset hoc  exemplum; et respondit, dicens: Iste saccus, qui habet multam arenam, mea peccata sunt, quoniam plurime sunt iniquitates mee, et ecce dimisi ea post dorsum meum, nolens illa uidere, ut pro illis doleam uel plangam. Et ecce pauca hec delicta fratris mei ante oculos meos posui, et crucior in ipsis condemnans fratrem. Sed non oportet sic iudicare, sed magis ante me adducere, et de ipsis cogitare, et rogare Deum, ut indulgeat mihi. Qued audientes Patres, dixerunt: In ueritate hec est uia salutis.

137. uenit aliquando abbas Isaac in cenobium [2 1Kb] ,  et uidit illic fratrem negligentem, et iratus iussit eum expelli de cenobio. Cum ergo egrederetur ad habitaculum suum, uenit angelus Domini, et stetit ante ostium cellule eius, dicens: Non te permittam ingredi. At ille rogabat ut eius culpa manifestaretur. Et respondit angelus, et dixit: Deus transmisit me, dicens: uade, et dic Isaac: Ubi iubes ut mittamus illum fratrem qui peccauit? At ille mox egit penitentiam, dicens: Peccaui, Domine, indulge mihi. Et dixit illi angelus: Exsurge, indulget tibi Deus. Sed ne iterum hoc facias, ut quemcunque condemnes, antequam Deus illum iudicet. Tulerunt homines iudicium, et non mihi illud permittunt, dicit Dominus: noc autem dictum est, quia si contigerit de illis perfectis aliquem uel in paruo peccare, mox prodatur.

 138. Contigit fratri cuidam culpa in cenobio: et dum a ceteris increparetur, ad abbatem profectus est Antonium. Et assecuti sunt eum fratres uolentes eum reducere, ceperuntque ei culpas exprobrare. Ille uero fecisse culpam denegabat. Inuentus est ibi abbas Paphnutius, cui cognomen erat Cephalas, qui talem retulit in congregatione fratrum inauditam parabolam: uidi, inquit, in ripa fluminis hominem usque ad genua in limo demersum: uenientes autem quidam ut eum porrecta manu extraherent, usque ad collum demerserunt. Tunc beatus Antonius de beato Paphnutio ait: Ecce homo qui ex ueritate potest animas saluare. Quo fratres illius sermone compuncti agentes penitentiam, eum qui discesserat ad cenobium reuocauerunt.

 139. Dixit quidam de senioribus: Si uideris aliquem peccantem, ne mittas culpam in eum, sed in eum qui impugnat eum, dicens: ue mihi, quia iste nolens uictus est, sicut et ego; et plange, et inquire Dei solatium, quia omnes decipimur.

140. Quidam Timotheus anachoreta, negligentem fratrem aliquem audiens, interrogante ipsius abbate quid illi fratri faceret, dedit consilium ut eum expelleret de cenobio. Cum ergo ille fuisset expulsus, tentatio uenit ad Timotheum; et cum ploraret in conspectu Dei, et diceret: Miserere mei, uenit ad eum uox dicens: Timothee, ideo tibi hec causa uenit, quia fratrem tuum in tempore tentationis sue despexisti.

141. Quidam ex Patribus in exstasi positus, uidit  quatuor ordines ante Deum [1 1Kb] . Et primus quidem erat hominum infirmantium et gratias agentium Deo; secundus uero erat eorum qui hospitalitatem sectantur, et in hoc stant et ministrant; tertius uero illorum qui solitudinem sectantur, et non uident homines; quartus uero illorum qui propter Deum et obedientiam solliciti, et subiecti sunt patribus. Erat ergo illis tribus ordinibus hic ordo superior, qui obedientiam exhibebat, et utebatur torque aurea, et maiorem gloriam pre ceteris possidebat. Dixit autem senex ei qui sibi hoc in exstasi demonstrabat: Quare hic ordo quartus maiorem ceteris gloriam habet? Ille  autem respondit ei, dicens: Quia isti alii omnes habent aliquam requiem adimplendo, quamuis in bonis operibus, uoluntates suas; obediens autem, propriam uoluntatem relinquens, pendet in patris uoluntate iubentis, et ideo maiorem pre ceteris gloriam est sortitus.

142. Quidam senex dixit: Quia si quis fratri suo iniunxerit causam cum timore Dei, et cum humilitate, sermo ille, qui propter Deum egreditur, compellit fratrem obedire, et facere quod iniunctum est ei . Si autem iubere quis cupiens, non secundum timorem Dei, sed ex auctoritate et propria uoluntate fratri uoluerit imperare, qui uidet absconsa cordis, non illum permittit ut audiat, ne faciat quod illi preceptum est, quia manifestum  est opus Dei, quod fit propter Deum, et manifesta est hominis auctoritas que per iactantiam ordinatur. Quecunque enim ex Deo sunt, a principio humilitatem habent; que autem ex auctoritate et iracundia, uel conturbatione, ex inimico sunt.

143. Abbas Siluanus habebat discipulum, nomine Marcum, cuius obedientia erat magna, et propterea senior diligebat eum . Habebat autem et alios undecim discipulos, qui contristabantur eo quod illum plus diligeret. 521 Quod postquam alii senes audierunt, mesti uenerunt ad eum, ut ei renuntiarent quia fratres illi qui cum eo erant contristabantur. Sed antequam illi aliquid faterentur, ipse cum illis ad singulorum cellas profectus est, et unumquemque nomine proprio uocauit, dicens: Egredere  foras, frater, quia opus te habeo; et nullus ex illis uoluit egredi. uenerunt autem post omnes ad cellam Marci, et cum pulsassent ostium, uocauit abbas Siluanus nomen eius; ille autem mox ut audiuit uocem senis, foras egressus est. Et ingressus abbas in cellam Marci, quoniam scriptor erat, reperit quaternionem quem scribebat, et inuenit quod in qua hora uocatus est, litteram quam faciebat, mediam dereliquit, tantummodo ut obedientiam adimpleret. Noluit autem post auditam uocem senis litteram [2 1Kb] quam ceperat percomplere. Unde illi alii senes dixerunt ei: In ueritate, quem tu diligis et nos iam diligimus, quia et Deus eum propter suam obedientiam diligit.

144. Quidam senex solitarius habebat quemdam ministrantem sibi, manentem in uico . Cum autem ille tardasset per dies aliquot, et seni necessaria defecissent, et neque quod operaretur haberet, et quo reficeretur, et propter hoc tristaretur, dixit discipulo suo [3 1Kb] : uade in uicum. At ille respondit: Quod uis, Pater, faciam. Timebat autem frater accedere ad uicum propter scandalum, et tamen ut obediret Patri, promisit se iturum. Dixit ei senex: Quia confido in Deo patrum nostrorum quod protegat te ab omni tentatione. Et facta oratione transmisit eum. Cum autem uenisset frater in uicum, et requisisset quo maneret ille qui seni ministrabat, inuenta domo, cum pulsasset  ostium, contigit ut nemo ex illis inueniretur in domo, preter unam filiam illius ministrantis. Que cum aperuisset ostium, et frater eamdem pro patre eius requireret, cur tot diebus tardasset, illa hortabatur eum ingredi domum simul, et trahebat eum. Cum autem ille non acquiesceret, illa inualuit, et traxit eum ad se. Cum autem uidisset ille quia ad peccatum trahebatur, et urgebant eum cogitationes, ingemuit, et clamauit, dicens ad Deum: Domine, propter orationem eius qui me misit, salua me in hac hora. Et cum hoc dixisset, subito inuentus est ad flumen iuxta monasterium suum, et reuersus est ad Patrem suum sine macula.

145. Duo fratres carnales uenerunt in quoddam monasterium habitare, et unus ex ipsis erat religiosus  ualde, alter habens obedientiam grandem . Cum ergo abbas preciperet illi: Fac hoc, et faceret. Et iterum: Fac illud, et faceret. Et in hoc glorificabatur in monasterio, quod talem obedientiam haberet. Inuidens uero frater eius ille religiosus [abstinens apud Pelag.] dixit intra semetipsum [1 1Kb] : Tentabo nunc fratrem meum si habet certam obedientiam; et ueniens ad abbatem dixit ei: Transmitte fratrem meum mecum, quoniam uecessarius sum in quodam loco. Et dimisit eum abbas. Cum autem pariter proficiscerentur, uolens tentare eum, cum peruenissent ad flumen in quo erat multitudo crocodilorum, dixit ei: Descende in fluuium, et transi; et descendit ille, et uenerunt crocodili, et ceperunt lingere corpus eius, et non ei  nocuerunt. Quod cum uidisset ille, dixit ei: Ascende de fluuio, et eamus; et dum irent, inuenerunt corpus mortuum iacens in uia. Et dixit ille religiosus: Si haberemus aliquid ex ueteramentis, mitteremus super illud. Cui frater dixit: Oremus, si forte suscitet eum Deus. Et stantibus illis in oratione, suscitatus est mortuus, et laudauit se ille religiosus, dicens: Propter religionem meam surrexit hic mortuus. Manifestauit autem Deus Patri in monasterio eorum omnia, et quemadmodum tentauit fratrem de crocodilis, et quomodo mortuus surrexisset. Et postquam uenerunt in monasterium, dixit abbas ad istum religiosum: Quare hec fecisti fratri tuo? Cognosce quia propter obedientiam eius surrexit mortuus ille.

146. Quidam ex senibus de Scythi discipulum  suum transmisit in Aegyptum, ut ei camelum deduceret, qui sportellas quas fecerat, portaret in Aegyptum. Cum autem deduceret camelum, alter senex obuians eum dicit ei: Si scissem, frater, quando ibas in Aegyptum, dixissem tibi ut et mihi alterum camelum adduceres. Quod cum ille frater proprio abbati dixisset, pre multa caritate dicit ei: uade, fili, et duc camelum ad illum, dicens ei: Quia necdum parati sumus, comple necessitatem tuam, et uade tu cum ipso camelo usque in Aegyptum, et iterum reduc nobis camelum, ut et nostra uasa portemus. Cum ergo fecisset frater sic, et iuisset ad illum senem, dicens: Abbas Pambos dicit: Quia nos necdum parati  sumus, tolle et comple necessitatem tuam. Carricauit autem senex camelum, et iuit in Aegyptum. Cum autem discarricasset iterum ille frater reducebat camelum, et dixit: Ora pro me, Pater. Cumque senex requisisset quo pergeret, respondit: In Scythim uado, ut etiam nostras sportellas huc afferam. Quod cum audisset senex, compunctus cepit penitere, dicens lacrymando: 522 Indulgete mihi, dulcissimi, quia caritas uestra fructum meum abstulit.

147. Alter senex cum perfecisset sportellas suas , et iam retinacula misisset earum, audiuit uicinum suum dicentem: Quid faciam, quoniam nundine prope sunt, et non habeo unde mittam retinacula in sportellas meas. Et mox  ingressus dissipauit propria retinacula, et attulit ad fratrem, dicens: Ecce ista superflua habeo, tolle et mitte in sportellas tuas, et ita pre nimia caritate fecit ut fratris opera complerentur, sua autem imperfecta reliquit.

148. Abbas Ioannes gratia caritatis omnem malitiam est oblitus. Hic cum a fratre quodam mutuasset solidum unum, et comparasset linum unde operaretur, uenit unus frater petens eum parum lini, ut faceret sibi saccum; at ille dedit ei cum gaudio. Item alter uenit petens eum linum, et dedit ei. Necnon et aliis plurimis uenientibus et petentibus, dedit omnibus cum gaudio. Post hoc ille qui mutuauerat solidum, uenit repetens eum. At ille dixit; Ego uado, et afferam tibi. Et non habens unde redderet,  surrexit, et profectus est ad abbatem Iacobum, ut peteret eum quatenus redderet illi a quo mutuauerat. Et dum iret per uiam inuenit solidum iacentem, et non eum tetigit; sed facta oratione reuersus est in cellulam. Et cum iterum frater ille repeteret rationem suam, dicit ei: Undecunque modo defero illum. Et iterum profectus inuenit solidum, ubi antea positus erat; et facta oratione, reuersus est, et ecce iterum uenit frater ille molestans eum pro solido. Tunc senex dixit modis omnibus: Modo uado, et affero illum: et dum proficisceretur inuenit eodem loco solidum iacentem; et facta oratione tulit eum, et uenit ad abbatem Iacobum, et dicit ei: Abba, ueniens ad te, inueni hunc solidum in uia. Fac ergo caritatem, et predica hic in ciuitate,  ne forte aliquis perdiderit illum, et si inuentus fuerit dominus eius, redde illum. Profectus est ergo senex, et per tres dies predicauit, et nemo inuentus est qui perdidisset solidum illum. Tunc ergo Ioannes dicit ad abbatem Iacobum: Si nemo illum perdidit, reddo illum fratri illi, quoniam debeo illi; et ueniens ad te mutuare, aut certe tollere in caritate, et reddere illi debitum meum, inueni illum. Et miratus est senex quemadmodum et debens et inueniens, non statim tulit eum, et reddiderit, nisi bis reuersus esset, et tertio predicasset. Hoc autem erat eius mirabile, quia si quis uolebat ab illo aliquid mutuari, non dabat per manus suas, sed dicebat fratri: uade,  et tolle tibi quod opus habes. Et cum reportaret iterum, dicebat: uade et reporta in loco unde tuleras, Si autem nichil detulisset, nichil ille penitus dicebat.

149. Abbas Pemen dicebat: uoluntatem tuam nunquam adimpleas, sed magis humilia teipsum, ut facias uoluntatem proximi tui [1 1Kb] .

Item abbas Pemen quando uocabatur ut extra uoluntatem suam comederet, ibat plorans, ne inobediens fratri suo contristaret eum.

Idem mactans propriam uoluntatem humiliatus, uoluntatem sequebatur alterius.

150. Quidam anachoreta sedebat in speleo iuxta cenobium multas uirtutes faciens ; et cum aliqui monachi uenissent de cenobio, compulerunt eum hora  non consueta comedere. Et post hoc dicunt ei fratres: Contristatus es aliquid, abba, quia hodie extra consuetudinem fecisti? Quibus ille respondit: Tunc mihi est tribulatio, quando propriam fecero uoluntatem.

151. Abbas Paphnutius non gustabat uinum aliquando . Semel autem ambulans deuenit super latrones; et cum in uia eos inuenisset bibentes, cognitus est a principe latronum, qui sciebat eum quod uinum non biberet: sed uidens quia ex labore itineris fatigatus esset, impleuit calicem grandem uino, et gladium tenens in manu sua, dixit seni: Nisi biberis hunc calicem, occidam te. Cognoscens senex quia ex mandato Dei uult facere, uolens eum lucrari, tulit, et bibit. Princeps  autem latronum cepit ei dicere: Indulge mihi, abba, quoniam tribulaui te. Cui senex ait: Confido in Deum meum, quia propter unum calicem uini faciat tecum misericordiam, et in presenti seculo et in futuro. Dicit ei princeps latronum: Et ego confido in Deo quia ab hodie nemini malefacio. Et sic lucratus est senex omne collegium latronum.

152. Erant duo fratres: unus ex ipsis senex erat, qui rogabat iuniorem, dicens: Rogo ut pariter habitemus, frater . Ille autem respondit: Ego peccator sum, et non potes mecum habitare. Ille uero rogabat eum, dicens: Possumus. Erat autem ille senior mundus, et nolebat audire quia monachus habebat aliquando cogitationem prauam. Et dicit ei ille iunior: Permitte quiescere  hac una septimana, et iterum loquemur. Cum ergo post septimanam senex uenisset ad eum, ille uolens experiri eum, dixit ei: In grandem tentationem incidi in septimana hac, abba. Profectus enim in uicum propter 523 necessitatem, peccaui. Et dixit ei senex: Et uis penitere? Cum autem ille promisisset, ait senex: Ego tecum porto medium peccati illius. Tunc ille frater dixit: Modo possumus ambo pariter manere. Et manserunt pariter usque ad tempus transitionis sue.

153. Quidam senum dicebat: Quidquid horret homo, alii omnino ne faciat . Horres enim, si quis detrahit  tibi? tu ne detrahas alteri. Horres, si quis tibi calumniam fecerit, uel si quis tibi aliquid abstulerit? et tu siue hoc, siue alia his similia ne facias alicui. Qui enim hoc uerbum seruauerit, potest illi sufficere ad salutem.

154. Abbas Pemen et abbas Nuph, postquam in desertum uenerunt, desiderabat mater eorum uidere eos, et sepe ueniebat ad eorum cellam, nec tamen potuit illic contemplari eos . Captato itaque tempore, occurrit eis cum ad ecclesiam festinarent; qua uisa, reuersi uelociter ostium celle clauserunt, illa autem stans foris cum lacrymis querebat eos. Tunc abbas Nuph egressus ad beatum Pemenem, ait: Quid faciemus de hac matre nostra, que plangit ad ostium? Tunc exsurgens abbas Pemen  uadit ad ostium; quo non aperto, audiens eam iugiter lamentari, dixit ei: Cur tantos clamores, cum iam etate defessa sis, et planctus effundis? Illa autem uoce filii cognita, amplius exclamauit, dicens: Quoniam uos uidere desidero, filii. Quid est enim si uos uidero? nonne sum uestra genitrix? nonne uos his meis lactaui uberibus? Iam omni morarum contractione repleta sum, et audita uoce tua omnia uiscera mea pre desiderio conturbata sunt. Cui Pemen ait: Hic nos magis, an in futuro seculo uidere desideras? At illa dixit; Quid ergo si uos hic non uidero, quasi illic pro certo uisura sim? Sene autem respondente: Quod si te hic cohibere potueris, ne nos uideas, illic nos procul dubio semper uidebis. Tunc illa discessit cum gaudio, dicens: Si pro certo illic uos uisura  sum, hic uos uidere iam nolo.

155. Ioannes minor Thebeus, discipulus abbatis Ammonis, per duodecim annos cuidam seni infirmanti fecit obsequium . Senex tamen cum uidisset eum laborantem, nunquam illi sermonem blandum aut placidum locutus est. Cum autem transiret de corpore, sedentibus aliis senibus, tenuit manum eius, et dixit ei tertio: Salueris, Salueris, Salueris. Et tradidit illum senibus, dicens: Iste non homo, sed angelus est, qui tot annis mihi infirmanti, nec tamen bonum sermonem a me audiens fecit obsequium.

156. Abbas Agathon ueniens in ciuitatem, ut opera sua uenderet, inuenit quemdam peregrinum iacentem in angiportu infirmum, nullum habentem qui ei  curam adhiberet; et permansit ibi senex, et conduxit sibi cellam, et ex opere manuum suarum prestabat infirmo illi obsequium. Permansit autem ibi mensibus quatuor, donec sanaret infirmum: et sic ad cellam suam regressus est.

157. Quidam magnus senex infirmanti discipulo suo dixit: Non contristeris, fili, ex infirmitate uel plaga corporis tui, summa enim religio est ut in infirmitate quis agat Deo gratias . Si ferrum es, per ignem eruginem amittis; si uero aurum es, per ignem probatus a magnis ad maiora procedis. Ne anxieris ergo, frater; si enim Deus te uult  in corpore torqueri, tu qui sis, qui moleste feras? Sustine ergo, et roga Deum ut que ipse uult illa concedat.

158. Senex quidam cum frequenter infirmaretur corpore et langueret, contigit ut uno anno nulla eum ualetudo contingeret. Et propterea flebat, et grauiter ferebat, dicens: Reliquisti me, Domine, et noluisti me presenti hoc anno uisitare .

159. Quidam senex cum moreretur in Scythi, et circumdassent lectulum eius fratres, et composuissent eum atque plangerent, aperuit ille oculos suos et risit; et iterum aperuit et risit; et tertio similiter fecit . Cum autem rogarent eum fratres, dicentes: Dic nobis, abba, cur nobis  flentibus ipse rides? Respondit et dicit eis: Primo risi, quia omnes timetis mortem; et secundo risi, quia non estis parati; tertio uero risi, quia de labore uado ad requiem.

160. Abbas Pammon in ipsa hora quando transibat iam de corpore, dixit aliis uiris sanctis astantibus sibi: Ex quo ueni, fratres, in hunc locum eremi, et edificaui mihi hanc cellulam, extra opera manuum mearum nescio me panem gustasse, nec penitui super sermonem quem locutus sum, usque in hanc horam; et tamen sic uado ad Deum, tanquam si nec inciperem colere eum .

161. Abbas Agathon dum moreretur, per tres dies oculos apertos tenuit non eos mouens . Fratres autem tangentes eum dixerunt: Ubi nunc es, abba? At ille dixit: In conspectu iudicii Dei sto. Et dicunt ei fratres: Nunquid et tu times? Quibus ille respondit: Interea quantum fuit ad uirtutem meam, semper consideraui ut mandata Dei mei facerem: sed homo sum, et unde scio, si opera mea placent Deo? Cui fratres dixerunt: Non confidis quod opera tua secundum 524 Deum sunt? At ille respondit: Non confido in conspectu Dei, quia aliud est iudicium Dei, et aliud hominum.

162. Abbati Sisoio cum tempus dormitionis eius aduenisset, et multi illic alii senes conuenissent, uiderunt faciem eius fulgore quodam radiantem; et dicit eis ipse: Ecce abbas Antonius uenit ad nos . Et post parum ait: Ecce et  chorus prophetarum. Et iterum facies eius clariore luce aspersa est, et dicit eis: Beati quoque apostoli adsunt, uisusque est cum quibusdam loqui. Cum ergo postularent ab eo Patres ut cum quibus loqueretur ediceret, ait ille: Angeli, inquit, uenerunt auferre animam meam; et supplico illis ut paululum me pro penitentia agenda sustineant. Dicunt autem ei Patres: Tu iam non indiges penitentiam agere, abba. At ille respondit: In ueritate dico uobis quia nec initium penitentie me reminiscor arripuisse. Ex quo dicto senserunt quod in timore Domini esset perfectus. Tunc in splendore solis eius effigie relucente, dicit ad eos ipse: uidete, uidete quia Dominus  uenit. In hoc sermone reddito spiritu, omnis locus ille grato odore repletus est.

163. Beatus Arsenius, dum tempus eius ut migraret de hoc seculo approximaret, dicebat ad discipulos suos: Nemo super me faciat caritatem, nisi in sola oblatione; ego si feci caritatem, inuenio illam .

Turbatis autem discipulis eius, quasi iam tempore propinquante dicit eis: Necdum hora mea uenit; cum autem uenerit, non tacebo . Sed tamen stabitis mecum in diuino iudicio ante tribunal Christi, si alicui de meo corpusculo aliquid uelut reliquias dederitis. Illis autem respondentibus: Et quid faciemus, Pater, quia nescimus hominem sepelire? Respondit ille: Nunquid nescitis funem in  pedibus meis mittere, et ita me ad montem trahere?

Pili autem oculorum eius ex iugi fletu ceciderunt. Nam per omne tempus uite sue sedens et operans, pannum in sinu suo habebat propter lacrymas defluentes ex oculis eius .

Dum ergo moreretur , cepit flere, et cum fratres illius requirerent dicentes: Quid fles, Pater? nunquid et tu times? Ille respondit: In ueritate timeo; et iste timor qui nunc mecum est, semper in me fuit ex quo factus sum monachus. Cum autem uidisset abbas Pemen quia transiit, dixit: Beatus es, abba Arseni, quia te tantum in hoc seculo planxisti. Qui enim hic se non planxerit, illic in perpetuum lugebit. Aut ergo hic  ex uoluntate, aut illic pro tormentis impossibile est hominem non plangere.

164. Beatus Athanasius episcopus rogauit aliquando abbatem Pammon ut iret in Alexandriam . Qui descendens cum fratribus, cum uidisset quosdam seculares, dicit eis: Surgite, et salutate monachos, ut benedicamini ab eis [1 1Kb] . Frequenter enim isti loquuntur cum Deo, et os eorum sanctum est. Et cum uidisset ibi mulierem theatricam, lacrymatus est. Et requisierunt astantes cur plangeret. At senex respondens, dixit: Due me res ad has lacrymas compulerunt: una quidem, perditio illius mulieris; secunda uero, quia ego tantam curam non habeo placendi Deo, quantam habet hec mulier ut hominibus turpibus placeat.

 165. De quodam sene dicebatur, quia quoties illi sua cogitatio dicebat: Dimitte hodie, et cras penitebis, ipse iterum respondebat: Non ita; sed hodie debemus penitere, et cras uoluntas Dei fiat in nobis .

166. Quidam ex Patribus de aliquo referebat episcopo, eo quod audisset duos de plebe sua uiros nimie impuritatis adulteros . Rogauit ergo Deum, ut si ita esset agnosceret. Cum ergo post oblationem consecratam unusquisque ad communionem accederet, per singulorum facies intelligebat et animas. Peccatorum enim facies nigras inspiciebat ut carbonem, et oculos  eorum sanguine repletos; alios uero uidit clara facie, et uestibus albis indutos. Cum autem corpus Domini suscepissent, in quorumdam uultibus lumen, in quorumdam flamma uidebatur. Ut autem agnosceret de illis quorum crimina audierat, communionem illis porrexit; et uidit unum ex eis clara facie et honorabili, albisque uestibus circumdatum; alterum uero nigrum, et horribili uultu. Et postquam diuini gratiam mysterii perceperunt, illum uis quedam luminis illustrabat, istum uero alium quasi flamma succendebat. Orauit autem episcopus de singulis que ei ostensa fuerant se doceri. Astitit autem angelus Domini, dicens ei: Omnia que de ipsis audisti uera sunt; sed ille unus in suis sordibus permanet, et in uoluntate peccandi, ideo illum nigra facie et flamma  succendi uidisti. Ille uero alter similis ei quidem erat, sicut audieras; sed ideo illum clara facie illustrari uidisti, quia recordatus de his que primum fecit, abrenuntians illis malis operibus, cum lacrymis et gemitibus Dei misericordiam postulabat, promittens ut si preterita ei fuissent remissa peccata, ulterius ad eadem non rediret. Et ideo prioribus deletis criminibus, ad hanc gratiam quam uidisti, peruenit. Cum autem episcopus de gratia Dei 525 miraretur, eo quod non solum de tormentis tam turpis uite hominem eruerit, sed etiam tanto honore decorauerit. Respondens angelus, dixit: Bene miraris; homo enim es, nam Dominus noster ac uester naturaliter bonus et humanus est, cessantibus a peccatis; petentibus enim se per confessionem non solum peccata  dimittit, sed etiam honore efficit dignos. Sic enim dilexit Deus hominem, ut unigenitum suum Filium pro peccatoribus destinaret, et pro ipsis daret ad mortem . Qui ergo dum inimici eius essent, mori pro ipsis elegit , quanto magis quando illi proprii fiant. Hoc ergo scias quia nullum peccatum humanum bonitatem Dei uincit, si tantummodo per penitentiam unusquisque ea que prius fecerat, aboleuerit mala; misericors enim Deus, et infirmitatem humani generis scit, et passionum fortitudinem, et diaboli uirtutem uel malitiam. Et cadentibus quidem hominibus in peccatum, tanquam filiis indulgens sustinet emendationem; penitentibus uero tanquam languidis compatitur, et mox soluens peccata eorum, iustorum etiam illis premia tribuit.  Audiens uero hec episcopus, miratus est nimis, et glorificabat Deum.

167. Abbas Paulus Simplex habebat hanc gratiam, ut ingredientes in ecclesiam aspiceret, et ex ipsa facie eorum uniuscuiusque cogitationes, seu male essent seu bone, sentiret . Cum ergo uenissent ad ecclesiam, et ingrederentur, senex uidit eos clara facie et leto animo ingredi, et angelos eorum pariter cum gaudio cum ipsis. Unum autem nigrum uidit, et nebulosum habentem corpus, et demones hinc atque inde trahentes eum ad se misso freno in naribus, et angelum sanctum eius a longe sequentem tristem. Beatus ergo Paulus cepit flere amarissime, et pectus  suum tundere, sedens ante ecclesiam, propter eum quem talem uiderat. Omnes autem alii senes uidentes eum sic flentem ceperunt rogare ut si quid in ipsis uidisset manifestaret, aut cum eis ingrederetur in congregationem; ille autem nolebat ingredi, sed semper flebat propter eum quem sic uiderat. Post paululum autem cum absoluta congregatione discederent, iterum omnium uultus circumspiciebat, si tales egrederentur, quales ingressi sunt, et uidit illum quem ante uiderat nigrum et nebulosum, egressum de ecclesia clara facie, et candido corpore, et demones a longe sequentes eum, sanctum autem angelum eius prope eum, hilarem et gaudentem super eum nimis. Tunc Paulus exsurgens cum gaudio uociferabatur, benedicens Deum, ac dicens: Quanta  misericordia et benignitas Dei est: quanta miseratio eius est. Et ascendens in altiorem locum, magna uoce dicebat: uenite, et uidete opera Dei ; uenite et uidete quemadmodum uult omnes homines saluos fieri, et ad agnitionem ueritatis uenire . uenite adoremus eum, dicentes: Quia tu solus potes peccata tollere. Cum autem omnes conuenissent, exposuit eis Paulus quem uidisset antequam ingrederentur in ecclesiam, et quem postea; et petebat illum fratrem quem sic uiderat, ut ei manifestaret cogitationes suas et actus, uel quemadmodum tantam commutationem illi Deus donasset. Ille autem ante omnes cepit referre, dicens: Ego sum homo peccator, et in multis temporibus istis semper fornicationem gessi. Ingressus autem nunc in ecclesiam  Dei, audiui uerba Isaie prophete, magis autem Dei per ipsum loquentis: Lauamini, mundi estote, et tollite malitias de animabus uestris ante conspectum oculorum meorum. Discite benefacere; querite iudicium. Et si fuerint peccata uestra tanquam coccinum, uelut nix dealbabuntur; et si uolueritis et audieritis me, bona terre comedetis . Ego autem miser et fornicator, compunctus in hoc sermone prophete, et ingressus intra pectus meum, dixi ad Deum: Domine, tu es qui uenisti saluare peccatores. Hec ergo que nunc per prophetam promisisti, opere comple in me indigno peccatore. Ecce enim amodo profiteor tibi, et ex toto corde confiteor, quia hoc ulterius non faciam malum, sed renuntio omni iniustitie, et amodo seruio tibi in conscientia  munda. Ab hodie ergo, Domine, et ab hac hora suscipe me penitentem, et adorantem te, et renuntiantem omnibus peccatis. Iuraui et statui apud me seruare omnes tuas iustificationes . Sub hac ergo sponsione egressus sum de ecclesia, statuens apud me, nichil de prioribus peccatis ulterius facere. Tunc omnes senes exclamauerunt dicentes ad Dominum uoce magna: Quam magnificata sunt opera tua, Domine! omnia in sapientia fecisti .

168. Abbas Ioseph  dum cum aliis senibus ad abbatem Pemenem uenisset , quidam ex parentibus predicti senis attulit infantem, cuius facies per corruptionem fuerat deprauata, et  sedens pater eius cum eo foris ad monasterium, plorabat. Cum autem unus senex ad uocem flentis egressus esset, et interrogaret eum cur ploraret; ille respondit: Parens sum istius abbatis Pemenis, et ob hoc ueni ut hunc infantem, quem tentatio conterit, uidisset, et timuimus illum usque nunc huc afferre, quia non uult uidere nos; et nunc si cognouerit quia hic sum, 526 adhuc expellet me hinc. Ego autem uidens uos, Patres, qui modo ad eum uenistis, presumpsi uenire huc. Quomodo uis ergo, abba, miserere mei, et tolle infantem hunc, et defer intus tecum, ut oret pro eo. Quem cum senex attulisset in cellam, sapienti usus est consilio: non illum primo obtulit abbati. Pemeni, sed a minoribus fratribus incipiens, dicebat: Signate hunc infantem, fratres, facientes orationem, similiter rogans per singulos  senes. Post omnes detulit illum ad abbatem Pemenem; at ille nolebat eum contingere. Cum autem rogaret eum, ut sicut omnes, ita et ille oraret. Exsurgens senex ingemuit, et orauit, dicens: Deus, sana facturam tuam, ne dominetur illi inimicus. Et signauit infantem, moxque patri sanus est redditus.

169. Requisitus quidam ex patribus, si perfectum bonum esset egestas, respondit: Magna res est penuria; nam qui eam uoluntarie sustinet, tribulationem quidem carnis habet, anime uero sue inuenit requiem.

170. Quidam frater requisiuit senem, dicens: Si paucos nummos mihi debet frater, iubes ut repetam eos? Cui senex ait: Semel tantummodo dic illi cum  humilitate . At ille dixit: Quod si semel dixero, et nichil mihi dederit, quid faciam? Tunc senex ait: Ulterius nichil ei dicas. At ille dixit: Et quid faciam, quia non possum uincere cogitationem meam, nisi fuero illi importunus. Dixit ei senex: Dimitte cogitationem tuam crepare; tantummodo ne contristes fratrem tuum, quia monachus es.

171. Quidam frater requisiuit senem, dicens: Quomodo potest anima humilitatem adipisci? Ille respondit: Si sua tantummodo, et non alterius mala consideret .

Dicebat autem: Quia perfectio hominis humilitas est. Quantumcunque enim deposuerit se homo in humilitatem, tantum prouehitur in honorem. Sicut enim superbia si ascenderit in celum, usque ad inferos deducitur; ita humilitas, si descenderit usque ad infernum,  tunc exaltatur usque ad celos .

172. Abbas Macarius  dum ambularet in deserto, caput cuiusdam hominis aridum inuenit in terra [1 1Kb] . Quod postquam baculo suo conuertit, uocem uisum est emittere. Quod senex quisnam esset interrogat; at ille respondit: Ego quidem princeps eram sacerdotum idolorum, qui in hoc loco habitabant. Tu autem es abbas Macarius spiritu diuino repletus. Quacunque enim hora misertus eorum fueris qui in pena sunt, et pro eis oraueris, consolationem aliquam sentiunt [2 1Kb] , Cui senex: Et que est consolatio  uestra, uel pena? responde. At ille altius ingemiscens: Quantum, inquit, celum distat a terra, tantum ignis est altus, in quo medio sumus a pedibus usque ad caput undique perfusi, nec cuiquam licet faciem alterius intueri, sed facies nostro dorso coniuncte sunt. Cum ergo oras pro nobis, ex parte uidemus alterutrum, et hoc nobis pro consolatione constat. His auditis, lacrymas fudit; dicens: ue diei illi in quo homo mandata Dei transgressus est! Et iterum ab eo, si esset altera pena maior, inquirit. Cui ille respondit: Sunt nobis alii multo inferius. Cumque qui essent illi interrogaret, dixit: Nos quidem, qui Deum non cognouimus, misericordiam quantulamcunque patimur; illi uero qui cognitum negauerunt, grauioribus et ineffabilibus penis subtus nos cruciantur. Quibus auditis, beatus Macarius capite  altius terre defosso discessit.

173. Quidam frater requisiuit a sene, dicens: Abba, cur a demonibus tam grauiter impugnamur? Respondens senex, dixit: Quia arma nostra proiicimus a nobis, id est, patientiam, humilitatem, mansuetudinem, atque obedientiam .

174. Quidam frater requisiuit abbatem Sisoium, dicens: Putas, abba, sic modo persequitur nos diabolus, sicut antiquos Patres? Respondit: Magis nunc persequitur nos, quia appropinquante penarum tempore magis angustiatur, nec tamen infirmos quosque dignatur appetere, quos ubi uoluerit cito subuertit, sed fortes uiros ac magnos aggreditur .

175. Quidam fratres requisierunt abbatem Siluanum, per quam uiam adeptus esset tantam prudentiam. Respondit eis ille, dicens: Nunquam dimisi morari cogitationes malas in corde meo, que Deum prouocarent ad iram .

176. Beatus Antonius dicebat: Si potest fieri, quantos passus ambulet monachus, uel quot calices aque bibit in cella sua, debet senioribus declarare, ut non deuiet in ipsis.

177. Abbas Pemen dixit: In nullo sic gaudet inimicus, quomodo in illo qui non uult cogitationes suas manifestare

178. Quidam frater dixit ad senem: Ecce, abba, frequenter interrogo seniores Patres ut dicant mihi commonitionem pro salute anime mee, et quidquid  dixerunt mihi, nichil retineo . Erant autem seni duo uasa uacua, et dixit ei senex: uade, et affer unum ex illis uasis, et mitte aquam, et laua illud, et effunde, et pone nitidum in locum suum. Fecit ergo ita frater semel et bis, et dixit ei senex: utraque uasa simul affer. Et cum attulisset, dicit ei: Quale est ex utrisque mundius? Respondit frater: Ubi aquam misi, et laui. Tunc senex dixit ei: Sic est et anima, fili, que frequenter audit uerba Dei, quamuis 527 nichil retineat ex his que interrogat, tamen plus mundatur quam illa que non requirit.

 179. Quidam senex dixit: Quando opera bona exercet monachus, ueniens diabolus locum non inuenit in eo, et statim discedit; si autem malum opus exercet, ueniens frequenter Spiritus Dei, et uidens malum opus, non ad eum accedit, sed recedit. Si autem ex toto corde iterum requisitus fuerit, cito reuertetur .

180. Quidam senex dixit: usque tunc debet laborare monachus, usquequo possideat Christum . Qui autem semel illum adeptus fuerit, iam non laborat. Permittit tamen Dominus laborare electos suos, ut rememorentur tribulationum labores, unde semetipsos custodiant, timentes ne tantos labores amittant. Nam et filios Isrel ideo Deus per desertum quadraginta annos circumduxit, ut rememoratis  tribulationibus, non redirent retrorsum.

181. Quidam frater interrogauit senem, dicens: Dic mihi, Pater, quare nunc laborantes in conuersationibus monachi non accipiunt gratiam, sicut antiqui Patres? Cui senex dixit: Tunc tanta caritas erat, ut unusquisque proximum suum sursum traheret; nunc uero postquam caritas refrixit, et totus mundus in maligno positus est, singuli proximos suos ad inferiora deducunt, et ideo sic gratiam non sortimur .

182. Quidam frater requisiuit senem, dicens: Putas, abba, cognoscunt sancti uiri quando uenit in eos gratia? Respondit senex, dicens: Non semper cognoscunt. Nam cuiusdam magni senis discipulus cum  peccasset in aliqua re, iratus senex dixit ei cum clamore: uade, et morere. Et statim ille cedidit et defunctus est. Cumque senex uidisset eum mortuum, timor ingens irruit super eum, et cum magna humilitate orauit rogans Deum, et dicens: Domine Iesu Christe, resuscita illum, et iam ulterius sine consideratione talem non loquar sermonem; et cum hec dixisset, statim surrexit discipulus eius.

183. Abbas Pemen dixit: Homo qui alios docet, et non facit ea que docet, similis est fonti alto, qui omnium res lauat, et omnes satiat potu, seipsum autem lauare non potest, sed habet et immunditias et sordes limorum .

Idem dixit: Doce animam tuam seruare que lingua tua alios docet.

 184. Quidam anachoreta cum uenisset ad abbatem Pemenem, suscepit eum senex cum letitia . Et cum se alterutrum amplexi fuissent, cepit anachoreta de Scripturis sanctis, et de rebus celestibus conferre. Tunc senex uertit faciem suam ad alium fratrem, et nullum dedit anachorete responsum. Ille uero uidens quod non loqueretur cum eo, egressus est tristis, et dicit discipulo illius: Sine causa tantum itineris et laboris assumpsi, ut uenirem ad eum qui mihi loqui dedignatur. Ingressus autem discipulus ad abbatem Pemenem dixit: Propter te huc uenit abbas iste, homo tam magnus, tantam gloriam in locis suis habens, et tu non uis loqui cum ipso? Respondens senex  dixit: Iste homo de superioribus est, et celestia loquitur; ego autem de inferioribus sum, et terrena uix loqui possum: si mihi locutus fuisset aliquid de passionibus monachi, forsitan et ego respondissem illi; si autem de celestibus loquitur, ego me nescire confiteor. Egressus ergo discipulus, dicit ad anachoretam: Senex iste noster non uult de altioribus questionibus loqui; sed si quis ei de passionibus locutus fuerit, respondet illi. At ille compunctus in hoc sermone, ingressus ad senem dixit: Quid faciam, abba, quia dominantur mihi passiones cordis mei? Tunc senex respexit eum gaudens, et dixit ei: Modo bene, Pater, uenisti. Aperio ergo os meum, et imple illud bonis tuis. Et hoc sermone adiutus est anachoreta, et dixit: In ueritate, bona est hec uia quam tenes,  et uera, et agens seni gratias, reuersus est in propriam regionem.

185. Quidam senex dixit: Si quis aut de Scripturis aut de quacunque causa locutus fuerit, ne contendas cum eo; sed si quidem bene dicit, consenti ei; si uero male, dic ei: Tu scias quomodo loquaris . Hoc obseruans, et humilitatem possidebis, et odium euitabis; nam si persistas contendens, et uis defendere sermonem tuum, nascetur scandalum. De quacunque ergo causa si non obseruaueris contentiones, nullo modo requiem possidebis.

186. Quidam frater interrogauit senem, dicens: Usquequo est obseruandum silentium, Pater? Respondit senex: Usquequo interrogeris. In omni enim loco si taciturnus fueris, requiem possidebis .

187. Quidam senex dicebat: Sicut apis quocunque uadit, mel operatur; ita et monachus quocunque pergit, si propter opus Dei perrexit, dulcedinem bonorum actuum semper potest perficere .

188. Abbas Muthues uenit aliquando de loco qui uocatur Ragitham, in partibus Gebalonis: erat autem cum eo etiam discipulus eius . uidens autem eum episcopus loci illius, tenens eum, inuitum presbyterum fecit. Et dum pariter commorarentur, 528 dicit ei episcopus: Indulge mihi, abba; scio enim quia hanc causam nolebas, sed ego a te benedici desiderans hoc presumpsi. Cui senex pro humilitate ait: Et  mea cogitatio parum uolebat; sed in hoc laboro, quia diuidi habeo a fratre qui mecum est, et solus non sufficio orationes meas implere. Dicit ei episcopus: Si scis eum esse dignum, ordino ego et illum. Respondit abbas Muthues: Si quidem dignus sit, nescio: unum autem scio, quia melior me est. Ordinauit autem et illum: utrique tamen ipsi ita permanserunt usque ad finem suum, ut ad altare, quantum ad oblationem sacrandam, nunquam accederent. Unde dicebat senex: Confido in Deum meum, quia non habeo grande iudicium propter hanc ordinationem, quia oblationem non mihi presumpsi offerre. Nam ordinatio hec illorum est qui sine culpa sunt iusti et immaculati, ego autem bene me cognosco.

 189. Quidam frater beatum Macarium postulabat, ut ei sermonem diceret, per quem posset saluari. Cui senex ait: Oportet fugere homines, et sedere in cella, et pro peccatis iugiter lamentari; et quod super omnes uirtutes est, tam linguam cercere quam uentrem.

190. Abbas Arsenius, dum adhuc secularis in palatio moraretur, orauit Dominum, dicens: Domine, ostende mihi uiam per quam possim saluari . Et audiuit uocem, dicentem sibi: Arseni, fuge homines, et saluaberis. Cum ergo recessisset in solitudinem, et eumdem sermonem oraret; rursus audiuit sibi uocem dicentem: Arseni, fuge, tace, et quiesce. Hec sunt principia salutis.

191. Cum ad eumdem Arsenium Theophilus archiepiscopus  uenisset aliquem ab eo audire sermonem edificationis , tunc sanctus Arsenius ait cunctis qui aderant: Si dixero uobis aliquid, custodietis? Quod cum illi gratanter promisissent, addidit ille: Quocunque loco audieritis Arsenium, illuc ulterius ne accedatis.

Item cum eum uellet archiepiscopus uidere, misit primo uidere si aperiret ei. At ille remandauit ei, dicens: Si solus ueneris, aperio tibi; si autem cum pluribus, ultra hic non sedebit Arsenius. Quod cum audisset archiepiscopus, ceptum distulit iter, ne propter se loco illo eremita discederet.

[1 1Kb] 192. Quidam fratres dum ex Thebaida linum pergerent comparare, dixerunt ad inuicem: Per hanc occasionem beatum uidebimus Arsenium. Cumque ad speluncam eius peruenissent, nuntiauit ei discipulus  suus Daniel. Cui ille ait: uade, fili, et susceptis eis obsequium prebe; me autem permitte celum aspicere, et dimitte eos redire; nam faciem meam non uidebunt.

193. Cum quidam ad eumdem beatum Arsenium ex fratribus aduenisset uolens uidere eum, pulsauit ostium [2 1Kb] . Abbas autem Arsenius sperans suum esse discipulum, aperuit ei. Sed postquam alterum esse conspexerat, mox se in terram proiecit in faciem. Illo autem ut surgeret postulante, respondit Arsenius, dicens: Non hinc exsurgam, nisi discesseris. Per multas autem horas rogatus a fratre, non acquieuit surgere, quousque discederet ille.

Quotiescunque autem idem beatus Arsenius in ecclesiam  cum aliis Patribus conuenisset, post columnam sedebat, ne aut ipse alterius, aut alter illius faciem inspicere posset .

[3 1Kb] 194. Abbas Besarion dum ambularet cum discipulo suo per eremum , uenerunt ad quamdam speluncam; et ingressi, ibi inuenerunt fratrem sedentem et funiculum operantem, qui neque respexit ad eos, neque salutauit, neque aliquid locutus est eis. Dixit ergo abbas Besarion ad discipulum suum: Eamus hinc, quia hic senex non uult loqui nobiscum. Et  profecti sunt ad abbatem Ioannem. Cum autem reuerterentur, uenerunt ad eamdem speluncam, et ait Besarion ad discipulum suum: Ingrediamur iterum ad hunc fratrem, si forte uel modo persuadeat illi Deus ut loquatur nobiscum. Et cum ingressi fuissent, inuenerunt corpus tantummodo mortuum, et ingemiscens dixit discipulo suo: ueni, frater, componamus illud, quia propter eum huc nos Dominus transmisit. Cum autem sepelirent, inuenerunt quod mulier esset, et admirati sunt, et dixerunt: Quemadmodum et mulieres colluctantur, et uincunt demonia. Et collaudantes atque glorificantes Deum qui est omnium protector, recesserunt de loco illo.

195. uenerunt aliquando duo quidam iuuenes ad beatum Macarium , unus quidem  ad plenum doctus, alter uero adhuc insipiens [4 1Kb] . Et prouoluti pedibus eius, postulabant ut secum eos habitare permitteret. Quos cum uidisset quasi corpore deliciosos, existimauit eos eremum ferre non posse. Dixitque ad eos: Hic, fratres mei, non potestis manere. Et illi dixerunt: Si tecum non possumus habitare, Pater, quid ergo faciemus? Quo ille audito, cepit intra se ita reputare: Si illos hinc eiecero, scandalum patientur; nunc dicam illis: uenite, construite uobis cellulam, si potestis. Cumque illi locum 529 sibi tantummodo demonstrari rogarent, duxit eos et ostendit eis petram, qua incisa sibi habitaculum prepararent, et lignis allatis de palude contegerent. Arbitrabatur autem Macarius, confestim illos pro iniuncto labore discedere. Illi uero interrogauerunt  eum, dicentes: Quid operis exercere iubes nos, Pater? Tunc ille sublatis foliis, funiculum illis intexere ostendit, quem pro uictu eos distrahere commonuit, et ita ab eis discessit. At illi cum summa patientia, quecunque eis fuerant imperata, perfecerunt. uidens ergo eos senex in operibus bonis quotidie succrescere, et frequenter in ecclesiam cum silentio in orationibus persistere, desiderabat scire uera opera eorum. Septimana ergo integra ieiunauit, et rogauit Dominum, ut sibi opera eorum dignaretur ostendere. Et post hec profectus est ad eos, pulsauitque ostium spelunce eorum. Quo aperto, et uiso homine Dei, adorauerunt utrique in terra. Et postquam facta ex more oratione consederunt, ille maior innuit minori, et egressus est foras. Ipse autem sedebat torquens  funiculum, nichil loquens omnino. Hora uero nona pulsauit ostium frater iunior, et ingressus est cum cibo, quo reficerentur. Eodem nutu iussus, mensulam paruulam cum tribus paximatiis apposuit, tacensque stetit. Cumque comedissent, dixerunt ad beatum Macarium: Discedis, Pater, an non? Et ille illic se quiescere uelle respondit. Tunc illi mattulam in uno angulo ad opus ipsius collocarunt, ipsi uero in altero angulo quieuerunt, quasi ad dormiendum se proiecissent. Iterum ergo Macarius rogauit Dominum, ut ei opera ipsorum declararet. Et ecce uelut dissipato  tecto, lux clara cellulam illam quasi media dies impleuit, quam tamen illi non senserunt; sed postquam arbitrati sunt senem dormire, surgentes in orationem sese dederunt, extendentes manus ad celum, quos quidem ille quid facerent intuebatur, illi autem illum uidere non poterant. Intentius autem senex respiciens, uidit tanquam muscas demones uenientes in illius minoris ore atque oculis residere uolentes, sed angelus Domini rhomphea ignea armatus, tam illos circumdabat et defendebat, quam demones repellebat et eiiciebat; ad maiorem uero accedere nullo modo preualebant. Prope uero iam luce, proiecerunt se in eodem stratu suo. Tunc Macarius uelut euigilans surrexit, similiter surrexerunt et ipsi, quasi de longo sommo excitati. Et accedens senior frater  ad senem dixit: uis, pater, uel duodecim psalmos canamus. Cumque psallerent, de ore iunioris fratris per singulos uersus fax ignis egressa ascendebat ad celum. Item et maior cum decantaret, quoties ad psallendum labia deducebat, uelut funiculus ignis de ore eius similiter tendebatur ad celum. Postquam uero expleuerunt matutinos, egressus Macarius obsecrabat eos, ut pro se orare dignarentur; illi uero tacentes, ad eius pedes sunt prouoluti, seipsos orationibus illius commendantes. Et cognouit senex, quoniam maior quidem esset in timore Dei perfectus, minorem uero adhuc demones impugnarent. Post paucos uero dies maior frater receptus est in pace, tertio die etiam minor est eum assecutus.

196. Abbas Moyses  commonebat  fratres, dicens: Quatuor sunt monacho principalia obseruanda; id est, tacendi, seruandi mandata Dei, humiliandi semetipsum, et angustia paupertatis. Oportet ergo monachum ut semper lugeat, semper suorum sit memor peccatorum, et omni hora ponat sibi mortem ante oculos suos.

197. Sancti Patres congregati prophetauerunt de ultima generatione, ex quibus unus precipuus, nomine Squirion [uulgati, Isquirio], dixit: Nos quidem adhuc mandata Dei implemus . Interrogauerunt eum alii Patres, dicentes: Quid hi, qui post nos futuri sunt? At ille respondens dixit: Media forte complebunt mandata Dei, et eternum requirent Deum. Dixeruntque sancti Patres: Post hos autem qui ueniunt, quid facturi sunt? Respondens  dixit: Homines generationis illius mandatorum Dei opera non habebunt, et precepta Dei obliuiscentur. Superabundabit autem tunc iniquitas, et refrigescet caritas multorum . ueniet uero super eos tentatio, et qui inuenti fuerint in illa tentatione probati, et nobis et Patribus nostris meliores existent, et feliciores, et probabiliores.

198. Quidam frater abbatem requisiuit Agathonem , dicens: uolo, Pater, manere in congregatione cum fratribus: dic mihi quomodo habitem cum eis? Respondit ei senex: Obserua hoc pre omnibus, ut qualis primo die ingredieris apud ipsos, talis etiam reliquos peragas dies cum humilitate.

 199. Quodam tempore Mazices  cum superuenissent in Scythi, et multos ex Patribus interfecissent , abbas Pemen cum alio abbate seniore se, nomine Nub, et cum aliis quinque Patribus fugiens inde, uenit in locum Therenuthi  ; et inuenerunt ibi templum quoddam desertum, manserunt in eo septem diebus pariter, donec cognoscerent ubi mansurus esset unusquisque in 530 Aegypto. Dicit ergo eis abbas Nub: Septimana hac unusquisque requiescat apud se, et cum altero non loquatur. Cum autem sic facerent, erat in templo illo statua cuiusdam idoli. Abbas ergo Nub exsurgens mane lapidabat eam, et uespere ueniens dicebat ad eam: Peccaui, indulge mihi. Et per totam septimanam similiter fecit. Die  autem Sabbati cum pariter conuenissent, dicit ei abbas Pemen: Quid uoluisti hac tota facere septimana, ut homo fidelis idolo diceres: Indulge mihi. Dicit ei senex: Hec ego propter uos feci: dicite mihi, nunquid hoc idolum quando lapidabam, locutum est, aut iratum? Et iterum quando indulgentiam petebam, nunquid exaltauit se, aut gloriatum est? Cui abbas Pemen respondit: Non utique. Tunc senex dixit: Fratres, ecce, sumus septem; si uultis ergo ut pariter maneamus, sit idolum istud nobis exemplum, nequando iniuriatus aliquis irascatur; nec quando ab eo uenia petitur, glorietur uel extollatur. Sin autem ita non uultis, unusquisque ubi uult pergat. At illi proiicientes se in terram, responderunt se ita facturos, et sic permanserunt per multos annos cum multa humilitate  et patientia. Quatuor horis dormiebant in nocte, et quatuor psallebant, et quatuor operabantur; in die uero usque ad horam sextam operabantur, deinde usque ad nonam legebant; et post hoc uictum sibi preparabant, colligentes quasdam herbas terre.

200. Fuerunt et alii septem similiter probatissimi uiri, qui in ea eremo, que Sarracenis contigua est, habitabant; cellulis quidem haud longe a se diuisis, sed ipsi uinculo caritatis connexi: quorum unus uocabatur Petrus, alius Stephanus, tertius Ioannes, quartus Georgius, quintus Theodorus, sextus Felix, septimus Laurus. Hic ergo in sterili ac uastissima solitudine, et pene hominibus in habitabili commorantes, semel sibi in septimana uidendos se prebebant.  Sabbatorum namque die, hora diei nona conueniebant singuli de locis suis ad locum sibi condictum, deferentes unusquisque, si quid inuenire poterat. Et unus quidem deferebat nuces, alius lactorones  , alius dactylos, alius ficus, alius herbas uisibiles, id est, lapsanum, pastinacas, caricas et petroselinum. Iste quippe erat precipuus eorum uictus: panem namque et oleum uel potum extra usum habebant. Tantummodo enim supradictis herbis et pomis sustentabantur. uestimentum eis palma solummodo prebebat, aqua in illis locis minime inueniebatur. Neque enim aliter potabantur quam exeuntes mane, ac discurrentes per diuersas herbas colligentes rorem, qui affluentissime ibi cadit, et inde tantummodo  bibebant. Cumque  in unum conuenirent locum, agentes Deo gratias sumebant cibum. Post refectionem uero usque ad uesperam sedentes meditabantur de Scripturis sanctis. Non enim discurrebat inter eos secularis fabula, non cura seculi, non actio terrenarum rerum, sed solummodo collatio spiritalis, regni celestis desiderabilis commemoratio, futura beatitudo, gloria iustorum, pena peccatorum, sanctorumque quies. Hec commemorantes suspirabant ex imo pectore, et flebant uberrime. Cumque per totam noctem peruigiles manerent celebrantes Domino laudes: die Dominico, hora nona, loquendi secum et uidendi se terminum capiebant. Redibat enim unusquisque ad cellam suam, in qua solus soli Dei diebus ac noctibus uacabat. In his  igitur studiis eos positos Sarraceni late per eremum discurrentes repererunt, et irruentes supra eos de eremo eiecerunt, atque ligantes eos pedibus suspenderunt, multisque iniuriis afflictos ad extremum focum subtus eos de herbis amarissimis congesserunt, ubi incredibiliter cruciati, lumen oculorum ex amaritudine fumi amiserunt. Et postquam multis tormentis eos afflixerunt, semiuiuos eos dimiserunt; ex quibus unum nouimus in quodam loco plurimo postea superuixisse tempore, ceteri uero ubinam fuerint deuoluti penitus ignoramus.

201. Interrogauit quidam frater abbatem Pemenem [1 1Kb] , dicens: Quid est quod Dominus in Euangelio dicit: Maiorem hac caritatem nemo habet, quam ut quis animam suam pro amico suo ponat ;  quomodo hoc fiet? Respondit senex: Si quis audit uerbum malum a proximo suo, et cum possit ipse similia illi respondere, tolerat tamen in corde suo, et uim laboremque sibi facit, ne forte respondeat illi malum et contristet illum, iste animam suam ponit pro amico suo.

202. Dixit quidam senex: Si non recordatur homo suos actus in oratione, in uanum laborat cum orat [2 1Kb] . Quando enim uoluntatem peccandi quis dimiserit, et ambulat permanens in timore Dei, istum mox cum gaudio suscipit Deus.

203. Sanctum senem requisiuit frater , dicens: Quid faciet homo in omni tentatione ueniente super se, et in omni cogitatione immissa ab inimico? Respondit: Plangere debet in  conspectu bonitatis Dei, ut succurrens auxilietur ei. Scriptum est 531 enim: Dominus mihi adiutor est, et ego despiciam inimicos meos .

204. Quidam senex dixit: Sicut ad succensam ollam musce non appropinquant; si uero tepida fuerit, insident in ea, et faciunt uermes; ita et monachum succensum igne diuini amoris fugiunt demones, tepidum uero illudunt et insequuntur .

205. Abbas Siluanus dum sederet in speleo, factus  in exstasi pendebat in faciem suam [3 1Kb] . Et post aliquot horas surgens plangebat uehementer. Astans autem discipulus eius, dixit ei: Quid habes, Pater? At ille tacens plangebat. Cum autem compelleret eum discipulus, ut diceret ei quid plangeret, dixit ei: Ego ad iudicium raptus fui, fili, et uidi multos de habitu nostro monachili euntes ad supplicium, et multos laicorum euntes in regnum Dei. Et hec dicens senex, lugebat grauiter.

206. Quidam senex dixit fratri: Omni die uicinam tibi mortem esse cogita; quasi iam clausus sis in monumento, nichil de hoc seculo cures [4 1Kb] . Timor Dei iugiter permaneat in te, in omni hora. Crede te hominibus omnibus inferiorem esse. Non detrahas alicui, quia Deus cognoscit omnia; sed esto pacificus  cum omnibus, et dabit tibi Dominus requiem semper.

207. Cum quidam fratres quemadmodum orarent beatum Macarium requisissent , respondit illis, dicens: Non sunt necessaria nobis superflua uerba, sed extendere tantum manus ac dicere debemus: Deus, quomodo uis, et sicut tibi placet, ita fiat. Si autem tentatio irruerit, aut impugnatio, dicendum est: Deus, auxiliare nobis - ipse enim scit que nobis expediant.

208. Abbas Ioannes dicebat: Similis debet esse monachus homini sedenti sub arbore, qui respiciens feras diuersas et serpentes uenientes ad se, cum non potuerit eis resistere, ascendit in arborem ut euadat. Ita et monachus sedeat in cella sua, et respiciens  prauas cogitationes uenientes super se, et cum non potuerit eis resistere, confugiat per orationem ad Dominum, et saluabitur.

209. Idem dixit: Similis debet esse monachus homini habenti a sinistra ignem, et a dextra aquam; quoties enim succensus fuerit ignis, tollit de aqua et exstinguit illum. Sic oportet et monachum facere omni hora, ut quandocunque cogitatio turpis succensa fuerit ab inimico, tunc aquam orationis effundat, et exstinguat illam.

210. Abbas Zenon dum esset in Scythi , egressus est nocte de cella sua ambulare per eremum; et factum est, dum longius processisset, errauit tres dies et noctes ambulans, et cecidit fatigatus usque ad mortem. Et ecce stetit ante  eum infans, habens in manu sua panem, et dixit ei: Exsurge, et comede. At ille exsurgens orauit; sperabat enim phantasiam esse. Cui infans dixit: Bene fecisti quod orasti; modo ergo surge et comede. Cui abbas Zenon non acquieuit, nisi secundo ac tertio orasset. Et cum ille laudaret quia orabat, iam tunc surrexit et comedit. Post hec dixit ei infans: Quantum plus ambulasti, tantum longius es a cella tua sed surge, sequere me, et mox inuentus est ante cellam suam. Dixit ergo ei senex: Ingredere in cellam  meam, et fac orationem. Et ingresso sene in cellam suam, ille non apparuit.

211. Abbas Daniel referebat de beato Arsenio, eo quod Sabbatorum die uespere solem relucentem post dorsum suum dimittebat in oratione persistens, extendensque ad celum manus non desistebat orare, nisi iterum sequenti die sol surgens oculos eius implesset .

Ceteras autem noctes peruigiles ducebat, et prope diluculo, cum uellet parum pro nature fragilitate quiescere, dicebat somno: ueni, male serue; et mox claudens oculos, quiescens subripiebat parum somni sedendo, et statim exsurgebat .

Hic ipse Arsenius totum tempus uite sue sedens  ad opus manuum, pannum habebat in sinu propter lacrymas, que ob desiderium eterne uite crebro currebant ex oculis eius .

212. Quidam fratres, cum ad abbatem Lucium aduenissent [1 1Kb] , requisiuit eos senex, dicens: Quid soletis manibus uestris operari? At illi dixerunt: Nos nichil manibus nostris operamur, sed secundum quod dicit Apostolus, sine cessatione oramus . Quibus senex dixit: Non manducatis? At illi professi sunt: Etiam. Dixitque eis: Quando ergo comeditis, quis pro uobis orat? At illi conticuerunt. Et iterum requisiuit eos, dicens: Nunquid dormitis? Cumque illi se dormire dixissent, dixit eis: Quando ergo dormitis, quis orat pro uobis? Et non inuenerunt  quid responderent ei. Tunc dixit eis: Indulgete ergo mihi, quoniam non facitis sicut dicitis. Ego autem dicam uobis quemadmodum manibus meis operans sine cessatione oro. Sedeo enim de mane usque ad horam constitutam, et pauca palmarum folia infundo, et facio exinde funiculos, et interim oro, dicens: Miserere mei, Deus, secundum magnam misericordiam tuam, et secundum multitudinem miserationum tuarum, dele iniquitatem meam . Cumque 532 percompleuero opera manuum mearum, et fecero aliqua uasa aut paucos funiculos, et emero ex eis nummos decem, ex ipsis nummis duos do pauperibus, et reliquos comedo. Quando ergo comedo aut dormio, tunc illi pro peccatis meis sine cessatione implent orationem meam.

 213. Abbas Macarius, dum semel de Scythi portaret sportellas quas texerat, grandem habens uie laborem, resedit, et dixit: Deus, tu scis, quia amplius non ualeo ambulare. Et mox inuentus est ad fluuium, unde adhuc multis aberat interuallis .

214. Abbas Ammon ueniens in deserto ad quemdam locum haurire aquam, uidit basiliscum; et iactans se in faciem suam, dixit: Domine, aut ego moriturus sum, aut ista bestia. Mox basiliscus per uirtutem Dei dissipatus est.

215. Abbatis Besarionis discipulus, nomine Dulas,  cum quadam die cum ipso pariter iuxta littus maris ambularet, contigit eum multum sitire, et dixit seni: Sitis me macerat, Pater . At beatus Besarion, facta oratione, iussit eum aquam de mari tollere et bibere. Quod cum fecisset, et dulcissimam aquam reperisset, uasculum quod secum portauit impleuit. Quod cum uidisset abbas Besarion, dixit ad eum: Quare implesti uas aqua, fili? At ille dixit: Indulge mihi, Pater, timui enim ne forte in antea sitiam. Cui senex dixit: Indulgeat tibi Dominus, fili; quia et ubique Deus est, et potest tibi dulcem aquam prestare.

216. Quidam frater uolens discedere in solitudinem [2 1Kb] , a matre propria prohibebatur. Ille uero dicebat matri sue: Permitte me, mater; saluare enim  uolo animam meam. Cum autem non posset retinere eum mater, dimisit eum. Ille uero ueniens in solitudinem, per negligentiam omnem uitam suam consumebat. Contigit autem ut moreretur mater eius. Et post tempus aliquod factus est et ipse egrotus, et raptus in extasi ad iudicium, inuenit matrem cum his qui iudicabantur. Illa autem cum uidisset eum, obstupuit, dicens: Quid est hoc, fili? et tu in hoc loco deductus es condemnandus? Et ubi sunt illa uerba que solebas dicere: Quoniam saluare uolo animam meam? Erubescens ergo ille in uerbis que audiebat, stabat nichil habens quod responderet. Et ecce uoce facta ut hic reuocaretur, tanquam altero iusso ex cenobio fratrum transire, reuersus ad se, omnia que cognouerat, queque audierat astantibus referebat.  Ad confirmationem sane uerborum suorum rogauit ut aliquis ex astantibus iret ad monasterium, ut uideret si transisset frater eiusdem nominis, de quo audierat; qui profectus, inuenit ita. Ipse uero postquam sanus effectus est, reclusit se, et sedit cogitans de salute sua, penitens et lacrymans super his que fecerat prius in negligentia. Tanta autem erat ei compunctio, ut cum multi eum rogarent paululum requiescere, ne forsitan noxium aliquid pateretur per incessantem fletum, ille nollet, dicens: Si matris mee improperium non portaui, quemadmodum presente Christo et angelis eius in die iudicii aut improperia aut tormenta portabo?

217. Quidam frater sedebat in Aegypto in magna humilitate precipuus , et habebat  sororem in ciuitate meretricem, que multis animabus perditio fuerat. Frequenter ergo monebant senes fratrem illum, et uix potuerunt ei persuadere ut ueniret ad eam, quatenus per admonitionem eius posset peccatum quod per eam fiebat euincere. Cum autem ueniret ad locum, quidam ex notis eum uidens, precessit, et nuntiauit illi, dicens: Ecce frater tuus uenit ad te de eremo. Illa autem hec audiens, pre gaudio relictis amatoribus suis quibus ministrabat, capite discooperto ad occurendum fratri egressa est. Et dum uidisset eum, tentaretque cum complecti, dixit ei ille: Soror mea carissima, parce  anime tue, quoniam multi propter te pereunt. Considera quanta habeas tormenta preparata, nisi cito penitere festinaueris. Illa autem contremiscens dixit ad eum: Et scis, frater, quia est mihi salus uel modo? Cui ille dixit: Si uolueris, est tibi adhuc salus. Illa autem iactans se ad pedes fratris sui, petebat ut eam secum duceret in desertum. Cui frater dixit: uade, cooperi caput tuum, et sequere me. Cui illa, Eamus, ait, uelociter; oportet enim me deformare, et inter homines nudo capite ambulare, quam in officinam peccati mei iterum ingredi. Dum autem pariter ambularent, monebat eam frater ad penitentiam. uidens autem ille quia quidam frater obuiarent sibi, dixit ad eam: Quoniam necdum omnes sciunt quod soror mea es, secede parum de uia, donec transeant.  Quod cum fecisset, postquam transierunt illi, uocauit eam frater suus, dicens: ueni, soror, eamus uiam nostram. Illa autem non respondit ei. Perquirens ergo ille diligenter sororem suam, inuenit eam mortuam, et uestigia pedum eius plena sanguine; erat enim discalceata. Tunc ille flens et eiulans nuntiauit senioribus omnia que facta fuerant: at illi contendebant inter se de saluatione eius. Manifestauit autem Deus uni seni de ipsa, quia quod nulla illi cura fuit de rebus corporalibus, sed ut uulnus proprium sanaret, neglexit omnia sua, et suspirauit 533 grauiter, et fleuit propter peccata sua, propterea suscepisset Deus penitentiam eius.

218. Quodam tempore  cum beatus Antonius a sancto Athanasio Alexandrie episcopo propter confutationem  hereticorum in urbem esset adductus , perrexit ad eum Didymus uir eruditissimus, captus oculis. Cumque multa de Scripturis sanctis loquerentur, inter ceteras sermocinationes quas de sanctis uoluminibus habebant, cum Antonius miraretur ingenium eius, et acumen animi collaudaret, sciscitans, ait ad eum: Non tristis es quod oculis carneis careas? Et cum ille pre pudore reticeret, secundo tertioque eum interrogans Antonius, tandem elicuit ut merorem animi simpliciter fateretur. Cui Antonius ait: Miror prudentem uirum eius rei dolere damnum, quam formice, et musce, et culices habent  ; et non potius  letari illius possessione, quam sancti et apostoli meruerunt. Melius enim multo est spiritu uidere quam carne; et illos oculos possidere, in quos peccati festuca non possit incidere, quam illos qui solo uisu per concupiscentiam possunt hominem in interitum gehenne mittere.

219. Quidam frater  ex Nitria parcior magis quam auarior, et nesciens triginta argenteis Dominum Iesum uenditum, centum solidos, quos lina texendo collegerat, moriens dereliquit . Initum est autem consilium inter monachos (nam eodem in loco circiter quinque millia diuisis cellulis habitabant [ quid facto opus esset. Alii pauperibus distribuendos esse censebant, alii dandos ecclesie, nonnulli parentibus  eius remittendos. Macarius uero, et Pambo, et Isidorus, et ceteri seniores Patres, sancto in eis loquente Spiritu, decreuerunt infodiendos esse cum domino suo, dicentes: Pecunia tua tecum sit in perditionem . Sed ne hoc crudeliter quisquam putet factum, tantus terror et pauor per totam Aegyptum cunctos monachos inuasit, ut unum solidum dimisisse, grandis apud eos sit criminis.

220. Erat quidam adolescens Grecus in Aegypto constitutus in cenobio [1 1Kb] , qui nulla continentia, nulla operis magnitudine flammas poterat carnis exstinguere. Cumque ad Patrem monasterii hec eius tentatio fuisset perlata, hac ille eum arte saluauit. Imperauit cuidam uiro graui et aspero, ut iurgiis atque conuiciis insectaretur adolescentem, et post irrogatam  iniuriam primus ueniret ad querimoniam. Cumque imperata sibi perficeret, insuper uocati testes pro eo loquebantur, qui contumeliam adolescenti fecerat. At ille cepit flere contra mendacium: quotidie gemitus, quotidie lacryme fluebant; sedebat solus, quia amaritudine repletus erat, omnique auxilio destitutus ad Iesu pedes iacebat. Quid multa? ita totus annus deductus est: quo expleto, interrogatus adolescens super cogitationibus pristinis, an si adhuc molestie aliquid sustineret, respondens dixit: Pater, uiuere mihi non licet, quemadmodum fornicari libet? Ita ergo spiritali Patre procurante adolescens superata libidine saluatus est.



DE uITIS PATRUM LIBER QUARTUS, AUCTORIBUS  SEuERO SULPICIO  ET IOANNE CASSIANO  .
Excerpta hec sunt ex Seueri Sulpicii dialogo 1, et Ioannis Cassiani Institutis et Collationibus.





[EXCERPTA.]



Prologus.

536 Frequenter ac sepius a me, fratres, flagitatis ut uobis gratia edificationis, regressus de partibus transmarinis, edisseram mee peregrinationis historiam, uel qualiter in Oriente fides Christi floreat, que sit principum pax, que sanctorum quies, que instituta monachorum, que eremitarum uita uel conuersatio. Si uel in  eremo uiuere Christianis licet, quantisque signis ac uirtutibus in seruis suis Christus operetur, quemadmodum etiam mihi prospera nauigatio fuerit, qui uel quo me iter terrenum perduxerit. uestris ergo adiutus orationibus faciam ut desiderare uos uideo, et queso ut libentissime ad ea que narro aurem accommodetis [1 1Kb] .



CAPUT PRIMUM De monacho solitario qui in finibus Cyrenorum in paruo tugurio commanebat.


Ante hoc triennium, quo tempore hinc abii , ubi a Narbona nauim soluimus, quinto die portum Africe intrauimus, adeo prospera Dei nutu nauigatio fuit. Libuit animo adire Carthaginem, loca uisitare sanctorum, et precipue ad sepulcrum Cypriani martyris adorare. Quinto decimo igitur die ad portum regressi, profectique in altum Alexandriam petentes, reluctante Austro, pene in Syrtim illati sumus: quod prouidi naute cauentes, iactis anchoris nauim sistunt. Sub oculis autem terra continens erat, in quam scaphis egressi, cum uacua omnia ab humano cultu cerneremus, ego studiosius  explorandorum locorum gratia, longius processi. Tribus fere a littore millibus paruum tugurium inter arenas conspicio, cuius tectum, quasi carina nauis, erat contiguum terre, satis firmis tabulis constructum. Non quod ibi imbrium ulla uis timeatur; fuisse autem illic pluuiam nec aliquando quidem auditum est; sed quod uentorum tanta uis est, ut si quando uel clementiore celo aliquantum spirare flatus ceperit, maius in illis terris, quam in ullo mari naufragium 537 sit. Nulla ibi germina, sata nulla proueniunt: quippe in instabili loco arentibus arenis, ad omnem motum uentorum cedentibus. uerum ubi aduersa quedam a mari promontoria uentis resistunt, terra aliquantulum solidior herbam raram atque hispidam gignit, ea ouibus est pabulum satis utile. Incole  loci illius lacte uiuunt. Qui solertiores sunt, uel  ditiores, hordeaceo pane utuntur. Et ibi sola messis est, que celeritate prouentus, per naturam solis siue eris, uentorum casus euadere solet. Quippe fertur a die iacti seminis, trigesimo die maturescere. Consistere autem ibi homines non alia ratio facit, quam quod omnes tributo liberi sunt. Extrema siquidem Cyrenorum ora est deserto illi contigua, quod inter Aegyptum et Africam interiacet; per quod olim Cato Cesarem fugiens duxit exercitum.

Ergo ut ad tugurium illud, quod eminus conspexeram, pertendi, inuenio ibi senem in ueste pellicea, molam manu uertentem. Consalutatus, accepit nos benignissime. Eiectos nos in illud littus exponimus; et ne statim repetere cursum possemus, maris mollitie  detineri. Egressos in terram, ut est mos humani ingenii, naturam locorum, cultumque habitantium uoluisse cognoscere; Christianos nos esse, id precipue querere, an essent aliqui inter illas solitudines Christiani. Tunc uero ille flens pre gaudio, ad genua nostra prouoluitur, iterumque ac sepius nos deosculans, inuitat ad orationem. Deinde expositis in  terram ferinis pellibus, facit nos discumbere; apponit prandium sane locupletissimum, dimidium panem hordeaceum. Eramus autem nos quatuor, ipse erat quintus. Fasciculum herbe etiam intulit, cuius nomen mihi excidit, que menthe similis est, exuberansque foliis saporem mellis prestabat. Huius predulci admodum suauitate et delectati sumus, et satiati. Septem enim diebus apud illum fuimus. Postera igitur die, cum aliqui ex incolis ad nos confluere cepissent, cognoscimus illum hospitem nostrum esse presbyterum, quod summa nos dissimulatione ille celauerat. Deinde cum ipso ad ecclesiam processimus, que fere duobus millibus a conspectu nostro, interiectu montis, exclusa aberat. Erat autem uilibus texta uirgultis, non multo ambitiosior, quam nostri  hospitis tabernaculum: in quo uix quis, nisi curuus, poterat consistere. Cum hominum mores quereremus, illud preclarum animaduertimus, nichil eos neque uendere, neque emere. Quid sit fraus atque furtum nesciunt: aurum atque argentum neque habent, neque habere cupiunt. Nam cum ego presbytero illi decem aureos obtulissem, refutauit. Et cum nollet eos accipere, aliquantulum uestimentorum ei indulsimus. Quod cum ille benigne accepisset, reuocantibus nos ad mare nautis, discessimus ab eo.



CAPUT II. De dictis Origenis, quod heretica sint.

Prospero igitur cursu , septimo die Alexandriam peruenimus, ubi feda inter episcopos atque monachos certamina gerebantur,  ex ea occasione uel causa, quod congregati in unum sepius sacerdotes, frequentibus decreuisse synodis uidebantur, ne quis Origenis  libros legeret aut haberet, qui tractator sanctarum Scripturarum peritissimus habebatur, sed episcopi quedam in libris illius insanius scripta memorabant. Que assertores Origenis non ausi defendere, ab hereticis potius fraudulenter inserta dicebant; et ideo non propter illa que in reprehensionem merito uocarentur etiam reliqua esse damnanda cum legentium fides facile posset habere discrimen, ne falsa sequeretur, et tamen catholice disputata retineret. Non esse au tem mirum, si in libris neotericis et recenter scriptis fraus heretica fuisset operata, que in quibusdam locis non timuisset impetere Euangelicam ueritatem.  Aduersum hoc episcopi obstinatius renitentes, pro potestate cogebant recta etiam uniuersa cum prauis, et cum ipso auctore damnare, quia satis super his sufficerent libri, quos ad se iam recepisset Ecclesia; respuendamque esse penitus lectionem que plus esset nocitura insipientibus quam profutura sapientibus. Mihi autem ex illis libris quedam curiosius  indaganti, admodum multa placuerunt: sed aliqua reprehendi, in quibus illum praua sensisse non dubium est, que defensores eius falsata contendunt. Ego miror unum eumdemque hominem tam diuersum a se esse potuisse ut in ea parte qua probatur neminem post apostolos habeat equalem; in ea uero qua iure reprehenditur, nemo deformius doceatur errasse. Nam cum ab episcopis excerpta ex libris illius multa legerentur, que contra catholicam fidem scripta constarent, locus ille uel maximam parabat inuidiam, in quo editum legebatur: Quia Dominus noster iehsu Christus sicut pro redemptione hominis in carnem uenisset, crucem pro hominis salute perpessus, mortem pro hominis eternitate gustasset; ita esset eodem ordine passionis etiam diabolum redempturus,  quia hoc bonitati illius pietatique congrueret 538, ut qui perditum hominem reformasset, prolapsum quoque angelum liberaret. Cum hec atque alia huiusmodi ab episcopis proderentur, ex studiis partium orta est magna seditio. Que cum reprimi sacerdotum auctoritate non posset, seuo exemplo ad regendam Ecclesie disciplinam prefectus assumitur: cuius terrore dispersi fratres, ac per diuersas oras monachi sunt fugati, ita ut, propositis edictis, in nulla constare sede sinerentur. Illud autem me admodum permouebat, quod Hieronymus uir maxime catholicus, et sacre legis peritissimus, Origenem secutus primo tempore putabatur: quem nunc idem ipse Hieronymus precipue et omnia illius scripta damnaret. Nec uero ausus sum de quoquam  temere iudicare: prestantissimi tamen uiri doctissimique ferebantur in hoc certamine dissidere. Sed tamen siue illud error est, ut ego sentio; siue heresis, ut putatur, non solum reprimi non potuit multis animaduersionibus sacerdotum, sed nequaquam tam late se potuisset effundere, nisi contentione creuisset. Istiusmodi ergo turbatione cum ueni, Alexandria fluctuabat. Me quidem episcopus illius ciuitatis benigne admodum, et melius quam opinabar excepit, secumque tenere tentabat. Sed non fuit animus ibi consistere, ubi recens fraterne cladis feruebat inuidia.



CAPUT III. De conuersatione Hieronymi Ierosolymitani.

Igitur inde egressus ,  Bethleem oppidum petii, quod ab Ierosolymis sex millibus separabatur: ab Alexandria autem sedecim mansionibus abest ecclesia loci illius, quam Hieronymus presbyter regebat. Nam parochia est episcopi, qui Ierosolymam tenet. Mihi iampridem Hieronymus, superiore illa mea peregrinatione compertus, facile obtinuerat ut nullum preter illum mihi expetendum rectius arbitrarer. uir enim preter fidei meritum, dotemque uirtutum, non solum Latinis atque Grecis, sed et Hebraicis etiam litteris eruditus est, ut se illi in omni scientia nemo audeat comparare. Nam sex menses apud ipsum fui conuersatus. Cui iugis aduersum malos pugna, perpetuumque certamen conciuit odia perditorum. uere fateor, pinxisse  mihi uidetur in aliquibus opusculis uitia multorum ; imo quod nichil penitus omisit, quod non carperet, laceraret, exponeret; precipue auaritiam, nec minus uanitatem insectatus est. Multa de superbia, non pauca de superstitione disseruit. Ceterum de familiaritatibus uirginum et monachorum, atque etiam clericorum, quam uera, quam fortia disputauit? unde a quibusdam dicitur non amari. Oderunt eum heretici, quia eos impugnare non desinit. Oderunt eum clerici, quia uitia eorum insectatur et crimina. Sed plane eum boni homines admirantur et diligunt. Nam qui eum hereticum esse arbitrantur, insaniunt. uere dixerim, catholica hominis scientia, sana doctrina est: totus semper in lectione, totus in libris est.  Non die, non nocte quiescit; aut legit aliquid semper, aut scribit. Quod nisi mihi fuisset fixum animo, et promissum, Deo teste, ante propositum, eremum adire, uel exiguum temporis punctum a tanto uiro discedere noluissem. Huic ergo traditis atque commissis omnibus meis, omnique familia, quem me contra uoluntatem animi mei secuta tenebat implicitum, exoneratus quodammodo graui fasce penitus ac liber, egressus sum ad Alexandriam. uisitatis ibi fratribus, ad superiorem inde Thebaidam, id est ad Aegypti extrema contendi. Ibi enim uaste patentis eremi solitudinis plurimum ferebantur habere monachorum. Longum est, si omnia cupiam referre que uidi: pauca namque perstringam.



CAPUT Iu. Quod abbates fratribus suis eorum licentia in eremo constitutis uictum administrant.


Haud longe ab eremo contigua Nilo , multa sunt monasteria: habitant in uno loco plerumque centeni, quibus summum ius est sub abbatis imperio uiuere, nichil arbitrio suo agere, per omnia ad nutum illius potestatemque pendere. Ex his ergo si qui maiorem uirtutem mente conceperint, ut acturi solitariam uitam se ad eremum conferant, non nisi permittente abbate discedunt. Hec illorum prima uirtus est, parere alieno imperio. Transgressis ergo ad eremum abbatis illius ordinatione, panis et quilibet alius cibus ministratur.



CAPUT u. Quod frater in eremo pascitur pane celico.


Casu per illos dies quibus illuc adueneram , cuidam solitario qui nuper ad eremum secesserat, neque amplius ab hoc monasterio quam sex millibus tabernaculum sibi constituerat, panem abbas per duos pueros miserat. Quorum maior habebat etatis annos quindecim, minor duodecennis erat. His ergo inde redeuntibus, aspis mire magnitudinis uenit obuiam: cuius occursu nichil perterritis, ubi ante pedes 539 eorum uenit, quasi incantata carminibus, cerulea colla deposuit; minor ex pueris manu eam apprehensam ac pallio inuolutam, ferre cepit; deinde monasterium quasi uictor ingressus, in occursum fratrum captiuam  bestiam, resoluto pallio, non sine iactantie tumore deposuit. Sed cum infantium fidem atque uirtutem ceteri predicarent, abbas ille altiori consilio, ne infirmior etas insolesceret, utrumque uirgis compescuit, multum obiurgatos cur ipsi quod per eos operatus fuerat Dominus prodidissent; opus illud non sue fidei, sed diuine fuisse uirtutis; discerent potius Deo in humilitate seruire, non in signis et uirtutibus gloriari, quia melior esset infirmitatis conscientia uirtutum uanitate. Hoc ubi ille frater audiuit solitarius, et periclitatos infantulos serpentis occursu, et ipsos insuper multa uerbera uicto serpente meruisse, abbatem obsecrat, ne sibi post hec ullus panis aut cibus aliquis mitteretur. Iamque octauus dies fuerat emensus quo se homo Christi infra  periculum famis ipse concluserat. Arebant membra ieiunio, sed deficere mens celo intenta non poterat. Corpus inedia fatiscebat, fides firma durabat: cum interim admonitus abbas ille per Spiritum ut discipulum uisitaret, pia sollicitudine cognoscere cupiens qua uite substantia uir fidelis aleretur, qui ministrari sibi panem ab homine noluisset, ad requirendum eum ipse abbas proficiscitur. At ille, ubi eminus senem uenire conspexit, occurrit ei obuiam, agit gratias, ducit ad cellulam. Cum ingressi pariter ambo, conspiciunt palmiciam sportam, calido pane congestam, foribus affixam de poste pendere; ac primum panis calidus sentitur odore, tactu uero ac si ante paululum foco esset ereptus, ostenditur, Aegyptii tamen panis forma non cernitur. Obstupefacti  ambo, munus celeste cognoscunt, cum ille hoc abbatis aduentu prestitum fateretur, abbas uero illius fidei ac uirtuti ascriberet; ita ambo celestem panem cum magna exsultatione fregerunt. Quod cum abbas ad monasterium post regressus fratribus retulisset, tantus omnes incenderat ardor animarum, ut certatim ad eremum et sacras solitudines ire properarent.

In hoc monasterio duos ego iam senes  uidi , qui per quadraginta annos ibi degere, ita ut nunquam inde discesserint, ferebantur. Siquidem id de eorum uirtutibus, et abbatis ipsius testimonio, et omnium fratrum audierim sermone consono celebrari, quod unum eorum sol nunquam uidisset epulantem, alterum nunquam uidisset iratum.  Sed quia unius eremite cognouistis uirtutem, referam uobis adhuc pauca de pluribus.



CAPUT uI. Quod leena tanquam animal mansuetum a sene escam cepit.

Ego ubi primam partem eremi ingressus sum , duodecim fere a Nilo millibus  peruenimus ad quemdam senem monachum, sub radice montis habitantem: ibi, quod in illis locis rarissimum est, puteus erat. Bouem unum habebat, cuius hic erat totus labor, impulsa rotali machina aquam producere, nam mille aut amplius pedum profundum putei ferebatur. Hortus  et illic erat multis oleribus copiosus. Id quidem contra naturam eremi, ubi omnia arentia, exusta solis ardoribus, nullius unquam seminis uel exiguam radicem ferunt. uerum hoc sancto illi labor cum pecude communis, et propria prestabat industria; frequens enim irrigatio aque tantam pinguedinem arenis dabat, ut mirum in modum uirere atque fructificare hortuli illius olera uideremus. Ex his ergo una cum domino suo bos ille uiuebat; nobis quoque ex ea copia cenam sanctus ille dedit. Post cenam autem, iam inclinante uespera, inuitat nos ad arborem palme, cuius interdum pomis uti solebat, que fere duobus millibus aberat. Nam he tantum in eremo arbores, licet rare, habentur tamen: quod utrum solers antiquitas procurauerit, an solis natura gignat,  ignoro; nisi Deus prescius futurorum habitandam quandoque sanctis eremum, hec seruis suis preparauerit. Ex maiore enim parte, que inter illa consistunt secreta, cum alia germina nulla succedant, istarum arborum pomis ibi aluntur. Ergo ubi ad illam, ad quam nos hospes noster ducebat, arborem, peruenimus, leonem ibi offendimus. Quo uiso, ego et ille dux meus intremuimus; sanctus ille incunctanter accessit; nos licet trepidi, secuti sumus. Fera, ab eo imperata, modesta discessit et constitit, dum ille attigua ramis humilioribus poma decerperet. Cumque palmis plenam manum obtulisset, occurrit bestia, accepitque tam libere quam nullum animal domesticum. Et cum comedisset, abscessit; nos hec intuentes, et adhuc trementes, facile potuimus agnoscere quanta  in illo uirtus fidei, et quanta in nobis esset infirmitas.



CAPUT uII. Quod lupa a sene pascitur, furti rea ueniam precatur.

540 Alium atque singularem uirum uidimus, in paruo tugurio, in quo non nisi unus recipi posset, habitantem . Huic lupa solita erat astare cenanti, nec facile unquam bestia fallebatur, quin illi ad legitimam horam refectionis occurreret; et tam diu pro foribus exspectaret, donec ille panem, qui in cena supererat offerret, illa manum eius lambere solita, atque ita quasi impleto officio et prestita consolatione discedebat. Sed forte accidit ut sanctus ille, dum fratrem qui ad eum uenerat deducit abeuntem, diutius abesset, et non nisi sub nocte remearet, interim bestia ad consuetum illud  tempus cene occurreret; uacuam cellam, cum familiarem patronum abesse sentiret, ingressa est, curiosius explorans ubinam esset habitator. Casu contigua cum panibus quinque palmicia fiscella pendebat; ex his unum sumit, et deuorat, deinde perpetrato scelere discessit. Regressus eremita, uidit sportulam dissolutam, non constante panum numero. Damnum rei familiaris intelligit, ac prope limen panis assumpti fragmenta cognoscit. Sed non erat incerta suspicio, que furtum persona fecisset. Ergo cum sequentibus diebus secundum consuetudinem bestia non ueniret, nimirum audacis facti conscia ad eum uenire dissimulans, cui fecisset iniuriam, egre patiebatur eremita se alumne solatio destitutum: postremo  illius oratione reuocata, septimum post diem affuit, ut solebat, ante fores cenanti. Sed ut facile cerneres uerecundiam penitentis, non ausa propius accedere, deiectis profundo pudore in terram luminibus, quod palam licebat intelligi, quamdam ueniam precabatur. Quam illius confusionem miseratus eremita, iubet eam propius accedere, ac manu blanda caput triste permulcet; deinde pane duplicato ream suam refecit: ita indulgentiam consecuta, officii consuetudinem deposito merore reparauit. Intuemini, queso. Christi etiam in hac parte uirtutem, cui sapit omne quod brutum est, cui mite est omne quod seuit: lupa officium prestat, bestia furti crimen agnoscit, lupa conscio pudore confunditur, uocata adest, caput prebet; et habet sensum indulte sibi  uenie, sicut pudorem gessit errati. Tua hec uirtus, Christe; tua hec sunt, Christe, miracula. Etenim que in tuo nomine operantur serui tui, tua sunt mirabilia; et in hoc ingemiscimus, quod maiestatem tuam fere sentiunt, homines non uerentur. Ne cui autem hoc incredibile uideatur, maiora adhuc memorabo Fides Christi adest me nichil fingere, sed que mihi bene comperta sunt explicabo.



CAPUT uIII. Quod quinque catuli leonum ceci per anachoretam illuminati sunt.

Habitabant plerique in eremo sine ullis tabernaculis, quos anachoretas uocant . uiuunt herbarum radicibus, nullo unquam certo loco consistunt, ne ab hominibus uisitentur.  Ad quemdam igitur hoc ritu atque hac lege uiuentem, duo ex Nitria monachi, licet longe diuersa regione, tamen quia olim ipsis in monasterii conuersatione charus et familiaris fuisset, auditis eius uirtutibus tetenderunt. Quem diu multumque quesitum, tandem mense septimo repererunt in extremo illo deserto quod est Memphis contiguum demorantem, quas ille solitudines iam per annos duodecim dicebatur habitare. Qui licet omnium hominum uitaret occursum, tamen agnitis fratribus non refugit, seque karissimis per triduum non negauit. Quarto die aliquantulum progressus, cum prosequeretur abeuntes, leenam mire magnitudinis ad se uenire conspiciunt. Bestia, licet tribus repertis, non incerta quem peteret, anachorete pedibus  aduoluitur, ac deinde precedentem sequuntur. Nam illa preiens et subinde restans, in eos intendebat, ut facile posset intelligi id eam uelle, ut quo illa ducebat, anachoreta sequeretur. Quid multis? ad speluncam bestie peruenitur, ubi illa adultos iam quinque catulos malefeta nutriebat. Qui ut clausis luminibus ex aluo matris exierant, cecitate perpetua tenebantur. Quos singulos de rupe prolatos, ante anachorete pedes mater exposuit. Tunc demum sanctus aduertit quid bestia postularet; inuocatoque Christi nomine, contrectauit manu clausa lumina catulorum; ac statim cecitate depulsa, apertis oculis bestiarum diu negata lux patuit. Ita fratres illo anachoreta, quem desiderauerant, uisitato, fructuosa laboris sui  mercede ad monasterium redierunt, et fidem sancti gloriamque Christi quam ipsi uiderant enarrauerunt.



CAPUT IX. Frater quidam ibicis exemplo didicit quid de herbis edere, quidue respuere deberet.

Fuit et alius in illis regionibus anachoreta, qui in ea parte, que est Syenes, habitabat . Hic cum primum se ad eremum 541 contulisset, herbis herbarumque radicibus, quas predulcis interdum et saporis eximii fert arena, uicturus, ignarus germinis eligendi, nociua plerumque carpebat; nec erat facile uim radicum sapore discernere, quia omnia eque dulcia, sed pleraque occultiore natura uirus lethale cohibebant. Cum ergo edentem uis interna torqueret, et immensis doloribus  uitalia uniuersa quaterentur, ac frequens uomitus cruciatibus non ferendis ipsam anime sedem, stomacho iam fatiscente, dissolueret, eremita omnia penitus que essent edenda formidans, nichil iam attrectare aut gustare audebat. Septimum quoque ieiunus diem, spiritu iam deficiente, ducebat, cum ad eum fera, cui ibicis est nomen, accessit: huic propius astanti, fasciculum herbarum, quem collectum pridie attingere eremita non audebat, obiecit. Sed fera que uirulenta erant ore discutiens, que innoxia nouerat eligebat. Ita uir sanctus eius exemplo quid edere, quid respuere deberet edoctus, et periculum famis euasit, et herbarum uenena uitauit.



CAPUT X. Frater quidam quinquaginta annis in monte Sina constitutus, non patitur aliorum fratrum accessus.


Sed longum est de omnibus qui eremum incolunt comperta nobis memorare . Annum integrum et septem fere menses intra solitudinem constitutus exegi, sepius tamen cum illo sene qui puteum et bouem habuit habitaui. Duo beati Antonii monasteria adii, que hodieque ab eius discipulis incoluntur. Ad eum etiam locum in quo beatissimus Paulus primus eremita est diuersatus, accessi: iugum Sina montis uidi, cuius cacumen, celo pene contiguum, nequaquam adiri potest. Inter huius montis secessus anachoreta esse aliquis ferebatur, quem diu multumque quesitum uidere non potui. Qui fere iam ante quinquaginta annos a conuersatione humana remotus, nullum uestis usum habebat,  sed setis corporis sui tectus erat. Hic itaque quoties eum religiosi uiri adire uoluerunt, cursu rapido auia petens, occursum fugiebat humanum. Uni tantummodo ferebatur se ante quinquennium prebuisse uidendum, qui, credo, potenti fide id obtinere promeruit. Cui inter multa colloquia percontanti cur homines tantopere fugeret, respondisse ille perhibetur: Qui ab hominibus frequentatur, non potest ab angelis uisitari. Unde non immerito recepta opinione multorum, fama uulgauerat, sanctum illum ab angelis uisitari.

Ego autem a Sina monte digressus , ad Nilum flumen regressus sum, cuius ripas frequentibus monasteriis consertas, utraque ex parte lustraui;  plerumque uidi, ut dudum dixeram, uno in loco habitare centenos, sed et bina et terna millia in iisdem uiculis agere constabat. Nec sane ibi minorem putetis diuersantium in multitudine monachorum esse uirtutem, quam eorum esse cognouistis, qui se ab humanis cetibus remouerunt. Precipua, ut iam dixi, et prima ibi uirtus, obedientia. Neque enim ibi aliter quis adueniens, a monasterii abbate suscipitur, quam qui tentatus fuerit et probatus, nullum unquam recusaturus, licet arduum et difficile, indignumque abbatis imperium.



CAPUT XI. Obedientie incredibilis magna miracula.

Referam uobis duo incredibilis obedientie magna miracula . Igitur cum  quidam frater seculi actibus abdicatis, monasterium magne dispositionis ingressus, suscipi se rogaret in congregationem, abbas cepit ei multa proponere: graues esse illius discipline labores, sua uero dura imperia, que nullius facile posset implere patientia; aliud potius monasterium, ubi facilioribus legibus uiueretur, expeteret, et non tentaret aggredi quod non posset adimplere. Ille uero bis terroribus nichil permoueri, sed magis omnem obedientiam ita polliceri cepit, ut si eum abbas in ignem ire preciperet, non recusaret intrare. Quam illius professionem ubi abbas accepit, non cunctatus probare, iubet eum in clibanum, qui coquendis panibus parabatur, intrare. At ille non distulit parere precepto, sed statim medias flammas nichil cunctatus ingressus est. Que mox  tam audaci fide uicte, uelut illis quondam Hebreis pueris, cesserunt, et confestim fugit incendium. Et ipse qui ingressus est, et putabatur arsurus, uelut frigido rore perfusum se esse miratus est. Sed quid mirum, si tuum, Christe, tironem ignis ille non tetigit, ut nec abbatem pigeret dura mandasse, nec discipulum peniteret obedientiam explesse. Hinc ergo intelligendum est quantum obedientia obtinere apud Deum mereamur, dum ille qui eo quo aduenerat die tentatur infirmus, per agilitatem obedientie perfectus inuentus est. Merito felix, merito gloriosus probatus obedientia, glorificatus est passione.



CAPUT XII. Aliud miraculum obedientie.

 Quidam itidem frater in eodem monasterio ad eumdem abbatem recipiendus 542 aduenerat . Cum prima ei lex obedientie proponeretur, ac perpetem polliceretur ad omnia uel extrema patientiam, casu abbas storacinam uirgam aridam manu gerebat: hanc fixit in terram, atque illi aduene id operis iniunxit, ut tam diu uirgule aquam irriguam ministraret, donec  uirga arida in solo arente uiresceret [1 1Kb] . Subiectus ille frater dure legis imperio, aquam propriis humeris quotidie conuehebat, que a Nilo flumine per duo fere millia petebatur. Iamque emenso anni spatio, labor non cessabat operantis, de fructu  operis spes esse non poterat, tamen obedientie uirtus in labore durabat. Sequens quoque annus, uano labore tantum effectum fratris eludit. Tertio demum anno, succedentium temporum labente curriculo, cum neque nocte neque die aquarius ille cessaret, uirga floruit. Ego ipse ex illa uirgula arbusculam uidi, que hodieque intra atrium monasterii ramis uirentibus quasi in testimonium manens, quantum obedientia meruit, et quantum fides posset, ostendit.



CAPUT XIII. Demonia eiiciens etiam a demone possidetur, fine tamen salubri restituitur.

Quidam ex sanctis Patribus fugandorum de corporibus obsessis demonum incredibili preditus potestate, multa signa faciebat . Non solum enim presens, neque uerbo tantum, sed et absens quoque, interdum, cilicii sui fimbriis aut epistolis missis obsessa corpora curabat. Hic ergo mirum in modum frequentabatur a populis, ex multis locis ad eum uenientibus: taceo de minoribus; prefecti, comites, atque diuersarum iudices potestatum, pre foribus illius sepe iacuerunt. Hic enim omni potu in perpetuum penitus abstinuit, ac pro cibo septem tantum caricis sustentabatur. Interea sancto uiro, ut ex uirtute honor, ita ex honore uanitas cepit subrepere. Quod malum ubi ille primum potuit in se sentire grassari, diu multumque discutere conatus est, sed repellere penitus non potuit. Ubique nomen eius demones fatebantur. Excludere a se confluentem populum non ualebat: uirus interim  latens serpebat in pectore, et cuius nutu ex aliorum corporibus demones fugabantur, seipsum occultis cogitationibus uanitatis purgare non poterat. Totis igitur precibus conuersus ad Dominum, orauit, ut, permissa in se diaboli potestate, similis illis fieret quos ipse curauerat. Quid multis? ille prepotens, ille signis atque uirtutibus toto Oriente uulgatus, ille ad cuius limina populi ante confluxerant, correptus a demone est; ac retentus in uinculis, omnia illa que energumeno solent fieri perpessus, quinto demum mense purgatus est non tantum demone, sed quod illi erat utilius atque optatius, etiam uanitate.



CAPUT XIu. Eremita ad seculum rediens quomodo punitus est.

 Adolescens quidam prediues opibus , genere clarus, habens uxorem et filium paruulum, cum in Aegypto tribunus esset et frequentibus aduersum Blembos [Forte, Blemyes] expeditionibus quedam eremi contigisset, sanctorum etiam tabernacula complura uidisset, a beato Ioanne eremita uerbum salutis accepit. Nec moratus inutilem militiam cum uano honore illo contemnere, eremum constanter ingressus, breui tempore in omni genere uirtutum perfectus emicuit [2 1Kb] . Potens ieiuniis, humilitate conspicuus, fide firmus, facile se antiquis monachis studio uirtutis equauerat. Cum interim subiit eum cogitatio iniecta per diabolum, quod rectius  esset ut rediret ad patriam, filiumque unicum ac domum totam cum uxore saluaret: quod utique et acceptius Deo foret, quam si solum se seculo eriperet, et salutem suorum negligeret. Istiusmodi ergo false iustitie colore superatus, post quadriennium cellam suam atque propositum eremita deseruit. Sed ubi ad proximum monasterium, quod a multis fratribus habitabatur accessit, causam discessionis atque consilium querentibus confitetur. Renitentibus cunctis, et precipue loci illius abbate, male animo fixa sententia non potuit euelli. Igitur infelici se obstinatione proripiens, cum dolore omnium digressus est a fratribus. Et uix a conspectu eorum abscesserat, mox impletur demone, cruentasque spumas ore prouoluens, suis dentibus seipsum lacerabat. Deinde ad  idem monasterium fratrum humeris reportatus, cum cerceri in eo immundus spiritus non ualeret, necessitate cogente ferreis nexibus alligatus, pedes cum manibus uinciuntur. Non immerita pena fugitiuo. Post biennium uero oratione sanctorum ab immundo spiritu liberatus, ad eremum, unde discesserat, mox regressus, et ipse correctus est, et aliis futurus pro exemplo, ne quem aut false iustitie umbra, aut incerta mobilitas inutili leuitate compellat semel cepta deserere.



CAPUT Xu. De habitu uel uestimento Aegyptiorum monachorum.

534 Sunt preterea quedam in ipso Aegyptiorum habitu non tantum ad curam corporis quantum ad morum formulam congruentia .  Cucullis namque perparuis indesinenter utuntur diebus ac noctibus, scilicet ut innocentiam et simplicitatem paruulorum iugiter custodire etiam imitatione ipsius uelaminis commoneantur.

Colobiis quoque lineis induuntur , que uix ad cubitos usque pertingunt, nudas de reliquo circumferunt manus, ut amputatos eos habere actus et opera mundi huius suggerat abscissio manicarum.

Post hec angusto palliolo tam amictus humilitate quam uilitate pretii, colla pariter atque humeros tegunt, quod mafortes tam nostro quam ipsorum nuncupatur eloquio .

Ultimum est habitus eorum pellis caprina, que melotes appellatur . Qui tamen habitus  pellis caprine significat mortificata membra omni petulantia carnalium passionum, debere eos in summa uirtutum grauitate consistere

Calceamenta quoque , uelut interdicta Euangelico precepto recusantes , cum infirmitas corporis uel matutinus rigor hiemis seuit, seu meridiani estus feruor exegerit, tantummodo muniunt pedes. Quibus tamen caligis quanquam licito utantur, utpote Domini mandato concessis , nequaquam tamen pedibus eas inherere permittunt, cum accedunt ad celebranda seu ad percipienda sacrosancta mysteria, illud etiam existimantes secundum litteram custodiri debere, quod dicitur ad Moysen et ad Iesum filium  Naue: Solue corrigiam calceamenti tui, locus enim in quo stas terra sancta est .



CAPUT XuI. De canonico orationum modo, et perfecta abrenuntiatione seculi.

Itaque per uniuersam Aegyptum et Thebaidam, ubicumque habentur monasteria, legitimum orationum modum in uespertinis conuentibus seu nocturnis uigiliis tenent . Non enim illic quisquam congregationi fratrum interesse permittitur, nisi prius uniuersis facultatibus suis reddatur extraneus. Et qui ingressus in congregationem fuerit, sic obedire cogitur cunctis, ut redeundum sibi secundum sententiam Domini ad infantiam pristinam nouerit, nichil sibi consideratione etatis uelannorum numerositate  presumens, quam in seculo inaniter consumptam se reputat perdidisse; sed pro rudimentorum merito et tirocinii nouitate, quam se gerere in Christi militia recognoscit, subdere se etiam iunioribus compellitur.

Igitur per uniuersam  Aegyptum duodenarius psalmorum numerus , tam in uespertinis quam in nocturnis solemnitatibus custoditur, ita duntaxat, ut post ipsos psalmos due lectiones, una ueteris, alia noui Testamenti, subsequantur. Qui modus antiquitus constitutus, idcirco per tot secula intemeratus perdurat, quia non humana adinuentione statutus a senioribus affirmatur, sed celitus angelico ministerio Patribus antiquis fuisse  delatus.



CAPUT XuII. Ubi angelus in congregatione seniorum duodecim psalmos uisus fuit cantasse.

Nam cum, in primordiis fidei , pauci quidem, sed probatissimi uiri, monachorum nomine censerentur, quique iam normam uiuendi a successoribus apostolorum susceperant, secedentes in secretiora suburbiorum loca, agebant uitam tanto abstinentie rigore districtam, ut omnibus stupori esset tam ardua conuersationis eorum professio. Hi ergo uenerabiles Patres, peruigili cura posteris consulentes, qui modus quotidiano cultui per uniuersum fraternitatis corpus decerni deberet, tractaturi omnes in unum locum conueniunt, ut hereditatem  pietatis ac pacis successoribus suis absolutam ab omni dispensationis lite transmitterent, uerentes ne qua in quotidianis solemnitatibus inter uiros eiusdem culture dissonantia uel uarietas exorta, quandoque in posterum erroris noxii germen emitteret. Cumque pro suo unusquisque feruore, diuerso modo psalmorum numeros institueret, et alii quinquagenos. alii sexagenos psalmos; nonnulli uero nec hoc quidem contenti numero transcendi eum debere censerent, essetque inter eos pro religionis gloria pia contentio, ita ut tempus uespertine solemnitatis sacratissime questioni succederet; repente unus in medio eorum psalmos Domino cantaturus exsurgit. Cumque, admirantibus cunctis, undecim psalmos, orationum interiectione  distinctos, contiguis uersibus parili pronuntiatione cantasset, duodecimum sub Alleluia responsione consummans, ab uniuersorum oculis repente subtractus, questioni pariter et cerimoniis finem imposuit.

Exhinc sancti qui aderant seniores, intelligentes angelico magisterio congregationibus fratrum generalem canonem non sine dispensatione Domini constitutum, decreuerunt hunc numerum tam in uespertinis quam in nocturnis uigiliis custodire .

544 Has igitur predictas orationes hoc modo incipiunt atque consummant , ut finito psalmo, quem Gloria subsequitur, non statim ad incuruationem genuum corruant, sed antequam genua flectant, paulisper orant; et stantes  in supplicatione, maiorem partem horarum expendunt. Itaque post hec puncto breuissimo procidentes ad terram, uelut orantes tantum diuinam clementiam, cum summa rursus uelocitate consurgunt; ac iterum expansis manibus, eodem modo quo prius stantes orauerunt, suis precibus intentius immorantes. Dicunt enim ipsi, in terra diutius procumbentem monachum, quasi in oratione enixius laborantem, non solum diuersis cogitationibus, sed etiam somno grauius impugnari. Experimento didicimus quod plerique non tam orationis gratia quam refectionis obtentu in terram prostrati, diutius uidentur orationem protrahere.



CAPUT XuIII. Quanta discretio et obseruantia in oratione tenenda sit.

 Cum igitur predictas solemnitates, quas illi synaxeos uocant, celebraturi conueniunt , tantum prebetur a cunctis silentium, ut cum in unum tam numerosa fratrum multitudo conueniat, nullius uox, excepto canentis, personet. In qua oratione non sputum emittitur, non excreatio obstrepit, non oscitatio somnolenta trahitur; nullaque uox absque sacerdotis precem concludentis auditur. Cum autem ille qui orationem collecturus est e terra surrexerit, ita ut nullus nec antequam inclinetur ille, genu flectere, nec cum ex terra surrexit, morari presumat. Ideo enim orationes illi celeri fine concludunt, ne forte immorantibus eis diutius, redundantia quedam sputi seu phlegmatis interrumpat orationis excessum; et idcirco dum  adhuc feruet, uelut de faucibus inimici uelociter rapienda est. Qui cum sit nobis semper infestus, tunc maxime assistit infestior, cum contra se offerre nos Domino preces uidet.

Quamobrem utilius censent, breues quidem orationes, sed creberrimas fieri . Meliusque esse dicunt, decem psalmi uersus cum contritione cordis et cum rationabili assignatione cantare, quam totidem psalmos cum confusione mentis effundere.



CAPUT XIX. Quod in responsione Alleluia non dicatur psalmus, nisi qui hoc titulo prenotatur.

Illud quoque apud eos omni obseruantia custoditur , ut in responsione  Alleluia nullus dicatur psalmus, nisi is qui in titulo suo Alleluia inscriptione prenotatur.

Nullum etiam tempus ab operis exercitatione uacuum transire concedunt  quia non solum ea que diei splendor emittit omni instantia manibus exercere contendunt; sed etiam illa operationum genera sollicita mente perquirunt, que ne ipsius quidem noctis densissime tenebre ualeant impedire, credentes se tanto sublimiorem spiritalium contemplationum puritatem mentis intuitu quesituros, quanto diutius fuerint erga operis studium ac laboris intenti.

Hoc quoque nosse debemus , a uespera Sabbati, que lucescit in diem Dominicum, ad uesperam sequentem, apud eos genua non curuari,  sed nec totis quidem quinquagesime diebus.



CAPUT XX. De opere manuum, et cur tertia, sexta, et nona psallatur.

Ita namque ab eis incessanter operatio manuum priuatim per cellulas exercetur , ut psalmorum quoque uel ceterarum Scripturarum studium per totum diei spatium iugiter meditantes, in his officiis que nos statuto tempore celebramus, totum diei tempus absumant.

Tertiam uero horam, et sextam, atque nonam, trinis psalmis quotidie finiunt . His enim tribus temporibus etiam Danielem prophetam quotidie fenestris apertis in cenaculo preces Domino fudisse cognoscimus . Nec immerito hec  specialius tempora religiosis sunt officiis deputata, in his siquidem promissionum perfectio, et summa nostre salutis est adimpleta. Hora namque tertia, repromissus olim per prophetas Spiritus sanctus, super apostolos descendit, linguarumque omnium eis scientiam dedit . Hora autem sexta, immaculata hostia Dominus noster iehsu Christus oblatus est Patri, crucemque pro totius mundi salute conscendens, humani generis deleuit peccata . Eadem quoque hora Petro in excessu mentis uocatio gentium, per summissionem uasis euangelici celitus delati, et purificatio omnium generum animantium in eodem uase consistentium, delata ad eum uoce diuinitus reuelatur, dicente ei: Surge, Petre, occide et manduca  Quod uas quatuor initiis de celo  summissum, non aliud quam Euangelium designare manifeste cognoscitur. Hora uero nona Christus inferna penetrans, inextricabiles tartari tenebras coruscatione sui splendoris exstinxit ; portasque ereas eius effringens, et seras ferreas conterens, captiuitatem 545 sanctorum que clausa tenebatur, secum transuexit ad celos, igneaque rhomphea submota, antiquum incolam paradiso restituit. Eadem quoque hora Cornelius centurio in precibus persistens , commemorationem orationum et eleemosynarum suarum ante Deum factam ab angelo sibi loquente cognoscit. Quibus testimoniis liquido comprobatur non immerito sanctis et apostolicis uiris has horas religiosis obsequiis consecratas  a nobis quoque obseruari similiter oportere: qui nisi uelut lege quadam soluere hec pietatis officia saltem statutis temporibus adigamur, totum diei spatium obliuione aut desidia uel uanis occupationibus inuoluti, absque orationis interpellatione consumamus.



CAPUT XXI. Cum quanta discretione et cautela suscipiantur in monasterio abrenuntiantes seculo.

Cum igitur quis renuntiaturus seculi negotiis, in monasterium se suscipi rogauerit , non ante admittitur quam diebus decem uel eo amplius pro foribus monasterii excubans, indicium perseuerantie sue, pariter humilitatis ac patientie demonstrauerit. Cumque omnium fratrum pretereuntium genibus prouolutus, et ab uniuersis  refutatus atque despectus sit, quasi qui non causa religionis, sed necessitatis obtentu monasterium optet intrare, iniuriis quoque multis affectus, experimentum dederit constantie sue; et qualis futurus sit in tentationibus, opprobrii tolerantia declarauerit; atque ita postmodum susceptus, diligentia summa perquiritur ne de facultatibus suis inheserit ei uel unius nummi contagio. Scient enim eum sub monasterii disciplina diuturnum esse non posse, sed nec humilitatem aut obedientiam obtinere, si in conspectu eius quantulumcunque pecunie latitauerit.

Quamobrem ita nudatur unusquisque, cum receptus fuerit, omni pristina facultate, ut ne ipsum quidem uestimentum quo indutus est habere permittatur ulterius ; sed in conuentu fratrum  productus in medium, exuitur propriis indumentis, ac per manus abbatis induitur monasterii uestimentis, ut per hoc non solum se uniuersis rebus suis antiquis nouerit spoliatum, sed etiam omni mundiali fastu deposito, ad Christi paupertatem et inopiam se descendisse cognoscat.

Illa uero que posuit uestimenta , tandiu reseruantur in monasterio, donec profectus et conuersationis eius ac tolerantie uirtutem euidenter agnoscant. Et si posse eum ibi perdurare perspexerint, tunc indigentibus eadem uestimenta largiuntur; sin uero in quadam illum murmuratione uel qualibet inobedientia deprehenderint, exuentes eum monasterii, quibus indutus erat, uestimentis, et reuestitum antiquis, que seruata fuerant, depellunt de congregatione.

 Cum igitur quis susceptus, et hac perseuerantia  fuerit comprobatus, ac depositis propriis indumentis, habitu monasteriali fuerit accinctus , non statim congregationi fratrum commisceri permittitur; sed deputatur alicui seniori, qui seorsum non longe a uestibulo monasterii commanens, habet curam peregrinorum atque aduenientium deputatam, eisque omnem diligentiam susceptionis et humanitatis impendit. Cumque ibidem cum ipso integro anno deseruiens, absque ulla querela suum circa peregrinos exhibuerit famulatum, doctus per hec prima institutione humilitatis, admiscetur posthec congregationi fratrum.

 Ac demum docetur primitus suas uincere uoluntates, et ea illi sepius imperare student, que senserint animo eius esse contraria . Pronuntiant enim nullatenus posse monachum preualere uel ire, uel tristitie, uel spiritui fornicationis, nisi prius didicerit mortificare per obedientiam suas uoluntates; sed nec humilitatem quidem cordis ueram, nec cum fratribus concordiam firmam posse retinere, nec in monasterio diutius permanere eum qui uoluntates suas non didicerit superare.



CAPUT XXII. Quod nullus in monasterio sine iussione seniorum agere aliquid presumat.

Post hec tanta obseruantia apud eos obedientie regula custoditur , ut iuniores  absque prepositi sui scientia uel permissu nec ad ipsas quidem naturales necessitates progredi presumant; et sic uniuersa precepta, que eis ab abbate fuerint imperata, complere festinant, tanquam si ex Deo sint celitus edita, ut aliquando etiam impossibilia sibimet imperata, ea fide ac deuotione suscipiant, ut tota uirtute perficere ea et consummare nitantur.

Itaque considentes intra cubilia sua, et operi ac meditationi studium pariter impendentes , cum signum aliquod audierint ad orationem eos seu ad opus aliquod inuitans, certatim de cubilibus suis unusquisque prorumpit, ita ut ille qui scripturas exercet, cum repertus fuerit inchoasse litteram, finire non audeat; sed in eodem puncto quo  ad 546 aures eius sonitus pulsantis signi aduenerit, summa uelocitate prosiliens, ne tantum quidem more ei interponat, quantum cepti apicis consummet effigiem.

Illam sane uirtutem inter ceteras institutiones eorum magnam esse cognouimus , quod nulli fiscellam, nulli peculiarem sportam, nec aliquid aliud quasi proprium possidere liceat, sed nec uerbo quidem audeat quis dicere aliquid esse suum.



CAPUT XXIII. De tribus granis lenticule negligenter dimissis.

Igitur in septimana cuiusdam fratris, qui officio coquine deseruiebat , cum preteriens prepositus monasterii, tria grana lenticule iacere uidisset in terra, que fratri festinanti  ad coctionem preparandam, inter manus, quando aqua lauabantur, elapsa fuerant, confestim super hoc abbatem consuluit. Tunc frater ille, uelut interuersor et neglector sacri peculii iudicatus, ab oratione suspensus est: cuius negligentie reatus non aliter ei remissus est, nisi cum publica penitentia diluisset.



CAPUT XXXIu. De duobus monachis, in quorum septimana lignum defecit.

Noui alios fratres , in quorum septimana eum accidisset tanta lignorum penuria, ut non esset penitus unde soliti cibi fratribus pararentur, et donec possent cempta deferri, ut  xerophagia contenti essent abbatis fuisset auctoritate preceptum; essetque hoc uniuersis placitum, nec quisquam posset ullum coctionis sperare pulmentum; illos, uelut qui fructu ac mercede sui laboris et obsequii fraudarentur, si in ordine uicis sue cibos fratribus non secundnm consuetudinem parauissent. tantum sibi spontanei laboris ac sollicitudinis indixisse, ut in illis aridis ac sterilibus locis, in quibus ligna nisi de fructiferis arboribus excidantur, omnimodis nequeunt inueniri, neque enim in illis locis ulla reperiuntur fruteta siluestria. Igitur per extensa auia discurrentes fratres illi, et in eremum, que uersus mare Mortuum tenditur, abeuntes, festucas tennes ac spinulas, quas uentus huc illucque disperserat, colligentes, cunctam solemnitatem ciborum spontaneis obsequiis preparauerunt.  Tanta namque fide hec sua munera fratribus exhibuerunt, ut etiam cum illos honeste posset uel lignorum excusare penuria, uel abbatis imperium, pro suo fructu atque mercede noluerint abuti licentia.



CAPUT XXu. De beato Ioanne, qui habitabat iuxta Lyco oppidum.

Necessarium reor huic operi commemorationem facere beati Ioannis , qui commoratus est iuxta Lyco, quod est oppidum Thebaide, quique propter obedientie uirtutem usque ad prophetie gratiam sublimatur. Sic enim per totum claruit mundum, ut et regibus mundi huius merito suo redderetur illustris. Nam cum in extremis, ut dixi, Thebaide partibus commaneret, non ante presumebat Theodosius imperator  ad prepotentium tyrannorum bella procedere, quam illius animaretur oraculis atque responsis. Quibus confidens, uelut celitus sibi delatis, trophea de desperatis bellis atque hostibus semper reportauit.



CAPUT XXuI. De obedientia eiusdem Ioannis.

Hic itaque beatus Ioannes ab adolescentia sua usque ad perfectam ac uirilem etatem cuidam seniori deseruiens , donec ille in huius uite conuersatione durauit, tanta ei humilitate inhesit, ut ipsi quoque seni stuporem summum obedientia illius incuteret. Cuius hanc uirtutem, utrum de uera fide ac profunda cordis simplicitate descenderet, uolens senex manifestius explorare,  ei plura, etiam superflua et impossibilia, frequentius iniungebat, ex quibus pauca narrabo. Sumpsit namque de lignario suo uirgultum senex, quod olim excisum usibus foci fuerat preparatum, cum hoc coram ipso infixisset in terram, precepit ei ut, aduecta aqua, quotidie illud bis irrigaret. Quod preceptum ueneratione solita sine ulla impossibilitatis consideratione adolescens suscipiens, ita quotidianis diebus expleuit, ut aquam per duo milliaria indesinenter apportans, nullatenus lignum cessaret rigare; atque per totum anni spatium, non infirmitas corporis, non occupatio necessitatis ullius intercedens, ab obseruantia precepti huius potuit eum impedire. Cumque hanc sedulitatem tacitus  senex latenter diebus singulis explorasset, et uideret eum simplici cordis affectu mandatum suum, uelut diuinitus imperatum, seruare, miserans tandem tam longi laboris eius perseuerantiam, accedens ad aridum uirgultum, dixit: O fili Ioannes, misitne radices hec arbor, an non? Cumque ille nescire se dixisset, senex, uelut tentans si iam suis radicibus teneretur, euulsit coram ipso uirgultum; et proiiciens longius illud, precepit discipulo ut deinceps rigare cessaret.



CAPUT XXuII. De immani saxo, quod idem Ioannes per obedientiam aduexit.

547 Itaque cum iam fama obedientie eius per monasteria uniuersa fragraret , quidam fratres probationis, imo edificationis eius causa uenerunt ad senem. Tunc senex uocans discipulum suum, ait ad eum: Curre, Ioannes, et saxum illud huc aduolue quantocius. Qui confestim saxum immane, applicita nunc ceruice, nunc toto pectore, tanto nisu atque conatu prouoluere contendebat, ut sudore membrorum suorum, non solum totum infunderet uestimentum, sed etiam saxum ipsum suis ceruicibus humectaret. In hoc quoque parum metiens impossibilitatem precepti uel facti, pro reuerentia senis et obsequii simplicitate sincera, qua credebat tota fide, senem nichil posse incassum ac sine ratione precipere. Hucusque abbatis Ioannis pauca de multis dixisse sufficiat; nunc abbatis Mutii factum dignum memoria comprehendam.



CAPUT XXuIII. De mirabili patientia abbatis Mutii.


Hic namque abbas Mutius, abrenuntiare desiderans huic mundo, monasterium petiit . Qui tam diu pro foribus monasterii cum paruulo filio octo circiter annorum excubauit, donec suscipi mereretur. Cumque tandem recepti fuissent, confestim ab inuicem separati sunt, ne scilicet iugi uisione paruuli, reminisceretur pater quam abiecerat facultatem; et quemadmodum diuitem se iam non esse sciebat, ita et patrem se esse nesciret. Quod ut plenius probaretur, utrum ipse plus faceret affectione sanguinis an obedientie, negligebatur paruulus, pannis potius quam uestimentis indutus. Sed et colaphis atque alapis expositus diuersorum, quos plerumque  sub oculis suis pater innocenti paruulo etiam gratis cernebat inferri, ita ut nunquam genas eius nisi lacrymarum sordentibus uestigiis uideret infectas. Cumque taliter infans sub oculis eius per singulos dies ageretur ille pro amore Christi et obedientie uirtute, rigido semper et immobili uiscere perdurauit. Non enim reputauit iam suum filium, quem secum pariter obtulerat Christo, nec curabat de presentibus eius iniuriis. Sed magis exultabat quod ille nequaquam districtionem mentis illius atque immobilem rigorem emolliret. Quod uidens Pater monasterii, ad comprobandam magis eius constantiam, cum uidisset quadam die infantem plorare, simulans se iratum, precepit patri eius ut tollens eum, iactaret  in aquam. Tunc ille uelut a Domino hoc sibi esset preceptum, confestim celeri cursu rapiens filium, ad ripam fluminis iactaturus aduexit. Quod profecto furore fidei et obedientie eius fuisset opere consummatum, nisi procurati fuissent ab abbate fratres qui sollicite ripam fluminis possiderent ad paruulum eruendum, proiectumque iam quodammodo de fluminis alueo paruulum confestim rapuerunt et cum summa deuotione precepto patris completo, ab effectu operis reuocauerunt.

Cuius fides atque obedientia et deuotio in tantum fuit Deo accepta , ut statim diuino testimonio comprobata sit. Reuelatum namque est continuo seniori hac eum obedientia Abrahe patriarche opus implesse. Cumque, breui tempore exacto, idem  abbas migraret de seculo, hunc patrem Mutium pro obedientia cunctis fratribus proponens, successorem sui atque abbatem monasterio reliquit.



CAPUT XXIX. De manacho cuiusdem comitis filio, qui sportas per plateas iussus fuerat portare.

Nouimus quemdam fratrem, secundum seculi huius ordinem, summe familie, nam patre comite et ditissimo oriundus fuit . Qui relictis parentibus cum ad monasterium peruolasset, ad comprobandam eius humilitatem, statim ei a seniore preceptum est ut decem sportas grandes, quas necesse non erat tunc uendere, ceruicibus suis impositas, distrahendas per plateas circumferret; adiecta conditione, quo diutius in hoc officio ipse detineretur,  ut si forte unus eas emere pariter uoluisset, non cederet, sed sigillatim eas querentibus uenderet. Quod ille tota deuotione compleuit; et omni uerecundia pro Christi desiderio calcata, sportas humeris suis imponens, et per plateas portans, statuto pretio distraxit, et pecuniam ad monasterium reportauit.



CAPUT XXX. De abbate Pinuphio, qui pro humilitate fugiens, de monasterio longius secessit.

uidimus et abbatem Pinuphium , qui cum esset immanis monasterii presbyter, quod est in Aegypto, non longe a Panephysi ciuitate, et pro ipsa reuerentia uel uite sue uel etatis uel sacerdotii, cunctis honorabilis existeret; uidens se pro hoc  ipso humilitatem tenere non posse, occulte fugiens de cenobio, secessit solus in Thebaidis ultimas partes; ibique deposito indumento 548 monachorum, assumpta seculari ueste, monasterium Tabennensiotarum expetiuit, quod sciebat cunctis monasteriis esse districtius, et in quo se pro longitudine regionis credidit ignorandum. Ubi dum diutissime pro foribus perseuerans, cunctorum fratrum genubus prouolutus, ut susciperetur summis precibus ambiuit. Cumque multo despectu probatus, et tandem fuisset admissus, continuo ut seni, nullique operi penitus apto, horti cura diligentiaque mandatur. Quam ille operam sub alio fratre iuniore, qui eum sibi creditum retinebat, exercens, sic eidem subdebatur, ut non solum ea  que ad horti diligentiam pertinebant, sed etiam uniuersa officia, que erant cunctis fratribus aspera uel indigna, tota quotidie sedulitate compleret: complura uero etiam nocte consurgens, ita furtim nullo teste operabatur, ut penitus auctorem operis nemo deprehenderet. Cumque ibidem triennio delitescens, per uniuersam Aegyptum dispersis ubique fratribus quereretur, a quodam tandem uisus fratre, qui de Aegypti partibus aduenerat, uix potuit pro humilitate habitus sui ac uilitate officii, quod gerebat, agnosci; nam sarculo deorsum incuruus, preparabat oleribus terram; deinde stercus humeris suis apportans, eorum radicibus ingerebat. Cumque hec intuens frater, super agnitione eius diutissima hesitatione fuisset detentus, propius tandem accedens, non solum uultum,  sed etiam sonum uocis eius diligenter explorans, ad pedes eius cominus se proiecit. Tunc fratres stupere ceperunt, et inquirere cur hoc fecisset ei qui, apud ipsos uelut nuper de seculo egressus, nabebatur extremus. Cumque eis frater ille rei ordinem et nomen ipsius abbatis indicasset, maiori miraculo sunt perculsi, quoniam et apud ipsos magna opinione fuerat compertus. Tunc ignorantie sue ueniam ab eo postulabant, quod eum tanto tempore inter iuniores ac paruulos deputassent. At ille flebat multum et lugebat, quod scilicet inuidia diaboli fuisset proditus, nec licuisset ei diutius in tali humilitate atque abiectione perdurare. Tunc eum fratres inuitum ac flentem ad proprium monasterium reduxerunt, custodientes cum summa diligentia, ne similiter quoque  delapsus aufugeret.

Ubi cum fuisset modico tempore demoratus , eodem rursus humilitatis desiderio accensus, captans nocturna silentia, ita defugit, ut iam non uicinam prouinciam, sed incognitas regiones expeteret. Nam conscendens nauim, in Palestine partes commeare curauit, credens se tutius latiturum, si ad illa semetipsum asportasset loca, in quibus nec nomen quidem suum fuisset auditum. Quo cum aduenisset, nostrum monasterium protinus expetiuit, quod non longe erat a speleo in quo Dominus noster ex uirgine nasci dignatus est. In quo monasterio modico tempore supradictus abbas Pinuphius delitescens, secundum sententiam Domini, tanquam ciuitas supra montem posita, diutius abscondi  non potuit . Nam continuo quidam fratrum, qui ad loca sancta de Aegypti partibus orationis causa uenerant, agnitum eum cum multa prece et maxime inuitum, ad suum iterum cenobium reuocauerunt.



CAPUT XXXI. Exhortatio optima ad nouitium monachum.

Hunc igitur senem, pro illa que nobis fuerat apud ipsum in nostro monasterio familiaris amicitia, cum post hec in Aegypto requisissemus, contigit ut nobis illic commorantibus, fratrem quemdam in monasterio suo reciperet . Cui miram exhortationem sub nostra presentia indidit, quam mihi animus fuit huic opusculo intexere. Ait  ergo ad eum: Nosti, fili, quot diebus pro foribus excubans, bodie sis receptus. Cuius difficultatis causam primitus debes agnoscere. Poterit enim tibi in hac uita quam ingredi concupiscis multum conferre, si, ratione eius agnita, ad seruitium Christi sicut oportet accesseris.

Sicut namque immensa gloria fideliter seruientibus Deo ac secundum institutiones huius regule ei coherentibus repromittitur in futurum , ita pene grauissime preparantur his qui tepide eam negligenterque fuerint executi; et secundum hoc quod professi sunt, uel quod ab hominibus esse creduntur, fructus etiam congruos sanctitatis eidem exhibere neglexerint. Melius est enim non uouere, quam uouere et non reddere ; et maledictus qui  facit opus Domini negligenter . Igitur ob id a nobis diutissime refutatus es, non quia tuam uel omnium salutem non toto desiderio cupiamus amplecti, sed ne temere receptus, et nos apud Deum leuitatis, et te reum grauioris supplicii fecerimus, si ad presens facile susceptus, nec pondus professionis huius intelligens, uel destitutor posthec, uel tepidus exstitisses.

Noueris ergo hodierna die te huic mundo et actibus eius esse defunctum ; teque secundum Apostolum, mundo huic esse crucifixum, tibique hunc mundum . Sed forte dicis: Quomodo quis uiuens potest esse crucifixus? Audi breuiter rationem.

Crux nostra timor Domini est . Sicut 549 enim quis crucifixus iam non pro animi sui motu membra sua quoquam mouendi uel conuertendi habet potestatem, ita et nos uoluntates nostras ac desideria, non secundum id quod nos delectat ad presens, sed secundum preceptum Domini, quo nos constrinxit, applicare debemus. Et sicut ille qui patibulo crucis affigitur non iam presentia contemplatur, nec de suis affectionibus cogitat, nulla iam possidendi concupiscentia permouetur, seque cum adhuc spirat in corpore, cunctis elementis credit esse defunctum; ita nos quoque timore Domini oportet esse crucifixos omnibus carnalibus uitiis, et illuc semper habere oculos mentis nostre defixos, quo nos sperare debemus momentis singulis esse migraturos.

 Cauendum est ergo ne quid aliquando eorum presumamus que renuntiantes abiecimus . Non enim qui ceperit hec, sed qui perseuerauerit in his usque in finem, hic saluus erit .

uersutus enim serpens calcanea nostra semper obseruat , id est, insidiatur exitui nostro, et usque ad finem uite nos semper supplantare conatur; et idcirco bene cepisse nichil proderit, si bene consummatum non fuerit 

Quapropter, secundum Scripture sententiam, ingressus ad seruiendum Domino , sta in timore Domini, et prepara animam  tuam non ad requiem, non ad delicias, sed ad tentationes et angustias ; per multas enim tribulationes oportet nos introire in regnum Dei . Angusta namque est porta, et arcta uia que ducit ad uitam, et pauci sunt qui inueniunt eam .

Principium ergo nostre salutis timor Domini est . Per hunc enim et initium conuersionis, et uirtutis custodia acquiritur. Qui cum penetrauerit hominis mentem, contemptum omnium rerum parit, et mundi gignit horrorem. Contemptu autem ac priuatione omnium facultatum, humilitas uera acquiritur. Humilitas autem his indiciis comprobatur: primo, si mortificatas in se monachus omnes habeat uoluntates; secundo, si actus et cogitationes  non celauerit seniorem; tertio, si nichil sue discretioni, sed iudicio eius uniuersa committat; quarto, si in omnibus preceptis seruet obedientie mansuetudinem, et patientie constantiam; quinto, ut nulli inferat iniuriam, sed et illatas sibi patienter toleret; sexto, si nichil agat preter regule exempla; septimo, si, ad omnia que sibi imperantur, uelut operarium malum se iudicauerit et indignum; octauo, si semetipsum cunctis inferiorem pronuntiet; nono, si linguam suam cohibeat, et non sit clamosus in uoce; decimo, si non sit facilis ac promptus in risu. Talibus namque indiciis humilitas uera dignoscitur.

Sed et hec quoque tibi in congregatione necessario custodienda sunt , ut scilicet secundum Psalmiste sententiam, sis tanquam  surdus non audiens, et sicut mutus non aperiens os suum , nichil discernens, nichil diiudicans ex his que tibi fuerint imperata.

Ergo patientiam tuam non debes sperare de aliorum uirtute , id est, ut tunc eam tantummodo possideas, cum a nemine fueris irritatus.

Principium nostre salutis  timor Domini est . De timore Domini nascitur compunctio salutaris; de compunctione cordis procedit contemptus omnium facultatum ac nuditas; de nuditate humilitas procedit; de humilitate generatur mortificatio uoluntatum; de mortificatione uoluntatum exstirpantur uniuersa uitia; expulsione uitiorum uirtutes fructificant atque succrescunt; pullulatione uirtutum puritas cordis acquiritur; puritate  cordis apostolice caritatis perfectio possidetur.



CAPUT XXXII. De monacho qui ante constitutam noram peregrinos reficere cegit.

Cum de Syrie partibus Aegypti prouinciam petissemus , quidam monachus senex probatissimus gratifice nos suscipiens, refectionem nobis ante constitutam horam ieiunii preparauit. Percontantibus ergo nobis cur ante canonicam refectionis horam nos prandere cogeret, respondit et ait: Ieiunium, fratres, semper est mecum; uos autem continuo dimissurus, mecum iugiter tenere non potero. Itaque Christum in uobis suscipiens, reficere  eum debeo; et cum uos deduxero, districtionem ieiunii in memetipso potero compensare. Non enim possunt filii sponsi ieiunare, donec cum illis est sponsus; cum autem discesserit, tunc licito ieiunabunt .



CAPUT XXXIII. De monacho qui nunquam solus escam sumere solitus erat.

uidimus et alium in solitudine commorantem , qui nunquam solus cibum sumere consueuerat; sed etiam si per totos quinque dies ad eius cellulam nullus ex fratribus aduenisset, refectionem iugiter differebat, ieiunus permanens, donec Sabbatorum uel Dominico die congregationis obtentu 550 procedens ad ecclesiam, peregrinum  quempiam reperisset; quem exinde reducens ad cellulam suam, cum ipso pariter sumebat cibum.



CAPUT XXXIu. De Machete sene monacho.

uidimus et alium senem , Machetem nomine, solitarium, cui hanc gratiam donauerat Dominus, ut si quando in conuentu fratrum per totam noctem et diem agitaretur collatio spiritalis, nunquam ille somno opprimeretur; si quis uero detractionis uerbum seu otiosum tentasset inferre, statim ille in somnum concidebat.

Huic etiam seni , cum aliquando epistole patris eius ac matris amicorumque multorum de prouincia Ponti transmisse fuissent, accipiens grandem fasciculum litterarum, diuque apud semetipsum  uoluens, dixit: Quantarum cogitationum causa erit mihi istarum lectio, que me uel ad inane gaudium, uel ad tristitias infructuosas impellent? Quantis diebus horum recordatione qui scripserunt, intentionem pectoris mei a proposita contemplatione reuocabunt? Et hec uoluens in suo pectore, non solum nullam resoluere epistolam definiuit, sed ne ipsum quidem fasciculum resignare; ne scilicet eorum qui scripserunt, uel nomina recensendo, uel uultus recordando, a spiritus sui intentione cessaret. Itaque ut eum constrictum acceperat, igni tradidit cremandum: Ite, inquiens, cogitationes patrie, pariter concremamini, nec me ulterius ad ea que fugi reuocare tentetis.



CAPUT XXXu. De Theodoro abbate.


uidimus et alium abbatem Theodorum , summa sanctitate ac scientia preditum non solum in actuali uita, sed etiam notitia Scripturarum, quam ei non tam studium lectionis contulerat, quam sola puritas cordis. Hic cum explanationem cuiusdam obscurissime questionis inquireret, septem diebus ac noctibus in oratione infatigabilis perstitit, donec solutionem proposite questionis Domino reuelante cognosceret. Hic idem beatus Theodorus, cum inopinatus ad meam cellulam intempesta nocte uenisset, quidnam nouus adhuc eremita solus  agerem, paterna curiositate latenter explorans, cumque ego, iam finita uespertina solemnitate, lassum corpus cepissem reficere, et me incubantem psiathio reperisset; protrahens ex intimo corde, suspiria, meoque me uocitans nomine, dixit: Quanti, inquit, o Ioannes [1 1Kb] , de Deo loquuntur, eumque in semetipsis amplectuntur, et tu fraudaris isto lumine, inerti sopore solutus? Itaque excitato me, salubriter deinceps uigilare compulit.



CAPUT XXXuI. De anachoretis in uastissima eremo habitantibus.

Itaque, cum de Palestine monasteriis ad oppidum Aegypti, quod Diolcos appellatur, uenissemus, ibique plurimam turbam cenobii disciplina constrictam uidissemus  , alium quoque ordinem, qui excelsior habetur, id est, anachoretarum, cunctorum preconiis instigati, sagacissimo corde uidere properauimus. Hi namque in monasteriis primum sub districtione regule diligenter edocti, durissimis demonum preliis congressuri, penetrant eremi profunda secreta. Huius ergo propositi uiros comperimus citra [Al., circa] Nili fluminis alueum commorari, in loco qui uno latere Nilo flumine, alio maris uastitate circumdatus, insulam reddit, nullis aliis hominibus quam monachis secretum expetentibus optabilem. Nec enim cuiquam culture aptam esse terram illam salsitas soli ac sterilitas patitur arenarum. Ad istos ergo summo desiderio festinantes, supra modum summos eorum labores, quos in  solitudine tolerant, admirati sumus. Nam ipsius aque tanta penuria constringuntur, ut tali di igentia dispensent, quali nemo facit pretiosissimum uinum. Tribus namque millibus et eo amplius, eam de Nilo flumine necessariis usibus apportant; quod tamen interuallum, arenosis diuisum montibus, laboris difficultate grauissima duplicatur.



CAPUT XXXuII. De Archebio monacho.

His igitur uisis, cum nos imitationis eorum ardor accenderet , unus eorum probatissimus eremita, Archebius nomine, humanitatis gratia perduxit nos ad suam cellulam. Qui cum comperisset nos ibidem uel commorari, finxit se  eumdem locum uelle derelinquere, ac nobis cellulam suam, uelut exinde migraturus, cepit offerre. Dicebat autem hoc se facturum, etiam si nos non aduenissemus. Tunc susceptam cellulam ipsius cum omnibus utensilibus possedimus. Erat itaque illic paucis diebus, quibus construende celle pararet impendia, de illo loco discedens. Reuersus post hec, aliam sibi summo labore construxit, quam rursum non longe post superuenientibus fratribus similiter 551 caritatis causa cum uniuerso tradidit instrumento. Ipse uero erga opus caritatis infatigabilis perseuerans, tertiam sibi cellam, ubi commaneret, instruxit.



CAPUT XXXuIII. De duobus adolescentibus qui ficus ad egrotum ferentes in itinere defuncti sunt.


Quidam autem frater , cum ficus de Mareote, abbati Ioanni in eremum Scythim detulisset, ille statim eas ad senem quemdam, qui in interiore deserto mala ualetudine laborabat, per duos adolescentulos misit, siquidem decem et octo millibus longe ab ecclesia commanebat hic solitarius. Qui adolescentes, acceptis pomis, cum ad predicti senis tenderent cellulam, infusa repente densissima nube, tramitem recti itineris perdiderunt. Cumque tota die ac nocte discurrentes per auiam eremi uastitatem, nequaquam potuissent eremite egnotantis cellulam inuenire, tam itineris lassitudine  quam inedia sitique confecti, fixis in terram genubus, dum orarent, spiritum Domino reddiderunt. Qui post hec uestigiorum indiciis diutissime perquisiti, que in locis illis arenosis tanquam niuibus impressa designantur, donec ea leui flatu uentorum tenuis arena discurrens cooperiret, inuenti sunt tandem sicut orauerant iacentes, et ficus intactas, ut acceperant, reseruantes. Elegerunt enim animam magis quam fidem depositi perdere, ne scilicet absque iussu abbatis quidquam uictus presumerent; uitamque potius uoluerunt amittere temporalem, quam senioris uiolare mandatum.



CAPUT XXXIX. Quanta sit iugitas operum apud Aegypti monachos.

Per totam itaque Aegyptum monachi nullo modo  patiuntur esse otiosi , sed uictum suum labore manuum consequuntur; et non solum de laboribus suis peregrinos et aduenientes fratres secum reficiunt, sed etiam per loca Libye, que fame laborant, necnon etiam per ciuitates his qui in carceribus et diuersis uinculis tenentur, immanem conferunt alimonie substantiam, de fructu manuum suarum rationabile sacrificium Domino tali oblatione se offerre credentes.

Dicunt enim operantem monachum demone uno pulsari semper, otiosum uero innumerabilibus spiritibus deuastari .



CAPUT XL. De abbate Paulo.

Denique abbas Paulus probatissimus Patrum , cum in eremo uastissima consisteret, que Porphyrio nuncupatur, tantum palmarum fructibus et horto modico sustentabatur; nec poterat aliud unde sustentaretur operis exercere, eo quod ab hominibus uel habitabili terra amplius quam septem mansionibus aberat in deserto. Hic ergo ne momentum temporis penitus otiosus staret, colligebat palmarum folia; et quotidianum pensum, uelut exinde sustentandus, ipse a semetipso exigebat iugiter. Cumque opere totius anni spelunca eius fuisset impleta, et non haberet qui hoc distraheret, neque ipse otiosus posset manere, totum quod sollicita cura laborauerat, annis singulis igne supposito concremabat. Intantum probans, sine opere manuum nec in loco  posse monachum perdurare, nec ad perfectionis culmen aliquando conscendere



CAPUT XLI. De fratre blasphemo, qui intolerabili estu libidinis urebatur.

Noui alium fratrem qui probatissimo cuidam seni, uitio carnis semetipsum grauissime confessus est impugnari; intolerabili namque estu libidinis urebatur . Tunc senex uelut spiritalis medicus, interiorem causam et originem morbi huius protinus peruidens, grauiterque suspirans, ait: Nequaquam, fili, tam nequam spiritui te Dominus permisisset, nisi aliquid blasphemasses in eo. Quod frater audiens, statim procidit ad pedes eius in terram, summaque admiratione perculsus,  confessus est in Filium Dei cogitatione impia blasphemasse. Unde perspicuum est eum qui in Deum blasphemus existit, tanquam qui irroget illi iniuriam, perfectionis integritate priuari, et sanctificationem castimonie non mereri



CAPUT XLII. Ubi plurimi conuenerunt seniores ad sanctum Antonium gratia consolationis.

Quodam autem tempore conuenerunt plurimi seniorum ad beatum Antonium, commorantem in Thebaide partibus, perfectionis inquisitione et collationis gratia . Cumque a uespertinis horis usque ad lucem fuisset protracta collatio, questio discretionis maximum noctis spatium consumpsit. Nam diutissime inter eos querebatur  quenam uirtus uel obseruatio monachum a diaboli laqueis custodire posset illesum, uel certe ad Deum recto tramite firmoque gressu perduceret. Cumque pro captu mentis sue unusquisque sententiam proferret in medium; et alii quidem hoc in ieiuniorum uigiliarumque studio collocarent, alii in nuditate et contemptu 552 rerum, alii remotiorem uitam et eremi secreta censerent; et nonnulli in primis sectanda caritatis, id est, humanitatis officia definirent; quia ipsa pie erga fratres et peregrinos studio susceptionis impenduntur. Cumque in hunc modum pia contentione decertarent, essetque iam noctis maximum tempus consumptum, respondens demum beatus Antonius uniuersis, dixit: Omnia quidem hec que dixistis, necessaria sunt et utilia  sitientibus Deum: sed his principalem tribuere gratiam, nequaquam nos innumerabiles multorum fratrum casus et experimenta permittunt. Nam sepe uidimus fratres has obseruationes tenentes, repentino casu deceptos, eo quod in bono quod ceperant, discretionem minime tenuerunt. Nec etiam alia causa lapsus eorum deprehenditur, nisi quod minus a senioribus instituti, nequaquam potuerunt rationem discretionis huius adipisci, que uiam regiam docet monachum semper incedere, et nec excessu continentie modum transire permittit, nec deflectere ad uitia concedit. In omnibus ergo que agimus, discretio anteponenda est. Manifestissime enim declaratur nullam sine discretionis gratia perfecte posse uel  perfici uel stare uirtutem. Et hec dicente Antonio, uniuersorum sententia definitum est, discretionem esse que fixo gradu intrepidum monachum perducat ad Deum, et predictas uirtutes iugiter conseruet illesas. Omnium namque uirtutum genitrix et custos atque moderatrix discretio est.



CAPUT XLIII. De Herone sene.

Et ut hec exemplis certioribus approbemus , referam uobis de quodam sene, Herone nomine, qui discretionem minime retinens, omnes pristinos labores perdidit, et insuper miserabiliter uitam finiuit. Ante paucos etenim dies illusione diaboli a summis ad ima deiectus est. Hic itaque quinquaginta annis in eremo commoratus,  singularem uite districtionem tenuit, et solitudinis secreta miro feruore ultra omnes sectatus est. Hic igitur post tantos labores ab insidiatore delusus, grauissimo lapsu corruens, cunctos in eremo constitutos luctuoso dolore percussit. Qui minime cecidisset, si bonum discretionis tenere uoluisset. Tanto siquidem rigore animi sui immutabilem ieiunii continentiam semper exercuit, et solitudinis ac cellule secreta iugiter sectatus est, ut nec die sancti Pasche rigorem abstinentie solueret. Cumque omnes eremite pro tanta solemnitate ad ecclesiam pariter conuenissent, solus ille non adfuit, ne quantulacumque perceptione leguminis parui, a suo proposito uideretur relaxasse: qua presumptione deceptus, angelum Satane uelut angelum lucis suscipiens cum summa  ueneratione, eiusque preceptis obediens, semetipsum in puteum profundissimum precipitem iactauit, magnum scilicet uirtutis sue meritum probaturus, cum inde exisset illesus: de quo puteo cum grandi fratrum labore semiuiuus extractus, uitam tertia die finiuit; et quod his deterius est, ita in deceptionis sue obstinatione permansit, ut ei nullatenus potuisset persuaderi, quod demonum calliditate fuisset delusus.



CAPUT XLIu. De duobus monachis, qui euntes per desertum, decreuerunt non sumere cibum, nisi Deus illis transmitteret.

Quid dicam de illis duobus fratribus qui habitantes ultra illam eremum ,  ubi quondam fuerat beatus Antonius commoratus, minus cauta discretione permoti, euntes per extentam solitudinis uastitatem, nullam escam penitus sumere decreuerunt, nisi quam per semetipsum illis Dominus prestitisset? Cumque errantes eos per deserta, et deficientes iam fame, conspexissent a longe Mazices, que gens cunctis nationibus immanior atque crudelior est: non eos ad effusionem sanguinis desiderium prede, sed sola ferocitas mentis instigat. uisis ergo eis, contra naturam ferocitatis sue cum panibus illis occurrerunt: tunc unus ex illis fratribus subueniente discretione, uelut a Deo porrectos sibi panes cum gratiarum actione suscepit, reputans escam sibi diuinitus ministrari, nec sine Dei iussu  factum esse dicens, ut illi qui semper hominum sanguine gauderent, nunc deficientibus eis uite substantiam largirentur. Alius uero recusans cibum, uelut ab homine sibi oblatum, inedie labore consumptus, mortuus est: quorum scilicet quamuis initia ex reprehensibili persuasione descenderint, unus tamen subueniente discretione, id quod incaute conceperat, emendasse cognoscitur: alius autem stulta presumptione perdurans, mortem quam Dominus ab eo auertere uoluit, ipse sibi consciuit.



CAPUT XLu. De monacho qui, deceptus a diabolo, uoluit filium suum immolare.

Quid etiam de illo monacho commemorem, cuius nomen, quia adhuc superest, sileo . Qui dum longo tempore 553 demonem in angeli suscepit claritate, reuelationibus eius sepe deceptus, credidit eum internuntium esse iustitie. Nam per omnes noctes in cellula eius lumen absque ullius lucerne officio prebebat diabolus: ad extremum uero iussit eum ut filium suum, qui cum eo pariter in eodem monasterio commanebat, deuotus Deo offerret uictimam, ut scilicet hoc sacrificio Abrahe patriarche meritis cequaretur. Cuius uerbis ille intantum est seductus, ut hoc confestim opere perfecisset, nisi puer de cella manibus eius elapsus, concitus aufugisset.



CAPUT XLuI. De monacho cui ostendebat diabolus exercitum Christianorum et Iudeorum.

 Fuit et alius monachus , qui nimiam semper tenuit abstinentiam, quique per annos multos singulariter in cella reclusus, perpaucis imitabilem exhibuit abstinentiam. Hic ad extremum ita est diabolicis reuelationibus delusus, ut post annuos labores atque uirtutes, quibus alios monachos excesserat, ad Iudaismum et circumcisionem carnis miserabiliter sit lapsus. Post multa namque tempora diabolus, uelut nuntius ueritatis, ostendebat illi per uana somnia et per quasdam inanes reuelationes, Christianorum atque monachorum exercitum tenebrosum ac tetrum, omnique macie tabidum atque deformem; et econtra ostendebat illi Iudeorum plebem summa letitia tripudiantem, ingentique lumine coruscantem. Ac proinde commonebat eum, ut si  mallet beatitudinis illorum particeps effici, circumcisionem quoque suscipere festinaret. Ex quibus profecto constat quod ex memoratis uiris tam lugubriter nemo fuisset illusus, si rationem discretionis assequi laborassent. Quamobrem in quantis perniciosum sit discretionis gratiam non habere, multorum casus experimentis declarat.



CAPUT XLuII. De abbate Serapione.

Abbas Serapion solebat frequenter iunioribus fratribus, instructionis gratia, de seipso narrare , dicens: Cum adhuc essem puerulus, et cum abbate Theone commanerem, hec mihi consuetudo erat inimico imminente, ut postquam  refecissem cum sene hora nona, unum paximatium quotidie in sinu meo latenter absconderem: quem sero, ignorante sene, occulte comedebam. Quod furtum licet quotidie perficerem, expleta tamen concupiscentia fraudulenta, ad meipsum reuertens, super admisso furto acrius cruciabar, quam super esum illius fueram iucundatus. Cumque istud molestissimum opus singulis diebus explere non sine cordis mei dolore compellerer, et clandestinum furtum patefacere seni confunderer, contigit per Dei prouidentiam, quosdam fratres edificationis obtentu cellulam senis auidissimos expetisse. Cumque refectione transacta, confabulatio spiritalis interesse cepisset, respondensque senex propositis interrogationibus eorum, de gastrimargie uitio et occultarum  cogitationum exponeret, ad ultimum intulit, dicens: Nihil sic noxium est monachis, et letificat demones, quam si celent cogitationes suas spiritales Patres. Tunc ego compunctus corde, existimaui seni secreta pectoris mei patefacta, et in occultos primum gemitus excitatus, deinde cordis mei compunctione crescente, in apertos singultus lacrymasque prorumpens, cepi amarissime flere; et continuo eieci de sinu meo paximatium quod uitiosa consuetudine clanculo paraueram comedendum. Cumque in medium proferens, quomodo quotidie inuoluens eum occulte ederem, prostratus in pauimento, cum uenie postulatione confessus sum; et ubertim profusis lacrymis, orationibus eorum ueniam apud Deum postulabam. Tunc senex dixit: Confide, fili, quia liberauit te a captiuitate  ista confessio tua; uictorem namque aduersarium tuum hodie triumphasti, ualidius eum tua confessione elidens, quam ipse fueras ab eo tua taciturnitate deiectus. Et idcirco post hanc publicationem tuam iste malignus spiritus non dominabitur tibi, nec in te latibulum sibi teterrimus serpens hactenus usurpabit, quia de tenebris cordis tui per hanc confessionem proiectus est. Necdum senex hec uerba compleuerat; et ecce statim uelut lampas magis accensa, de meo sinu procedens, tanto fetore cellam repleuit, ut uix in ea residere possemus. Resumensque senex, dixit: Ecce probauit tibi Dominus ueritatem sermonum meorum, ut passionis illius incentorem de corde tuo confessione salubri fugatum oculorum fide perciperes, patefactumque hostem nequaquam  locum in te ulterius habiturum, aperta eius expulsione cognosceres. Itaque secundum sententiam senis, ita est in me uirtute confessionis dominatio diabolica exstincta, ut nunquam mihi ulterius nec memoriam concupiscentie huius tentauerit inimicus ingerere.



CAPUT XLuIII. De monachis a Saracenis interfectis.

In Palestine partibus  iuxta uicum Thecue  , qui Amos prophetam meruit procreare, 554 solitudo uastissima est, usque Arabiam ac mare Mortuum  amplissima extensione porrecta pertingens. In hac solitudine  summe sanctitatis monachi diutissime commorantes, repente sunt a discurrentibus interempti Sarracenis. Quorum corpora tam a populo regionis illius, quam ab uniuersa Arabum plebe, tanta ueneratione sunt percepta, ut innumeri populi concurrentes ex utraque parte grauissimum sibi certamen pro reliquiis eorum indixerint, pie inter se pro sancta rapine deuotione decertantes, quinam iustius mereretur eorum sepulturam ac reliquias possidere; illis scilicet de uicina commoratione ipsorum, aliis de originis propinquitate gloriantibus.



CAPUT XLIX. De abbate Daniele.

Inter ceteros eremitas, abbatem quoque uidimus Danielem, equalem ceteris in omnibus uirtutibus,  sed peculiarius gratia humilitatis preditum . Qui merito puritatis ac mansuetudinis sue, a sancto Paphnutio eiusdem solitudinis presbytero, ad diaconii officium est preelectus. Intantum enim idem beatus Paphnutius uirtutibus ipsius aggaudebat, ut quem uite meritis et gratia parem sibi nouerat, cequare sibi etiam sacerdotii ordine festinaret. Denique optans sibimet successorem dignissimum prouidere superstes, presbyterii honore eum prouexit. Qui tamen prioris consuetudinem humilitatis non omittens, nichil unquam sibi illo presente de sublimioris ordinis adiectione donauit; sed semper abbate Paphnutio offerente spiritales hostias, ille uelut diaconus in prioris ministerii permansit officio. In quo tamen beatum Paphnutium, cum  talis uir esset ac tantus, ut in multis etiam prescientiam gratie possideret, hec spes de substitutionis electione frustrata est. Nam non longe post, hunc ipsum quem sibi parauerat successorem, ante se ad Deum premisit.



CAPUT L. De abbate Sereno.

Summe sanctitatis et continentie uirum, nominisque sui speculum, abbatem uidimus Serenum, quem singulari ueneratione pre ceteris admirati sumus . Cui supra omnes uirtutes que non solum in actu eius uel moribus, sed etiam ipso uultu per Dei gratiam refulgebant, ita est peculiari beneficio donum castitatis infusum, ut nec se ipsis quidem naturalibus incentiuis inquietari uel  in sopore sentiret. Ad quam tamen carnis puritatem quomodo peruenerit, quia supra conditionem humane nature uidetur, necessarium esse reor explicare.

Hic igitur beatus Serenus , pro interna cordis atque corporis castitate, nocturnis diurnisque precibus, ieiuniis quoque ac uigiliis infatigabiliter insistens, cum se uidisset orationum suarum obtinuisse uota, cunctosque estus in corde suo concupiscentie exstinctos, uelut suauissimo gustu puritatis accensus in maiorem suam sitim zelo castitatis exarsit, et intensioribus cepit ieiuniis atque obsecrationibus incubare, ut mortificatio passionis huius, que interiori homini solo dono Dei fuerat attributa,  ad exterioris etiam puritatem eatenus perueniret, ut ne ipse quidem uel ullo simplici ac naturali motu, qui etiam in paruulis atque lactentibus excitatur, ulterius pulsaretur. Cumque petitioni cepte supplicatione iugi ac lacrymis indefessus insisteret, adueniens ad eum angelus in uisione nocturna, eique uelut aperiens uterum, quamdam ignitam carnis strumam de eius uisceribus euulsit atque proiecit, suisque locis, ut fuerant, omnia intestina restituens, dixit ad eum: Ecce, inquit, incentiua carnis tue abscisa sunt, et obtinuisse te noueris hodierno die perpetuam corporis puritatem, quam fideliter postulasti. Hec de gratia Dei, que memorato uiro peculiariter attributa est, breuiter dixisse sufficiat.

Ceterum cum ad eum die quadragesima uenissemus  , ac de diuersis questionibus eum flagitaremus, ad extremum de impugnatione demonum eum requirebamus. Tunc ille, ut semper erat, placidissimo uultu respondens , dixit: Non enim demones habere potestatem quemquam hominum ledendi, exemplum beati Iob manifesta ratione demonstrat , ubi non amplius eum tentare audet inimicus, quam diuina ei dispensatione conceditur.



CAPUT LI. De eo quod non eamdem uim habeant nunc demones contra monachos, quomodo anteriori tempore.

Satis tamen nobis experientia nostra et seniorum nostrorum relatione compertum est non eamdem uim demones nunc habere contra monachos, quam anteriori  tempore inter anachoretarum principia, in quibus adhuc raritas monachorum in eremo commanebat . Tanta namque tunc erat demonum feritas, ut uix paucissimi tolerare habitationem solitudinis possent. Siquidem in ipsis cenobiis, in quibus commorabantur decem uel duodecim, ita eorum atrocitas grassabatur, et frequenter 555 uisibiles sentiebantur aggressus, ut non auderent omnes pariter noctibus obdormire; sed uicissim aliis degustantibus somnum, alii uigilias celebrantes, psalmis et orationibus seu lectionibus inherebant. Cumque illos ad soporem nature necessitas inuitasset, expergefactis aliis ad eorum qui dormituri erant custodiam, similiter uigilie tradebantur. Unde dubitari non potest unum e duobus nunc esse; aut enim uirtute  crucis etiam deserta penetrante, et eius gratia ubique coruscante, retusa est nequitia demonum; aut negligentia nostra illos ab impugnatione pristina reddidit lentiores, dum dedignantur aduersum nos illa intentione confligere, qua tunc contra illos probatissimos Christi milites seuiebant.

Ceterum corporaliter traditos Satane uel infirmitatibus magnis etiam uiros sanctos nouimus , pro leuissimis quibusque delictis, cum in illis nec tenuissimum quidem peccatum aut maculam in illo iudicii die patitur inuenire diuina clementia, ut eos tanquam aurum probatum, ad illam perpetuitatem gloriosam, nulla indigentes penali purgatione, transmittat, iuxta illud: uir iustus  probatur in fornace humiliationis . Et illud: Quem enim diligit Dominus, corripit; flagellat autem omnem filium quem recipit .

Quod nostris quoque temporibus satis euidens ostendit et aperta probatio in abbate Paulo uel Moyse, qui habitauerunt locum huius solitudinis qui Calamus nuncupatur . Nam Paulus commoratus est in eremo que adiacet Panephysi ciuitati, quam solitudinem iam olim factam aque salsissime inundatione cognouimus: que quoties flauerit spiritus Aquilonis, de stagnis impulse ac superfuse adiacentibus terris, ita omnem illius superficiem contegit regionis, ut antiquos ibidem uicos, qui olim hac ipsa de causa omni sunt  habitatore deserti, faciat uelut insulas apparere.



CAPUT LII. De abbate Paulo.

Hic igitur abbas Paulus in tantam cordis puritatem quiete solitudinis silentioque profecerat, ut non dicam uultum femineum, sed ne uestimenta quidem sexus illius conspectui suo pateretur offerri . Nam cum quadam die pergeret ad cuiusdam senioris cellam, casu mulier ei obuiauit: quam cum uidisset, tanta fuga ad suum rursum monasterium, pretermisso quod arripuerat itinere, cucurrit, quanta nullus a facie leonis uel immanissimi draconis aufugeret. Quod licet zelo castitatis et puritatis ardore sit factum, tamen quia non secundum scientiam presumptum  est, sed obseruantia discipline excessus est moderatus, ne elatio eum inuaderet, talique confestim correptione percussus est, ut totum corpus eius paralyseos ualetudine solueretur, nullumque in eo membrum penitus suum officium preualeret explere. Siquidem non solum pedes ac manus, sed etiam lingue motum, ipseque aures ita auditus proprii amiserunt sensum, ut in eo nichil amplius ex homine quam immobilis statue figura remaneret. Et ad hoc redactus est, ut infirmitati eius nullo modo uirorum diligentia deseruire sufficeret, nisi sola ei muliebris sedulitas ministraret. Nam portato eo ad monasterium sacrarum uirginum, cibus ac potus femineo ei ingerebatur obsequio; explendisque omnibus nature necessitatibus, eadem illi  diligentia per annos ferme quatuor, id est, usque ad uite sue terminum seruiebat. Qui cum tanta esset membrorum omnium debilitate constrictus, ut nulli in eo artus uiuacem motum retentarent, tanta ex eo uirtutum gratia procedebat, ut cum de oleo quod corpore suo tetigerat ungerentur infirmi, statim a cunctis ualetudinibus curarentur; ita ut super hac eius ualetudine euidenter claresceret, et debili tatem membrorum eius amore Domini contributam, et sanitatum gratiam pro testimonio et manifestatione meritorum eius Spiritus sancti uirtute paratam.



CAPUT LIII. De abbate Moyse.

Secundus uero, quem diximus, Moyses in hac  eremo commoratus , cum et ipse singularis et incomparabilis uir esset, ob reprehensionem unius sermonis, quem contra abbatem Macarium durius protulit, tam diro demoni est confestim traditus, ut humanas egestiones ori suo ingereret. Quod flagellum purgationis diuinam ei intulisse dispensationem, ne uel momentanei peccati macula in eo resideret, uelocitate curationis eius demonstratum est. Nam continuo abbate Macario in orationem prostrato, dictu citius malignus spiritus ab eo fugatus discessit.

Ex quo manifeste perpenditur, non debere eos abominari uel despici quos uidemus diuersis tentationibus uel malignis spiritibus tradi ; quia duo hec credere immobiliter nos oportet: primo,  quod sine Dei permissu nullus omnino tentetur; secundo, quod omnia que a Deo nobis inferuntur, uelut a piissimo patre ac clementissimo medico, pro nostris utilitatibus irrogentur.



CAPUT LIu. De monacho, qui in solitudine noctu uidii multitudinem demonum.

556 Quidam autem frater , cum per solitudinem iter ageret, aduesperante die speluncam quamdam reperiens, ibidem substitit. Ubi dum psalmos ex more cantaret, tempus medie noctis excessit. Cumque finita uigilia, refecturus lassum corpus, paululum resedisset, repente cepit innumerabiles cateruas demonum undique confluentium intueri; que infinita constipatione procedentes,  alie preibant principem suum, alie sequebantur: qui princeps eorum, et magnitudine procerior cunctis, et aspectu terribilior uidebatur. Cumque in quodam solio sublimissimo consedisset, uniuscuiusque actus diligenti examinatione cepit discutere; illosque qui necdum se circumuenire emulos suos potuisse dicebant, uelut inertes, a conspectu suo cum iniuria iubebat expelli, spatia tanti temporis et opus inaniter expensum cum fremitu furoris eis exprobrans. Illos uero qui nuntiabant se consignatos sibi homines decepisse, summis laudibus cum exsultatione ac lauore cunctorum, ut fortissimos pugnatores, ad exemplum cunctorum, gloriosissimos coram omnibus emittebat. Inter quos cum quidam nequissimus spiritus, utpote magnum  triumphum nuntiaturus, letior aduenisset, nomen monachi optime cogniti designauit, asserens se post quinque [Cassian., quindecim] annos, quibus eum iugiter obsideret, uix eadem nocte in ruinam fornicationis mersisse. Super cuius relatione cum im mane cunctorum gaudium fuisset exortum, summis a principe eorum laudibus eleuatus, magnisque preconiis coronatus abscessit. Aurora itaque superueniente, cum omnis multitudo demonum ab oculis eius euanuisset, dubitans frater ille de assertione spiritus immundi, memor etiam euangelice sententie, quod in ueritate non stetit, et quia non est ueritas  in eo; et cum loquitur mendacium, ex propriis loquitur : Pelusium petiit, ubi illum fratrem nouerat commorari, quem malignus spiritus asseruit esse deceptum. Erat etiam ibi et alius frater illi notissimus, quem interrogans de eodem fratre, reperit quod eadem nocte, qua teterrimus ille demon ruinam eius suo principi nuntiaret, monasterio pristino derelicto, uicum petiisset, et in fornicationem miserabiliter cecidisset. Hec autem audiens frater, suspirans et flens, reuersus est in locum suum.



CAPUT Lu. De duobus philosophis, qui ad sanctum Antonium perrexerunt.

Quodam autem tempore duo quidam philosophi  audientes famam beati Antonii, perrexerunt ad eum . Qui cum inter se quasdam questiones habuissent, despicientes philosophi sanctum Antonium, uelut imperitum et sine litteris uirum, reuersi sunt ab eo. uolentes autem eum, si nichil amplius potuissent ledere, uel de cellula eius magicis prestigiis et circumuentione demonum perturbare, immiserunt ei nequissimos demones ad impugnationem, hac inuidia et liuore perculsi, eo quod multi hominum ad illum, uelut Dei famulum, quotidie conuenirent. Cumque, illo nunc quidem imprimente pectori suo et fronti signaculum crucis, nunc uero orationi suppliciter incubante, nec appropinquare quidem durissimi demones eidem auderent, reuertebantur ad eos qui illos direxerant, sine effectu.  Tunc illi alios rursum, quasi potentiores, miserunt. Cumque et illi fatigati reuertissent, iterum alios nichilominus potentiores ac uehementiores aduersus militem Christi destinauerunt, qui nichil penitus preualuerunt, Antonio uiriliter reluctante. Eo itaque nichil profecerunt tales tanteque eorum insidie, tota magica arte et necromantia quesite, ut per hec euidentissime comprobarent magnam uirtutem inesse professioni Christianorum, quibus ille tam seue umbre nichil Antonium, non solum ledere, sed nec puncto quidem de habitaculo suo ualuerunt perturbare.

Pro hac ergo admiratione stupefacti philosophi , confestim ad sanctum Antonium uenerunt, impugnationum suarum magnitudinem et  causas atque insidias liuoris sui ei patefecerunt, Christianos se fieri protinus poposcerunt. Cumque diem ab illis prodite impugnationis requireret, indicauerunt; asseruit autem se beatus Antonius amarissimis cogitationum stimulis tunc fuisse pulsatum.

Eumdem beatum Antonium ita nonnunquam in oratione nouimus perstitisse , ut eodem in excessu mentis frequenter orante, cum solis ortus cepisset infundi, audierimus cum in feruore spiritus sic proclamantem: Quid me impedis, sol, qui ad hoc oriris, ut me ab huius ueri luminis abstrahas claritate.



DE uITIS PATRUM LIBER QUINTUS, SIuE uERBA SENIORUM, AUCTORE GRAECO INCERTO  , INTERPRETE PELAGIO S. R. E. DIACONO  .





PRAELUDIA AD LIBRUM QUINTUM. DE LIBRI HUIUS APUD GRAECOS INSCRIPTIONE, MATERIA, DIuISIONE, UTILITATE. Photius  patriarcha Constantinopolitanus Bibliothece sue cod. 198. [1Kb]

 559 Legimus Sanctorum uirorum Librum, qui ipsorum uitas et recte facta narrabat, ad spiritualem profectum atque utilitatem.

Epitoma autem erat, ut apparet, et comprehensio magni, quem uocant, Limonarii,  quo et uite opera narrantur, tum Magni Antonii et equalium, tum eorum qui post eos floruerunt. Quemadmodum et qui dictus est Hortulus nouus, his recentiorum ad etatem usque Heraclii, et paulo etiam uiciniorum uitas, religiosasque exercitationes describit.

uerum hic liber in duo et 560 uiginti contractus, argumenta eorum cuiusque utilitatem et obtinendi rationem, uariis narrationibus expositam habet.

    I. Igitur horum caput admonitio est ad perfectionis  profectum, et a uariis quidem illa instituta personis.
    II. Tranquille uite ac solitarie fructum ostendit.
    III. De continentia agit, quam non in uictu duntaxat, sed et in reliquis animi motibus similiter exercendam docet.
    Iu. Ut se munire quisque debeat aduersus insurgentes a fornicatione pugnas.
    u. De paupertate, utque uitare auaritiam oporteat.
    uI. De patientia et fortitudine.
    uII. Nihil esse per ostentationem agendum.
     uIII Non oportere quemquam iudicare.
    IX. De discretione.
    X. Sobrium  semper esse oportere.
    XI. Assidue esse et cum attentione precandum.
    XII. Hospitalitatem esse ac misericordiam cum hilaritate exercendam.
    XIII. Obedientiam docet.
    XIu. De humilitate.
    Xu. De malorum tolerantia.
    XuI. De dilectione.
    XuII. De iis qui uisiones uiderunt  .
    XuIII. De senibus qui miracula patrarunt.
    XIX. De uariorum sanctorum Patrum uita Deo grata
     XX. Aliquot eorum qui in monastica exercitatione consenuerant, scite dicta.
    XuI. Collationes continet senum inter ipsos de suis considerationibus.
    XXII. 561 Ad hec omnia et ultimum caput sententias continet Hesychii presbyteri Ierosolymitani.


Quibus et liber hic totus absoluitur

Utilissimus profecto iis, si quis alius, qui ad celestem hereditatem parandam uitam suam componunt.

Adhibet idem quam promiserat, perspicuitatem quoque; alioqui cetera talis, qualis iis aptus sit uiris, qui non de uerbis laborent, sed omnem operam atque conatum in operibus exercendis ponant.

 , .

, , , , . [Al., ], , .

mgr , .

     .
    , .
    , [Al., ] , .
    , .
    , , .
    .
    , .
     , .
    '.
    , .
    , .
    , .
    [Al., ] .
    , .
    , .
    .
    , .
    , .
     , .
    , .
    .
    , .


.

, , .

, , , ,  .






uERBA SENIORUM.



LIBELLUS PRIMUS. De profectu Patrum.


562 1. Interrogauit quidam abbatem Antonium , dicens: Quid custodiens placebo Deo? Et respondens senex dixit: Que mando tibi, custodi. Quocunque uadis, Deum semper habe pre oculis tuis: et in his que agis, adhibe testificationem sanctarum Scripturarum; et in quocunque loco sederis, non cito mouearis. Hec tria custodi, et saluus eris.

2. Interrogauit abbas Pambo abbatem Antonium , dicens: Quid faciam? Respondit ei senex: Noli esse in tua iustitia confidens; neque penitearis de re transacta, et continens esto lingue tue et uentris.

3. Dixit sanctus Gregorius: Quia hec tria exigit  Deus ab omni homine qui est baptismum consecutus: id est, fidem rectam ex tota anima et uirtute, lingue continentiam, et castitatem corporis.

4. Dixit abbas Euagrius  : Quia dicebant quidam Patrum quod siccior et non inequalis  uictus caritati coniunctus, citius introducat monachum in portum impassibilitatis  .

5. Iterum dixit: Nuntiata  est cuidam monacho mors patris sui. Ille autem ait ad eum qui nuntiabat sibi: Desine, inquit, blasphemare; meus enim pater immortalis est.

6. Dixit abbas Macarius abbati Zacarie: Dic mihi, quod est opus monachi? Dixit ei: Me interrogas, Pater? Et dixit ei abbas Macarius: Certus sum de te, fili Zacaria, est enim qui me pulsat ut interrogem  te. Dixit ei Zacarias: Quantum ad me, Pater, hoc puto quoniam quicunque semetipsum necessitatibus subiecerit atque cegerit, ipse est monachus.

7. Dicebant de abbate Theodoro, cui est prenomen de Pherme  , quia hec tria capitula habuerit supra multos, id est, nichil possidendi, abstinendi, homines fugiendi.

8. Dixit abbas Ioannes Nanus: Ego uolo hominem ex omnibus uirtutibus percipere. Itaque per singulos dies surgens mane, de omni uirtute sume principium, et mandatum Dei custodi in magna patientia, cum timore et longanimitate, in caritate Dei, cum proposito anime et corporis, et humilitate multa: in patientia, in tribulatione cordis et obseruationis, in oratione multa et supplicationibus, cum gemitibus; in puritate et  munditia lingue, et custodia oculorum, iniuriam patiens, et non irascens; pacificus, et non reddens malum pro malo; non attendens ad uitia aliorum, neque teipsum exaltans; sed esto subditus et humilior omni creature, renuntiando omni materie corporali, et his que secundum carnem sunt, in cruciatu, in certamine, in humilitate spiritus, in bona uoluntate et abstinentia spirituali; in ieiunio, in patientia, in fletu, in certamine pugne, in discretione iudicii, in castitate animi, in perceptione boni cum quiete, et  opere manuum tuarum; in nocturnis uigiliis, in fame et siti, in frigore et nuditate, in laboribus, includens te sepulcro tanquam iam mortuus, ut uideatur tibi esse proxima mors omni die.

9. Dixit abbas Ioseph  Thebeus: Quia tres ordines sunt honorabiles in conspectu Domini. Primus est, quando homo infirmatur, et adiiciuntur ei tentationes, et cum gratiarum actione suscipit eas. Secundus autem est, quando aliquis omnia opera sua facit munda coram Deo, nichil habens humanum. Tertius uero, quando aliquis sedet in subiectione et preceptis Patris spiritualis, et omnibus propriis renuntiat uoluntatibus.

10. Narrauit abbas Cassianus de quodam Ioanne abbate, qui erat primus congregationis, quod magnus  quidem fuerit in uita sua . Hic autem cum moriturus esset et discessurus cum hilaritate et proposito mentis ad Dominum, circumsteterunt eum fratres, rogantes uerbum aliquod compendiosum et salutare loco hereditatis sibi ab eodem relinqui, per quod possent ascendere ad perfectionem, que est in Christo. Ille autem ingemiscens, ait: Nunquam feci propriam uoluntatem, nec aliquem docui quidquam, quod ego prius ipse non fecerim.

11. Frater interrogauit senem, dicens: Que res sic bona est, quam faciam, et uiuam in ea? Et dixit senex: Deus solus scit, quod bonum est; sed tamen audiui quia interrogauit unus Patrum abbatem Nisteronem magnum, qui erat amicus abbatis Antonii, et  dixit ei: Quod opus est bonum ut faciam? Et ille respondit ei: Non sunt opera omnia equalia. Scriptura dicit : Quia Abraham hospitalis fuit, et Deus erat cum 563 eo. Et Elias diligebat quietem, et Deus erat cum eo. Et Dauid humilis erat, et Deus erat cum ipso. Quod ergo uides secundum Deum uelle animam tuam, hoc fac, et custodi cor tuum.

12. Dixit abbas Pastor: Quia custodire, et semetipsum considerare, et discretionem habere, hec tria operationes sunt anime.

13. Frater quidam interrogauit eum, dicens: Quomodo debet homo conuersari? Respondit ei senex: uidimus Danielem, quia non est inuenta accusatio eius, nisi de seruitio quod exhibebat Deo suo.

 14. Dixit iterum: Quia paupertas, tribulatio, et discretio, he sunt operationes solitarie uite . Scriptum est enim : Quia si fuerint hi tres uiri, Ne, Iob, et Daniel: Ne personam habet nichil possidentium, Iob autem personam tribulantium, Daniel uero discernentium. Si ergo sunt he tres actiones in homine, Deus habitat in eo.

15. Dixit abbas Pastor: Quia si duas res oderit monachus, potest liber esse ab hoc mundo. Et dixit  frater: Que sunt iste? Et dixit senex: Carnalem repausationem et uanam gloriam

16. Dicebant de abbate Pambo , quia in ipsa hora qua discedebat ex hac uita, dixit astantibus sibi uiris sanctis: Quia ex quo ueni in hunc locum solitudinis, et fabricaui mihi cellam, et habitaui, extra laborem manuum mearum non recolo me comedisse panem, neque penituisse de sermone, quem locutus sum usque in hanc horam. Et sic uado ad Dominum, quomodo qui nec initium fecerim seruiendi Deo.

17. Dixit abbas Sisois: Esto contemptibilis, et uoluptates tuas post tergum tuum proiice; et esto liber et securus a secularibus curis, et habebis requiem.

 18. Abbas Chame cum esset moriturus, dixit filiis suis: Nolite habitare cum hereticis; neque habeatis notitiam iudicum; neque sint manus uestre aperte ad aliquid congregandum, sed sint magis extense ad tribuendum.

19. Frater interrogauit senem: Quomodo uenit timor Dei in hominem? Et dixit senex: Si habet homo humilitatem et paupertatem, et non iudicet alterum, sic uenit in eo timor Domini .

20. Dixit senex: Timor, et humilitas, et egestas uictualium, et planctus maneant in te .

21. Dicebant ergo quidam senum: Quidquid odio habes, alii ne facias . Si odis qui tibi male loquitur, neque tu  male loquaris de aliquo; si odio habes qui tibi calumniam facit, neque tu facias alicui calumniam; si odio habes qui te in calumniam ducit, aut iniuriis appetit, aut aufert quod tuum est, aut aliquid tale facit, tu nichil horum facias cuiquam Qui ergo hoc uerbum custodire potest, sufficit ei ad salutem.

22. Dixit senex: uita monachi hec est, opera, obedientia, meditatio, et ut non iudicet, aut non obloquatur, aut non murmuret. Scriptum est enim: Qui diligitis Dominum, odite malum . Monachi uita hec est, non ingredi cum iniusto, neque uidere oculis suis mala, neque curiose agere, neque scrutari, neque audire aliena; neque manibus rapere, sed magis tribuere; neque superbire corde;  neque cogitatione malignari; neque uentrem implere; sed cum discretione omnia agere. Ecce in his est monachus.

23. Dixit senex: Roga Deum, ut det luctum in corde tuo et humilitatem; et respice semper in peccatis tuis, et non iudices alios; sed esto subiectus omnibus, et ne habeas amicitias cum muliere, neque cum puero, neque cum hereticis. Abscinde a te fiduciam, et retine linguam tuam et uentrem, et abstine a uino. Et si quis loquitur tecum de quacunque causa, noli contendere cum eo. Sed si bene dicit, dic: Etiam. Si autem male, dic ei: Tu scis quod loqueris. Et ne contendas cum eo de his que locutus est, et tunc erit mens tua pacifica.



LIBELLUS SECUNDUS. De quiete.


1. Dixit abbas Antonius: Sicut pisces, si tardauerint in sicco, moriuntur; ita et monachi tardantes extra cellam, aut cum uiris secularibus immorantes, a quietis proposito reuoluuntur . Oportet ergo sicut piscem in mari, ita et nos ad cellam recurrere; ne forte foris tardantes, obliuiscamur interioris custodie.

2. Dixit iterum: Qui sedet in solitudine, et quiescit, a tribus bellis eripitur; id est, auditus, locutionis, et uisus; et contra unum tantummodo habebit pugnam, id est, cordis.

3. Abbas Arsenius , cum adhuc  esset in palatio, orauit ad Dominum, dicens: Domine, dirige me ad salutem. Et uenit ei uox, dicens: Arseni, fuge homines, et saluaberis. Idem ipse discedens ad monachilem uitam, rursum orauit, eumdem sermonem dicens. Audiuitque uocem dicentem sibi: Arseni, fuge, tace, quiesce; hec enim sunt radices non peccandi.

4. uenit aliquando beate memorie Theophilus archiepiscopus ad abbatem Arsenium, cum quodam iudice . Et interrogauit 564 senem archiepiscopus, uolens audire ab eo sermonem. Paulisper autem tacens senex, postea respondit ad eum, dicens: Et si dixero uobis, custodietis? Illi autem promiserunt se custodire. Et dixit eis senex: Ubicunque audieritis Arsenium, nolite approximare.  Alia autem uice uolens archiepiscopus uidere eum, misit primum uidere, si aperiret ei. Et mandauit ei, dicens: Si uenis, aperio tibi. Sed si tibi aperuero, omnibus aperio, et tunc iam ultra hic non sedebo. Hec ergo audiens archiepiscopus, dixit: Si eum persecuturus uado, nunquam uadam ad hominem sanctum.

5. uenit aliquando abbas Arsenius in quodam loco, et erat ibi arundinetum, et motum est a uento. Et dixit senex ad fratres: Quis est motus hic? Dicunt ei: Arundines sunt. Dicit eis senex: uere, quia si quis sedet cum quiete, et audierit uocem auis, non babebit cor eius eamdem quietem, quanto magis habentes sonum arundinum harum?

6. Dicebant autem de eo quia erat cella eius longe  in millia triginta duo, et non exibat cito, sed alii ei faciebant ministeria. Quando uero in solitudinem redactus est locus qui uocatur Scythi, exiuit plorans et dicens: Perdidit mundus Romam, et monachi Scythi.

7. Sedente eodem abbate Arsenio aliquando in Canopo , uenit una matrona uirgo de Roma, diues ualde, et timens Deum, ut uideret eum, et suscepit eam Theophilus archiepiscopus. Illa autem rogauit eum ut ageret cum sene, ut uideret eum. Qui abiens ad eum rogauit, dicens: Aliqua matrona uenit de Roma, et uult uidere te. Senex uero non acquieuit ut ueniret ad eum. Cum ergo hec renuntiata fuissent supradicte matrone, iussit sterni  animalia, dicens: Credo in Deum, quia uidebo eum. Sunt enim et in ciuitate nostra multi homines; sed ego ueni prophetas uidere. Et cum peruenisset ad cellam eiusdem senis, iuxta Dei ordinationem inuentus est opportune foris cellam senex. Et ut uidit eum supradicta matrona, prostrauit se ad pedes eius. Ille autem leuauit eam cum indignatione; et intuens in eam, dixit: Si faciem meam uidere uis, ecce uide. Illa autem pre uerecundia non considerauit faciem eius. Et dixit ei senex: Non audisti opera mea? hec enim uidere necesse est. Quomodo autem presumpsisti tantam nauigationem assumere? Nescis quia mulier es, et non debes exire quoquam? An ut uadas Romam, et dicas aliis mulieribus: Quia uidi Arsenium, et facias mare uiam mulierum uenientium ad  me? Illa autem dixit: Si uoluerit me Deus reuerti Romam, non permitto aliquam uenire huc. Sed ora pro me, et memor esto mei semper. Ille autem respondens dixit ei: Ora Deum ut deleat memoriam tui de corde meo. Que audiens hec, egressa est turbata. Et cum uenisset in ciuitatem, pre tristitia febrire cepit. Et nuntiatum est archiepiscopo quia infirmaretur; et uenit eam consolari, interrogans quid haberet. Illa autem dixit ei: Utinam non peruenissem huc! dixi enim seni: Memor esto mei. Et dixit mihi: Ora Deum ut deleatur memoria tui de corde meo, et ecce ego ipsa pre tristitia morior. Et dixit ei archiepiscopus: Nescis quia mulier es, et inimicus per mulieres sanctos uiros impugnat? Propterea hoc dixit senex, nam pro anima tua semper  orat. Et ita curata est mens eius. Et discessit cum gaudio ad propria.

8. Dixit abbas Euagrius: Abscinde a te affectiones multorum, ne mens tua in perturbatione fiat, et quietis dissipet modum.

9. Frater quidam applicuit in Scythi ad abbatem Moysen, petens ab eo sermonem. Et dixit ei senex: uade et sede in cellula tua, et cella tua docebit te uniuersa

10. Dixit abbas Moyses: Homo fugiens hominem similis est uue mature; qui autem cum hominibus conuersatur, sicut uua acerba est.

11. Dixit abbas Nilus: Imperforabilis manet a sagittis inimici, qui amat quietem: qui autem miscetur multitudini, crebra suscipiet uulnera.

 12. Dixit abbas Pastor: Initium malorum est distendere mentem. Dicebat iterum: Quia bonum est fugere corporalia. Quando enim est homo iuxta corporale bellum, assimilatur uiro stanti supra lacum profundissimum, ut qua hora uisum fuerit inimico eius, facile eum deorsum impingat. Si autem a corporalibus longe fuerit, assimilabitur uiro longe posito a puteo, ut uel si trahat eum inimicus proiicere deorsum, dum eum uiolenter trahit, Deus ei auxilium dirigit.

Dicebat aliquando Abraham discipulus abbatis Sisois ad eum: Pater, senuisti, eamus parum iuxta mundum. Dicit ei abbas Sisois: Ubi non est mulier, ibi eamus. Dicit ei discipulus eius: Et ubi est locus  non habens mulierem, nisi forte in solitudine? Dicit ei senex: Ergo in solitudinem me tolle.

14. Dixit abbatissa matrona: Multi in monte positi ea que popularia sunt agentes, perierunt. Melius est enim ut cum multis sis, et solitariam uitam agas uoluntate, quam cum solus sis, esse cum multitudine proposito mentis.

565 15. Dixit senex: Semper debet monachus emere quietem sibi, ut contemnat etiam si corporale contingat euenire dispendium.

16. Narrauit quidam: Quia tres studiosi diligentes se, facti sunt monachi. Et unus ex eis elegit litigantes in pace reducere, iuxta illud quod scriptum est: Beati pacifici . Secundus uero uisitare infirmos. Tertius uero abiit quiescere in solitudine.  Primus ergo laborans propter lites hominum, non poterat omnes sanare. Et tedio uictus, uenit ad eum, qui seruiebat infirmis, et inuenit etiam ipsum animo deficientem, et non preualentem mandatum perficere. Et concordantes hi duo, abierunt uidere illum qui in eremo discesserat, narraueruntque ei tribulationes suas. Et rogauerunt eum, ut dissereret eis quid ipse profecerit. Et reticens paululum, mittit aquam in scyphum, et dicit eis: Attendite in aquam. Et erat turbulenta. Et post modicum rursus dicit: Attendite modo, quomodo limpida facta est aqua. Et cum intenderent in aquam, uident quasi in speculo uultus suos. Et tunc dixit eis: Sic est qui in medio hominum consistit; a turbulentia enim non uidet peccata sua: cum autem quieuerit, et maxime in solitudine,  tunc delicta sua conspicit.



LIBELLUS TERTIUS. De Compunctione.

1. Dicebant de abbate Arsenio quia toto tempore uite sue sedens ad opus manuum suarum, pannum habebat in sinu propter lacrymas que crebro currebant ex oculis eius .

2. Frater quidam interrogauit abbatem Ammonem, dicens: Dic mihi aliquod uerbum. Dixit ei senex: uade, et talem fac cogitationem tuam, sicut faciunt iniqui qui sunt in carcere. Illi enim interrogant homines: Ubi est iudex, et quando ueniet? et in ipsa exspectatione penarum suarum plorant. Ita et monachus debet semper suspectus esse, et animam suam obiurgare, dicendo: ue mihi, quomodo habeo astare  ante tribunal Christi; et quomodo habeo ei actuum meorum reddere rationem? Si igitur semper sic meditatus fueris, poteris saluus esse.

3. Dixit abbas Euagrius: Cum sedes in cella, collige ad te sensum suum, et memor esto diei mortis. Et tunc uidebis corporis tui mortificationem. Cogita cladem, suscipe dolorem. Horreat tibi mundi istius uanitas. Esto modestus et sollicitus, ut possis semper in eodem quietis proposito permanere, et non infirmaberis. Memorare etiam eorum qui in inferno sunt. Cogita apud te ipsum quomodo sunt ibi modo anime, et in quam amaro silentio, aut in quo pessimo gemitu, uel in quali metu atque certamine, aut in quali exspectatione et dolore, et sine mitigatione infinitas  lacrymas habentes anime. Sed et diei resurrectionis memor esto, et illud diuinum, horrendum, atque terribile imaginare iudicium. Adduc ad medium repositam peccatoribus confusionem, quam passuri sunt in conspectu Christi et Dei, et coram angelis et archangelis, potestatibus, et uniuersis hominibus; sed et supplicia omnia, ignem eternum, uermem immortalem, tartarorum tenebras, et super hec omnia dentium stridores, et timores, et tormenta. Adduc etiam et bona que sunt iustis reposita, fiduciam ante Deum Patrem et Christum eius Filium, coram angelis et archangelis, et potestatibus, atque omni plebe; regnum celorum, et dona eius, gaudium et requiem. Utrorumque horum commemorationem habe apud te, et super iudicia quidem peccatorum ingemisce, plora,  uestire luctuum imaginem, metuens ne et tu ipse in his corruas; super bona uero iustis reposita, gaude, exsulta, et letare. Et his quidem frui festina, ab illis uero effici alienus. uide ne obliuiscaris aliquando, siue intra cellam tuam sis, siue foris alicubi; et memoriam horum ne abiiciat mens tua, ut per hec saltem sordidas et noxias cogitationes effugias.

4. Dixit abbas Elias: Ego tres res timeo . Unam, quando egressura est anima mea de corpore; aliam quando occursurus sum Deo; tertiam, quando aduersum me proferenda est sententia.

5. Sancte memorie Theophilus archiepiscopus cum moriturus esset, dixit: Beatus es, abba Arseni, quia semper hanc horam ob oculos habuisti.

 6. Dicebant fratres quia manducantibus aliquando fratribus in caritate, risit unus frater ad mensam. Et uidens eum abbas Ioannes, fleuit, dicens: Quid putas habet frater iste in corde suo, quia risit, cum debuisset magis flere, quia caritatem manducat.

7. Dixit abbas Iacobus: Quia sicut lucerna obscurum cubiculum illuminat, ita timor Dei, si uenerit in corde hominis, illuminat eum et docet omnes uirtutes et mandata Dei.

8. Interrogauerunt quidam Patrum abbatem Macarium Aegyptium, dicentes: Quomodo corpus tuum, et quando manducas, et quando ieiunas, siccum est? Et dixit eis senex: Sicut lignum in manu hominis, 566 cum quo frutices in igne uersantur atque reuersantur, semper ab igne consumitur; ita si homo  mundauerit mentem suam in timore Dei, ipse timor Dei etiam ossa eius consumit.

9. Miserunt aliquando senes de monte Nitrie ad abbatem Macarium in Scythi, rogantes ut ueniret ad eos; alioquin sciret omnem multitudinem, si ipse ad eos non ueniret, ad ipsum esse uenturam, quoniam desiderabant uidere eum antequam migraret ad Dominum. Qui cum uenisset in montem, congregata est omnis multitudo fratrum ad eum. Rogabant autem eum senes ut faceret uerbum ad fratres. Ille autem lacrymans ait: Ploremus, fratres, et producant oculi nostri lacrymas, antequam eamus hinc, ubi lacryme nostre corpora comburant. Et fleuerunt omnes, et  ceciderunt proni in faciem, dicentes: Pater, ora pro nobis.

10. Preteriens aliquando abbas Pastor in Aegypto, uidit mulierem in monumento sedentem et flentem amare, et dixit: Si ueniant omnia delectabilia mundi huius, non transferent animam illius a luctu. Ita et monachus debet semper luctum habere in semetipso.

11. Alia uice transibat cum abbate Anub in partibus Diolci, et uenientes circa monumenta, uiderunt mulierem nimis cedentem se et flentem amare. Qui stantes intendebant in eam. Paululum autem procedentes, occurrerunt cuidam, et interrogauit eum abbas Pastor, dicens: Quid habet mulier ista, quod sic plorat amare? Dixit ei: Mortuus est maritus eius, et  filius, et frater. Et respondens abbas Pastor, dixit abbati Anub: Dico tibi, quia nisi homo omnes uoluntates carnis sue mortificauerit, et possederit luctum hunc, non potest monachus fieri. Tota enim uita mulieris istius et mens in luctu est.

12. Dixit iterum abbas Pastor: Luctus duplex est qui operatur, et custodit.

13. Frater interrogauit eum , dicens: Quid facio? Dicit ei: Quando uenit Abraham in terram repromissionis, monumentum sibi comparauit, et per sepulcrum terram in hereditatem percepit. Et dixit ei frater: Quid est sepulcrum? Et dixit senex: Locus flendi et lugendi

14. Sancte memorie Athanasius rogauit abbatem Pambo ut descenderet de eremo ad Alexandriam [1 1Kb] ;  qui cum descendisset, uidit ibi mulierem theatricam, et lacrymatus est. Interrogatus autem ab iis qui aderant, quare fuerit lacrymatus, ait: Due, inquit, res me mouerunt. Una de illius perditione; alia, quia ego non habeo tale studium placendi Deo, quale habet ista ut hominibus turpibus placeat.

15. Abbas Siluanus sedens aliquando cum fratribus, factus est in excessu mentis, et cecidit in faciem suam . Et post multum surgens plorabat. Et rogauerunt eum fratres, dicentes: Quid habes, Pater? Ille autem tacebat et flebat. Compellentibus autem eum, dixit illis: Ego ad iudicium raptus sum, et uidi multos de habitu nostro euntes ad tormenta, et multos seculares euntes ad regnum. Et lugebat senex, et  nolebat deinceps exire de cella sua. Sed si exire cogebatur, operiebat capitio faciem suam, dicens: Quid necesse est uidere lumen istud temporale, in quo nichil est utile?

16. Dixit sancte memorie Syncletica: Labor est et magnum certamen impiorum qui conuertuntur ad Deum, et postea inenarrabile gaudium. Sicut enim qui ignem accendere uolunt, prius fumantur, et ex fumi molestia lacrymantur, sicque obtinent quod uolunt. Etenim scriptum est: Quia Deus noster ignis consumens est; ita oportet et nos diuinum ignem cum lacrymis atque laboribus in nobis ipsis accendere.

17. Dixit abbas Hyperichius: Nocte et die laborat  monachus uigilans, in orationibus permanens; pungens autem cor suum producit lacrymas, et celerius prouocat Dei misericordiam.

18. Applicuerunt fratres ad abbatem Felicem, habentes secum aliquos seculares, et rogauerunt eum, ut diceret eis sermonem. Senex autem tacebat. Illis autem diutius rogantibus dixit ad eos: Sermonem uultis audire? Qui responderunt: Etiam, Pater. Dixit ergo senex: Modo non est sermo. Quando autem interrogabantur seniores, et faciebant fratres que dicebant eis, tribuebat Deus quomodo loquerentur. Nunc autem quoniam interrogant quidam, non autem faciunt que audiunt, abstulit Deus gratiam a senibus, ut non inueniant quid loquantur, quoniam qui operetur non est. Que cum audissent fratres, ingemuerunt,  dicentes: Ora pro nobis, Pater.

19. Narrauerunt de abbate Hor  , et de abbate Theodoro, quia misissent caprinam pellem in cella sua, et dixerunt sibi adinuicem: Si nos uisitauerit Deus modo, quid faciemus? Et flentes reliquerunt locum ex lateribus, et sic recesserunt in cellis suis .

20. Narrauit quidam senex quod aliquis frater cum conuerti uoluisset, et prohiberet mater sua , ille non quiescebat ab intentione sua, dicens: Saluare uolo animam 567 meam. Illa uero multum resistens, cum desiderium eius impedire non posset, postea permisit. Abiens autem factus monachus sub negligentia uitam suam expendit. Contigit autem, ut mater ipsius moreretur; et post tempus aliquantum  etiam ipse infirmatus est infirmitate magna. Et cum factus fuisset in excessu mentis, raptus est ad iudicium, et inuenit matrem suam cum his qui iudicabantur. Illa autem ut uidit eum, obstupuit, et dixit: Quid est hoc, fili? Et tu in locum hunc condemnatus iussus es uenire? Ubi sunt sermones tui, quos loquebaris, dicens: Saluare uolo animam meam? Confusus autem in his que audierat, ipso dolore stupidus factus est, et stabat non habens quid matri sue respondere posset. Iuxta dispensationem autem misericordie Dei, posteaquam hec uidit, contigit ut repararetur, et euaderet ab instanti infirmitate. Et cogitans apud se, diuinitus factam esse huiusmodi uisionem, includens se de cetero sedebat, et cogitabat de salute sua, penitens et plorans de his que  egerat sub negligentia prius. Tanta autem erat intentio, ut cum multi eum rogarent indulgere sibi paululum, ne forte lesionem aliquam pateretur de fletu, quem supra modum effundebat, consolari noluit, dicens: Si improperium matris mee sustinere non potui, quomodo Christi et sanctorum angelorum eius aduersum me confusionem potero in die iudicii sustinere?

21. Dixit senex: Si possibile esset in aduentu Dei post resurrectionem pre timore interire animas hominum, omnis mundus moreretur a terrore atque formidine. Quale est enim uidere celos scissos, et Deum reuelatum cum ira et indignatione, et militias innumerabiles angelorum, et totum simul hominum  genus intendere? Propter quod sic debemus uiuere, utpote qui de singulis motibus nostris rationem exigendi simus a Deo.

22. Frater interrogauit senem , dicens: Unde est, abba, cor meum durum, et non timeo Dominum? Dicit ei senex: Puto, quia si homo teneat in corde suo increpationem, possideat timorem. Dicit ei frater: Quid est increpatio? Dixit autem senex: Ut in omni re homo increpet animam suam, dicendo ei: Memor esto quia te oportet Deo occurrere. Dic autem et hoc: Quid uolo ego cum homine? Existimo autem, quia si quis in his permaneat, uenit et timor Dei.

23. uidit senex quemdam ridentem, et dicit ei: Coram celi et terre Domino rationem totius uite  nostre reddituri sumus, et tu rides?

24. Dixit senex: Quemadmodum umbram corporum nostrorum ubique nobiscum circumferimus, sic debemus fletum et compunctionem habere nobiscum ubicunque sumus.

25. Frater interrogauit senem, dicens: Abba, dic mihi aliquod uerbum. Dicit ei senex: Quando percussit Deus Aegyptum, non erat domus non habens luctum.

26. Frater interrogauit alium senem, dicens: Quid facio? Dicit ei senex: Flere debemus semper.

Contigit enim quemdam senum mori aliquando, et post multam horam iterum in semetipsum reuerti. Interrogauimus eum, dicentes: Quid uidisti ibi, abba? Et narrauit nobis plorans: Audiui uocem illic  lugubrem sine cessatione dicentem: ue mihi, ue mihi. Sic et nos semper dicere debemus.

27. Interrogauit frater quidam senem, dicens: Quomodo desiderat anima mea lacrymas, sicut audio senes lacrymantes, et non ueniunt, et tribulant animam meam? Et dixit senex: Filii Isrel post quadraginta annos intrauerant in terram repromissionis. Lacryme igitur sunt sicut terra repromissionis, ad quas si perueneris, iam non timebis bellum. Ita enim uult Deus affligi animam, ut semper desideret ingredi in terram illam.



LIBELLUS QUARTUS. De continentia.

1. Fratres aliqui uolentes uenire ad abbatem Antonium de loco Scythi, ingressi sunt nauem, ut irent  ad eum; et inuenerunt in ipsa naui senem, qui idem ad Antonium ire uolebat. Ignorabant autem fratres eum. Et sedentes in naui loquebantur sermonen Patrum, et de Scripturis, et rursus de opere manuum suarum. Ille autem senex per omnia tacebat. Cum autem uenissent ad portum, agnouerunt et ipsum senem proficisci ad abbatem Antonium. Cum autem uenissent ad eum, dicit eis abbas Antonius: Bonum comitem itineris inuenistis senem hunc. Dixit autem et seni: Bonos fratres inuenisti tecum, abba. Dixit ei senex: Boni sunt quidem, sed habitatio eorum non habet ianuam. Quicunque uult, intrat in stabulum, et soluit asinum. Hoc autem dicebat quia quodcunque eis ascendebat in cor, in ore loquebantur.

 2. Dicebat abbas Daniel de abbate Arsenio, quia noctem uigilans pertransiret . Tota enim nocte uigilabat, et quando uolebat circa mane propter ipsam naturam dormire, dicebat somno: ueni, serue male, 568 et subripiebat parum somni sedendo; et statim surgebat.

3. Dicebat abbas Arsenius: Sufficit monacho, si dormierit unam horam, si tamen pugnator est.

4. Dicebat de eo abbas Daniel: Quia tantis annis mansit nobiscum, et mensuram paruam uictus dabamus ei in anno: et quoties ueniebamus, exinde comedebamus et nos.

5. Dixit iterum, quod nisi semel in anno non mutabat aquam palmarum, sed tantum adiiciebat . Faciebat quoque plectam de ipsis palmis  , et cusabat  usque ad horam sextam.  Interrogauerunt ergo eum seniores, cur non mutaret aquam palmarum, que fetebat. Et dixit eis: Pro thymiamate et odoribus unguentorum, quibus in seculo usus sum, opus est uti me nunc fetore isto.

6. Iterum dixit: Quia quando audiuit quod maturasset omne genus pomorum, dixit: Afferte mihi. Et gustauit semel tantum parum ex omnibus, gratias agens Deo.

7. Dicebant de abbate Agathone: Quia per triennium lapidem in ore suo mittebat, donec taciturnitatem disceret.

8. Aliquando iter agebat abbas Agathon cum discipulis suis . Et inuenit unus ex eis paruum fasciculum cicercule uiridis in uia, et  dixit seni: Pater, si iubes, tollo illud. Intendit uero senex, admirans, et dicit: Tu illud posuisti? Respondit ei ille frater: Non. Et dixit senex: Quomodo uis tollere, quod non posuisti?

9. uenit aliquando quidam senum ad abbatem Achillem , et uidit eum iactantem sanguinem de ore suo, et interrogauit eum, dicens: Quid est hoc, Pater? Et dixit senex: Sermo est cuiusdam fratris, qui me contristauit, et omnino conatus sum conseruare illud apud me. Et deprecatus sum Deum ut auferretur a me, et factus est sermo ille sanguis in ore meo. Ecce exspui illum, et requieui, et dolorem illum oblitus sum.

10. uenit aliquando abbas Achilles in cellam abbatis Isaie, in loco Scythi, et inuenit eum comedentem.  Miserat enim in catinulo sal et aquam. uidens autem quia abscondit illud post plectas de palmis, dicit illi: Dic mihi quid manducabas? Ille respondit: Ignosce mihi, abba, quia palmas incidebam, et ascendi in cauma  : et propterea intinxi modo buccellam in sale, et misi in ore meo; quia exaruerunt fauces mee; et quia non descendebat buccella, quam in ore meo miseram, propterea compulsus sum superfundere modicum aque in sale, ut uel sic possem glutire: sed ignosce mihi. Et dicebat abbas Achilles: uenite et uidete Isaiam comedentem iuscellum in Scythi. Si ius manducare uis, uade in Aegyptum.

11. Dicebant de abbate Ammoy, quia egrotaret, et  in lecto plurimis annis decumbens, nunquam relaxauit animum suum, ut intenderet in interiora celle sue, et uideret quid haberet. Multa enim deferebantur ei uelut infirmo; sed intreunte discipulo suo Ioanne et exeunte, claudebat oculos suos, ne uideret quid faciebat. Sciebat enim quia fidelis monachus esset.

12. Dixit abbas Beniamin, qui erat presbyter in Cellis, quia cum applicuisset in Scythi ad quemdam senem, et uoluisset ei dare modicum olei, ille ei dixerit: Ecce ubi iacet illud paruulum uasculum quod attulisti mihi ante tres annos; et quomodo posuisti illud, sic remansit. Audientes autem nos admirati sumus conuersationem senis.

13. Narrauerunt de abbate Dioscoro de Namisias,  quia panis ei hordeaceus erat, et farina lenticule, per singulos annos ponebat sibi legem cuiuscunque unius obseruantie: id est, aut non occurrere uno anno alicui, aut non loqui, aut non gustare aliquid coctum, aut non comedere aliquid pomorum, aut olera, et in omni opere suo ita faciebat. Et perficiens unumquodque sic aliud assumebat, et hoc per annos singulos faciebat.

14. Dixit abbas Euagrius, quia dixerit senex: Propterea amputo a me delectationes carnales, ut etiam iracundie occasiones abscindam. Scio enim eam semper aduersum me pugnare pro delectationibus, et conturbare mentem meam, et intellectum meum expellere.

15. Misit aliquando Epiphanius episcopus Cyprius  ad abbatem Hilarionem, rogans eum, et dicens: ueni, ut nos uideamus, antequam de corpore exeamus. Qui cum uenissent adinuicem, manducantibus eis allatum est de auibus quiddam; quod tenens episcopus, dedit abbati Hilarioni. Et dicit illi senex: Ignosce mihi, Pater, quia ex quo accepi habitum istum, non manducaui quidquid occisum. Et dixit ei Epiphanius: Ego autem ex quo accepi habitum istum, non dimisi aliquem dormire qui habebat aliquid aduersum me, neque ego dormiui aliquid habens aduersum aliquem. Et dicit ei senex: Ignosce mihi, quia tua conuersatio maior est mea.

16. Dicebant de abbate Elladio  quia fecerit uiginti annos in cella, et non leuauerit oculos suos sursum, ut uideret tectum eius.

 569 17. Abbas Zenon ambulans aliquando in Palestina , cum laborasset, resedit ut manducaret iuxta cucumerarium. Suadebat autem ei animus suus dicendo: Tolle tibi unum cucumerem, et manduca. Quantum autem est? Qui respondens cogitationi sue dixit: Fures ad tormenta uadunt. Proba ergo teipsum in hoc, si potes ferre tormenta. Qui consurgens stetit in cauma quinque diebus, et defrigens seipsum in sole, dicebat quasi animus eius ad seipsum: Non possum ferre tormenta. Dixit ergo ad animum suum: Si non potes portare tormenta, ergo non rapias ut manduces.

18. Dixit abbas Theodorus [Al., Theodotus]: Inopia panis tabefacit monachi corpus. Alter autem  quidam senior dicebat: Quia uigiliis plus tabescit corpus.

19. Dixit abbas Ioannes breuis stature: Quia si uoluerit rex aliquis ciuitatem inimicorum tenere, prius aquam tenet et escas eorum qui sunt in ciuitate, et fame periclitantes tunc subiiciuntur ei; ita est et passio uentris. Si in ieiunio et fame conuersetur homo, inimici eius, qui sollicitant animam ipsius, infirmantur .

20. Dixit iterum: Quia ascendens aliquando per uiam, que ducit ad Scythi, cum plectis de palmis, uidi camelarium loquentem, et commouentem me ad furorem. Et ego dimisi quod portabam, et fugi .

21. Dixit abbas Isaac presbyter Cellarum: Scio  fratrem metentem in agro, qui uoluit manducare spicam tritici. Et dixit domino agri: uis manduco unam spicam? Ille audiens miratus est, et dixit ei: Tuus est ager, Pater, et me interrogas? In tantum autem scrupulosus erat memoratus frater.

22. In terrogauit quidam fratrum abbatem Isidorum seniorem Scythi , dicens: Quare te sic fortiter demones timent? Dixit ei senex: Ex quo factus sum monachus, studeo ne permittam iracundiam usque ad fauces meas ascendere.

23. Dixit iterum qui supra quadraginta annos esse ex quo sentiret quidem motum peccati in mente sua, nunquam tamen consentiret neque concupiscentie neque iracundie.

 24. Narrauit abbas Cassianus de quodam abbate Ioanne quia fuerit apud abbatem Esium  in summitate eremi habitantem, per annos quadraginta [1 1Kb] ; et quia habebat circa ipsum multam caritatem, et per hanc caritatis fiduciam interrogauit eum, dicens: Tanto tempore sic remotus, et a nullo hominum molestiam patiens facile, dic mihi, quid profecisti? Et ille dixit: Ex quo cepi solitarius esse, nunquam me uidit sol manducantem. Dixit autem ei abbas Ioannes: Nec me irascentem.

25. Dixit iterum: Quia narrauit nobis abbas Moyses, quod ei abbas Serapion dixit: Quia dum essem iuuenis, et sederem cum abbate meo Theona et manducaremus, surgens a refectione, secundum opera diaboli rapui unum panem paximatem  , et manducaui  eum occulte, nesciente abbate meo [2 1Kb] . Cum ergo perseuerarem aliquanto tempore hoc faciens, cepit mihi ipsum uitium dominari, et non preualebam meipsum retundere; sed solummodo adiudicabar a propria conscientia, et seni dicere confundebar. Contigit autem, secundum dispensationem misericordis Dei, ut quidam uenirent ad senem utilitatis anime sue causa, et interrogabant eum de propriis cogitationibus. Respondens autem senex, dixit: Quia nichil sic noxium est monachis, et letificat demones, quomodo si celent cogitationes suas spiritualibus Patribus. Locutus est autem eis et de continentia. Et  cum hec dicerentur, cogitans ego quia Deus reuelauit seni de me, compunctus cepi flere, eieci paximatem de sinu meo, quem male consueram rapere, et prosternens me in pauimento, postulabam de preteritis ueniam, et orationem pro cautela futurorum. Tunc dixit senex: O fili, liberauit te de captiuitate ista, etiam me tacente, confessio tua, et demonem tenebrantem cor tuum per taciturnitatem nunc aduersum teipsum confitendo interfecisti, quem hactenus dominari tibi permiseras, neque contradicens, neque aliquo modo increpans eum. Amodo autem nequaquam locum habebit in te, quippe qui ex corde tuo excussus est in aperto. Necdum autem finito sermone senis, ecce opere, quod dixit, apparuit, quia uelut lampada ignis egressa est de sinu meo, et impleuit  totam domum fetido odore, ita ut putarent qui aderant, quia sulphuris plurimum fuisset incensum. Et dixit senex: O fili, ecce uerborum meorum et liberationis tue per signum quod factum est, prestitit Dominus documentum.

26. Dicebant de abbate Macario, quia si uacauit inter fratres, ponebat sibi terminum, ut quando inueniebatur uinum, et propter fratres bibebat, et pro uno calice uini, die integra aquam non bibebat . Et fratres quidem uolentes eum recreare, dabant ei uinum. Sed et senex cum gaudio sumebat, ut semetipsum postea cruciaret. Discipulus autem eius sciens causam, dicebat fratribus: Propter Deum rogo, ne detis ei, quia in cella postea se cruciatu domat. 570 Quod cognoscentes fratres,  ultra ei uinum non dederunt.

27. Abbas Macarius maior in Scythi dicebat fratribus: Post missas ecclesie, fugite, fratres. Et dicit ei unus fratrum: Pater, ubi habemus fugere amplius a solitudine ista? Et ponebat digitum suum in ore suo, dicens: Istud est quod fugiendum dico. Et sic intrabat in cellam suam, et claudens ostium sedebat solus.

28. Dixit item abbas Macarius: Si aliquem increpare uolens ad iracundiam commoueris, propriam passionem imples; non enim ut alium salues, teipsum perdas.

29. Dixit abbas Pastor: Nisi Nabuzardan archimagirus uenisset, non concrematum fuerat templum Domini igne ; ita et nisi quies gule et  uentris uenerit in animam, nequaquam mens corruit, pugnans contra inimicum .

30. Dicebant de abbate Pastore, quia dum uocatus fuisset ad manducandum, contra uoluntatem suam ibat lacrymando, ne inobediens esset fratribus suis, et contristaret eos .

31. Narrauerunt quidam abbati Pastori de quodam monacho, qui non bibebat uinum. Et dixit eis: Quia uinum monachorum omnino non est.

32. Dixit iterum abbas Pastor: Quia sicut fumo expelluntur apes ut tollatur dulcedo operis earum,  ita et corporalis quies timorem Domini expellit ab anima, et aufert ab ea omne opus bonum.

33. Narrauit quidam senum de abbate Pastore et fratribus eius, qui habitarent in Aegypto . Et cum desideraret mater eorum uidere eos, et non posset, obseruauit una die; et euntibus illis ad ecclesiam, obtulit se eis. Illi autem uidentes eam, conuerterunt se ad cellam, et intrantes clauserunt ostium in faciem eius. Illa autem ad ostium stans, clamabat, plorans cum nimia miseratione. Audiens autem eam abbas Anub, intrauit ad abbatem Pastorem, dicens: Quid faciemus uetule isti, ita ante ostium flenti? Surgens autem abbas Pastor, uenit ad ostium, et intro stans, audiuit eam plorantem miserabiliter nimis; et dixit: Quid sic  clamas, uetula? Illa autem cum uocem eius audisset, multo magis clamabat, plorans et dicens: uolo uos uidere, filii mei. Quid est enim si uidero uos? nunquid non sum mater uestra? aut non ego lactaui uos, et tota sum iam canis plena? Sed et audiens uocem tuam, turbata sum. Dicit ei senex: Hic nos uis uidere, an in illo seculo? Dicit ei: Et si non uidero uos hic, uidebo uos illic, filii? Dicit ei: Si potes equanimiter ferre, ut hic nos non uideas, uidebis nos illic. Et ita discessit mulier, gaudens, et dicens: Si omnino uisura uos ero illic, nolo uos uidere hic.

34. Dicebant de abbate Pior, quia ambulando comederet . Et interrogante eum quodam quare sic manducaret, respondit se non hoc uelut opus aliquod agere, sed uelut quiddam superfluum  uti. Alii autem de hoc interroganti respondit: Ut non uel in comedendo corporalem delectationem habeat anima.

35. Dicebant de abbate Petro, cognomento Pyonio, qui erat in Cellis, quia uinum non bibebat. Quando autem senuit, rogabant eum ut sumeret modicum uini. Qui cum non acquiesceret, tepefaciebant aquam, et ita ei offerebant, et dicebat: Credite mihi, filii, quia uelut pro condito illud accipio. Et adiudicauit se tepida aqua esse contentum.

36. Facta est aliquando celebratio missarum in monte abbatis Antonii, et inuentum est ibi modicum uini. Et tollens unus de senioribus paruum calicem, portauit ad abbatem Sisoi, et dedit ei; et bibit semel;  et secundo accepit, et bibit: attulit etiam ei tertio; sed non accepit, dicens: Quiesce, frater, an nescis quia Satanas est?

37. Frater quidam interrogauit abbatem Sisoi, dicens: Quid facio? quia cum occurro ad ecclesiam, frequenter fratres pro caritate ad cibum retinent me. Dixit ei senex: Onerosa res est. Dicit ergo Abraham discipulus eius: Si occurritur in Sabbate et Dominica ad ecclesiam, et biberit frater tres calices, ne multum est? Et dixit senex: Si non esset Satanas, non esset multum.

38. Frequenter dicebat abbati Sisoi discipulus: Surge, abba, manducemus. Ille autem dicebat: Quia adhuc non manducauimus, fili? Et ille respondebat:  Non, pater. Dicebat autem senex: Si necdum manducauimus, affer, manducemus.

39. Dixit aliquando cum fiducia abbas Sisoi: Crede, quia ecce triginta annos habeo quod non deprecor Deum propter peccatum, sed orans hoc dico: Domine Iesu Christe, protege me a lingua mea. Et usque nunc per singulos dies corruo per ipsam  et delinquo.

40. uenerunt aliquando abbas Siluanus et discipulus eius Zacarias ad quoddam monasterium, et fecerunt eos gustare modicum antequam ambularent . Et exeuntibus eis, inuenit discipulus eius aquam in uia, et uolebat bibere. Dixit abbas Siluanus: Zacaria, ieiunium est hodie. Cui ille dixit: Non manducauimus hodie, Pater? Dixit ei  senex: Illud manducare, caritas fuit, nos autem teneamus ieiunium nostrum, fili.

571 41. Dixit sancta Syncletica: Quia oportet nos, qui huiusmodi propositum sumpsimus, castitatem, que summa est, retinere. Etenim apud seculares uidetur castitas obseruari: sed adest ei et stultitia, propter quam aliis omnibus sensibus peccant; nam et aspiciunt indecenter, et rident inordinate.

42. Dixit iterum que supra: Quia sicut uenenosa animalia acriora medicamenta a se expellunt, ita cogitationem sordidam ieiunium cum oratione depellit ab anima.

43. Dixit iterum: Non te seducant diuitum huius seculi delicie, tanquam utile aliquid habentes in se. Etenim illi delectationis causa artem diuerso modo  condiendi cibos honorant; tu autem ieiunio et abiectione ciborum abundantiam deliciarum illorum supergredere; sed nec satieris pane, nec desideres uinum

44. Dixit abbas Sisoi: Quia peregrinatio nostra est, ut teneat homo os suum .

45. Dixit abbas Hyperichius: Quia sicut leo terribilis est onagris, sic monachus probatus cogitationibus concupiscentie.

46. Dixit iterum: Ieiunium frenum est monacho aduersus peccatum. Qui autem abiicit ieiunium, uelut equus feruens desiderio femine rapitur.

47. Dixit iterum: Siccatum ieiunio corpus monachi animam de profundo eleuat, et siccat fistulas  delectationum ieiunium monachi.

48. Dixit iterum: Castus monachus in terra honorabitur, et in celis corona ab Excelso coronabitur.

49. Idem ipse dixit: Monachus, qui non retinet linguam in tempore furoris  , neque passionum corporalium retentor erit aliquando.

50. Dixit iterum: uerbum malum non proferat os tuum, quoniam uitis non affert spinas.

51. Dixit iterum: Bonum est manducare carnem et bibere uinum, quam manducare in obtrectatione carnes fratrum .

52. Dixit iterum: Susurrans serpens ad Euam de paradiso eiecit eam. Huic ergo similis est qui proximo  suo obloquitur; quoniam et audientis se animam perdit, et suam non saluat.

53. Facta est aliquando festiuitas in Scythi, et dederunt seni in calice uinum; quod abiiciens, dixit: Tolle a me mortem istam. Quod uidentes alii qui cum ipso edebant, nec ipsi biberunt.

54. Alia uice allatum est ibi uasculum uini de primitiis, ut daretur fratribus ad singulos calices. Et intreunte quodam fratre, et uidente quia uinum acciperent, fugit in crypta, que crypta cecidit. Et cum audissent sonum, currentes inuenerunt fratrem semianimem iacentem, et ceperunt eum obiurgare, dicentes: Bene tibi contigit, quia uanam gloriam habuisti. Abbas autem refouens eum, dixit: Dimittite filium meum, bonum opus fecit. Et uiuit Dominus  quia non reedificabitur crypta hec temporibus meis, ut cognoscat mundus, quia propter calicem uini cecidit crypta in Scythi.

55. Ascendit aliquando presbyter de Scythi ad episcopum Alexandrinum. Et quando reuersus est in Scythi, interrogauerunt eum fratres: Quomodo est ciuitas? Ille autem dixit eis: Credite mihi, fratres, ego ibi faciem hominis nullius uidi, nisi tantum episcopi. Illi autem audientes, mirati sunt et dixerunt: Quid putas facta est omnis illa multitudo? Presbyter uero refouit illos hesitantes, dicens: Extorsi animum meum, ne intuerer faciem hominis. Ex qua relatione profecerunt fratres, et custodierunt se ab extollentia oculorum suorum.

56. uenit aliquando quidam senex ad alium senem.  Ille autem dixit discipulo suo: Fac nobis modicum lenticule. Et fecit. Et infunde nobis panes. Et infudit. Et manserunt sic usque ad aliam diem hora sexta, loquentes de spiritualibus rebus. Iterum dixit senex discipulo suo: Fac nobis modicum lenticule, fili. Ille respondit: Ab hesterno die feci. Et ita surgentes sumpserunt cibum.

57. Alter quidam senex uenit ad quemdam Patrum. Ille autem coxit modicum lenticule, et dixit: Faciamus opus Dei, et gustemus. Et unus quidem eorum compleuit totum psalterium; alter uero ex corde  duos prophetas maiores lectoris ordine recitauit. Et facto mane discessit senex ille qui uenerat, et obliti sunt sumere cibum.

58. Esuriit quidam frater a mane, et pugnauit cum animo suo, ne manducaret, donec fieret hora  tertia . Et facta est hora tertia, exegit a se ut fieret sexta. Infudit panem et sedit, ut manducaret. Postea uero surrexit, dicens: Manebo sic usque ad horam nonam. Hora autem nona fecit orationem, et uidit opus diaboli sicut fumum exeuntem a se, et ita cessauit esuries eius.

59. Infirmatus est quidam senum ; et cum non posset sumere cibum multis diebus, rogabatur a discipulo suo ut fieret ei aliquid, et reficeretur. Abiit autem et fecit de farinula lenticulam, et zippulas  . Erat autem ibi uasculum pendens, in quo erat modicum mellis; et aliud in quo erat raphaneleum  , et fetebat, quod tantum ad  lucernam proficeret. Errauit autem frater, et pro melle de raphaneleo misit in pulmentum. 572 Senex uero cum gustasset, nichil locutus est, sed tacitus manducauit. Compellebat autem eum adhuc manducare. Et extorquens sibi manducauit, et dabat ei tertio. Ille autem nolebat manducare, dicens: uere non possum, fili. Discipulus autem hortabatur eum, et dicebat: Bonum est, abba, ecce ego manduco tecum. Qui cum gustasset, et cognouisset quid fecerat, cecidit pronus in faciem, dicens: ue mihi, Pater, quia occidi te, et tu peccatum hoc posuisti super me, quia non es locutus. Et dixit ei senex: Non contristeris, fili; si uoluisset Deus, ut mel manducarem, mel habuisti mittere in zippulas istas.

60. Narrauerunt de sene quodam, quia desiderauit  aliquando manducare cucumerem . Quem cum accepisset, appendit eum prius ante oculos suos. Et cum non esset uictus desiderio, domans seipsum penitentiam agebat, uel quia omnino desiderasset.

61. Frater aliquando abiit uisitare sororem suam in monasterio egrotantem . Erat autem fidelissima. Et non acquiescens aliquando uidere uirum, neque occasionem dare fratri suo ut propter illam ueniret in medio feminarum, et mandauit fratri suo: uade, frater, ora pro me, quia cum gratia Christi uidebo te in regno celorum.

62. Monachus occurrit ancillis Dei in itinere quodam. Quibus uisis diuertit extra uiam. Cui dixit abbatissa: Tu si perfectus monachus esses, non respiceres  nos sic, ut agnosceres quia femine eramus.

63. Intrauerunt aliquando fratres in Alexandriam, inuitati a Theophilo archiepiscopo, ut presentibus his facta oratione templa destrueret paganorum. Et manducantibus eis cum archiepiscopo, ministrate sunt carnes uituline, et manducabant nichil discernentes. Et accipiens archiepiscopus unum copadium  , dedit iuxta se recumbenti seni, dicens: Ecce istud bonum copadium est, manduca, abba. Illi autem respondentes dixerunt: Nos usque modo credebamus, quia olera manducaremus. Nam si carnes sunt, non manducamus. Et ultra nemo ex eis acquieuit gustare.

64. Frater quidam attulit panes recentes in cellam, et inuitauit ad mensam seniores. Et cum manducassent  singulos paximates, pausauerunt. Frater uero sciens laborem abstinentie eorum, cepit cum humilitate supplicare, dicens: Propter Deum manducate hodie donec satiemini. Et manducauerunt alios denos paximates. Ecce igitur quantum supra quam opus erat, manducauerunt propter Deum ueri monachi et simpliciter abstinentes.

65. Aegrotauit quidam senum aliquando in magna infirmitate, ita ut de uisceribus multum sanguinis egereret. Et attulit quidam frater nixas siccas  , et fecit pultes, et misit eas ibi, et obtulit seni, et rogabat eum, dicens: Comede, quia forte expedit tibi. Intuens autem in eum senex diutius, dixit: uere dico, quia uolebam ut me dimitteret Deus in hac infirmitate  esse alios triginta annos. Et nullo modo acquieuit senex in tali egritudine uel modicum sumere cibum, ita ut tolleret frater quod apportauerat, et rediret ad cellam suam.

66. Alter senex sedebat longe in eremo, et contigit fratrem uenire ad eum, et inuenire eum infirmantem. Qui lauans eius faciem, fecit ei refectionem ex his que attulerat. Quod cum uidisset senex, dixit: uere, frater, oblitus fueram, quia haberent homines de cibo solatium. Obtulit etiam ei calicem uini. Quod cum uidisset, plorauit, dicens: Non sperabam me usque ad mortem bibiturum uinum.

67. Statuit quidam senex ut quadraginta diebus non biberet. Et si quando fiebat cauma, lauabat surisculam  , et implebat eam aqua, et appendebat  eam ante oculos suos. Qui cum interrogaretur a fratribus quare hoc faceret, respondit, dicens: Ut cum uidens quod desiderabam, non gustauero, maiorem ardorem sustineam, et propter hoc maiorem mercedem a Domino consequi merear.

68. Frater quidam iter agens, habebat secum matrem suam, iam senem. Qui cum uenissent ad quemdam fluuium, non poterat uetula illa transire. Et tulit filius eius pallium suum, et inuoluit exinde manus suas, ne aliquo modo contingeret corpus matris sue, et ita portans eam transposuit fluuium. Dixit autem ei mater sua: Ut quid sic operuisti manus tuas, fili? Ille autem dixit: Quia corpus mulieris ignis est. Et ex eo ipso quo te contingebam, ueniebat mihi commemoratio aliarum feminarum in animo.

 69. Dicebat quidam Patrum: Quia sciret fratrem in cella ieiunantem tota hebdomada Pasche. Et cum Sabbato sero uenisset ad missas, communicans mox fugiebat, ne cogeretur a fratribus in ecclesia manducare. Apud se autem tantum modicas betas elixas cum sale manducabat sine pane.

70. Fratres conuocati sunt in Scythi, ut manducarent palmas, et erat aliquis infirmus de nimia abstinentia, qui tussiens exscreabat phlegma, quod nolente eo uenit super alium fratrem. Qui cum a cogitatione sua compelleretur dicere ei: Quiesce iam, et non exscrees super me, ut superaret cogitationes suas, tulit quod excreauerat, et mittens in ore suo, statim comedit illud. Et 573 tunc cepit ad seipsum dicere: Aut non dicas fratri tuo quod eum contristet,  aut manduca quod horres.



LIBELLUS QUINTUS. De fornicatione.

Dixit abbas Antonius: Aestimo quod habeat corpus motum naturalem conspersum in se, qui nolente animo non operatur, sed tantummodo significatur in corpore, quasi impassibilis motus. Est autem et alius motus ex eo, quod nutritur et fouetur corpus cibis et potibus, et ex quibus calor sanguinis excitat corpus ad operandum. Propter quod dicit Apostolus: Nolite inebriari uino, in quo est luxuria . Et rursum Dominus in Euangelio discipulis mandans, dixit: uidete, ne quando grauentur corda uestra in crapula et ebrietate . Est autem et alius  quidam motus certantibus in conuersatione ex insidiis et inuidia demonum ueniens. Itaque scire conuenit quia tres sunt corporales motus. Unus quidem naturalis; alius autem ex plenitudine ciborum; tertius uero ex demonibus.

2. Dixit abbas Gerontius Petrensis: Quia multi tentati a corporalibus delectationibus cum non approximarent corporibus, mente fornicati sunt, et corporalem uirginitatem seruantes, secundum animum fornicantur. Bonum est ergo, dilectissimi, facere quod scriptum est: Omni custodia unumquemque cor suum seruare .

3. Dixit abbas Cassianus , quia dixerit nobis abbas Moyses: Bonum est non abscondere cogitationes, sed senibus spiritualibus  et discretionem habentibus manifestare eas, non his qui tantum tempore senes sunt, quoniam multi ad etatem respicientes, et cogitationes suas dicentes eis qui experimentum non habebant, pro consolatione ad desperationem ultimam peruenerunt.

4. Erat quidam frater omnino in conuersatione sollicitus . Et cum male a fornicationis demone turbaretur, uenit ad quemdam senem, et retulit ei cogitationes suas. Ille autem audiens quia expers erat, indignatus est, et miserabilem dicebat esse fratrem illum, et indignum monachi habitu; quippe qui eiusmodi cogitationes reciperet. Hec audiens frater, desperans seipsum, reliquit propriam cellam, et ad seculum redibat. Secundum uero Dei dispensationem occurrit ei abbas  Apollo; et uidens eum perturbatum, et nimium tristem, interrogauit eum, dicens: Fili, que est causa tante tristitie tue? Ille autem prius ex multa confusione animi sui non respondit ei quidquam; postea autem cum multum rogaretur a sene, que circa se agerentur, confessus est, dicens: Quia cogitationes fornicationum inquietant me; quod confessus sum illi seni, et, secundum uerba eius, iam non est mihi spes salutis; desperans ergo meipsum, ad seculum redeo. Hec autem Pater Apollo audiens, uelut sapiens medicus multum rogabat, et monebat eum, dicens: Noli mirari, fili, neque desperes de teipso. Ego enim in hac etate atque conuersatione ualde ab huiusmodi cogitationibus inquietor. Ne ergo deficias in huiusmodi occasione, que non  tantum humana sollicitudine, quantum Dei miseratione curatur. Tantum hodie dona mihi quod peto, et reuertere ad cellam tuam. Fecit autem frater sic. Abbas autem Apollo discedens ab eo perrexit ad cellam illius senis, qui ei desperationem fecerat; et stans foras deprecatus est Dominum cum lacrymis, dicens: Domine, qui tentationes utiliter infers, conuerte bellum quod patitur frater ille in hoc sene, ut per experimentum in senectute sua discat quod tempore longo non didicit, quatenus compatiatur his qui huiusmodi tentationibus perturbantur. Qui cum orationem complesset, uidit Aethiopem stantem iuxta cellam, et sagittas mittentem contra illum senem, quibus quasi perforatus, statim tanquam ebrius a  uino, huc atque illuc ferebatur. Et cum non posset tolerare, egressus est de cella, et eadem uia, qua et ille iuuenis ad seculum redibat. Abbas autem Apollo intelligens quod factum erat, occurrit ei. Et accedens ad eum, dixit: Quo uadis? et que est causa turbationis que obtinuit te? Ille autem sentiens, quia intellexerit sanctus uir que ei euenerant, pre uerecundia nichil dicebat. Dixit autem ei abbas Apollo: Reuertere in cellam tuam, et de cetero agnosce infirmitatem tuam, et habe apud temetipsum; quia aut ignoratus sis a diabolo usque modo, aut contemptus, propter quod nec meruisti secundum uiros uirtutum habere contra diabolum luctamenta. Quid autem dico luctamenta? qui nec uno die aggressionem ipsius portare potuisti. Hoc autem tibi contigit, quia iuuenem  illum a communi aduersario impugnatum suscipiens, cum debuisses eum contra diabolicum certamen consolatoriis uerbis ungere, etiam in desperationem misisti, non cogitans illud sapientissimum preceptum, quo iubemur eripere eos qui ducuntur ad mortem, et non negligas redimere occidendos : sed neque parabolam Saluatoris nostri, dicentis : Arundinem quassatam non 574 debere confringi, et linum fumigans non exstingui. Nemo enim ferre posset insidias aduersarii, neque bullientis nature ignem exstinguere uel retinere, nisi gratia Dei conseruaret infirmitatem humanam, quem in nobis salutari dispensatione omnibus orationibus Dominum deprecemur, ut et aduersum te dimissum flagellum auertat, quoniam ipse et dolere  facit, et iterum saluti restituit: percutit, et manus ipsius sanat; humiliat et exaltat, mortificat et uiuificat, deducit ad inferos et reducit . Hec dicens, orationem impleuit, et statim ab illato sibi bello senex ille liberatus est. Quem commonuit abbas Apollo ut peteret sibi a Deo dari linguam eruditam, ut sciret tempus quo oporteat loqui sermonem.

5. De cogitatione fornicationis interrogatus abbas Syrus [Al., Cyrus] Alexandrinus, ita respondit: Si cogitationes non habes, spem non habes; quoniam si cogitationes non habes, opera habes. Hoc autem est, quia qui cogitatione ad ersus peccatum non pugnat, neque contradicit, corporaliter peccat. Qui autem corporaliter peccat, cogitationum molestias nullas  habet.

6. Interrogauit autem quidam senex fratrem, dicens: Ne consuetudinem habes colloqui mulieri? Et dixit frater: Non. Et ille dixit: ueteres et noui pictores sunt cogitationes mee, et commemorationes quedam, inquietantes me ex similitudine mulierum. Senex autem dixit ad eum: Mortuos non timeas, sed uiuentes fuge: hoc est, consensum et opera peccati, et extende magis orationem tuam.

7. Dicebat abbas Mathois quod quidam frater ueniens dixerit deteriorem esse qui obloquitur quam qui fornicatur. Et respondit: Durus est hic sermo. Dixit ergo ei frater: Et quomodo uis esse hanc rem? Dixit senex: Oblocutio quidem mala est, celerem  tamen inuenit curam, et plerumque penitentiam agit, qui oblocutus est, dicens: Male locutus sum, et transit. Fornicatio autem naturaliter mors est.

8. Dixit abbas Pastor: Sicut spatharius principis assistit ei semper paratus, ita oportet et animam semper esse paratam aduersus demonem fornicationis .

9. uenit aliquando frater ad abbatem Pastorem, et dixit ei: Quid facio, Pater? quia affligor a fornicatione . Et perrexi ad abbatem Hybistionem, et dixit mihi: Non debes eam longo tempore permittere habitare in te. Dixit ei abbas Pastor: Abbatis Hybistionis actus sursum in celo sunt cum angelis, et latet eum; ego autem et tu in fornicatione sumus.  Si ergo teneat monachus uentrem et linguam, et maneat in solitudine, confidat quia non moritur.

10. Narrauerunt de abbatissa Sara, quia manserit tredecim annis fortiter a fornicationibus demonum impugnata. Et nunquam orauit ut recederet ab ea huiusmodi pugna: sed solum hoc dicebat: Domine, da mihi fortitudinem.

11. Dixerunt iterum de ea quia infestior ei fuerat aliquando imminens fortius idem fornicationis demon, mittens in cogitationem eius seculi uanitates. Illa autem non relaxans animum a timore Dei, et a proposito abstinentie sue, ascendit semel super lectum suum orare, et apparuit ei corporaliter spiritus fornicationis, et dixit ei: Tu me uicisti, Sara.  Illa autem respondit: Ego non te uici, sed Dominus meus Christus.

12. Frater quidam stimulabatur a fornicatione, et erat stimulus uelut ignis ardens in corde eius die ac nocte. Frater autem decertabat non condescendens uel consentiens cogitationi sue. Post multum autem tempus discessit ab eo stimulus, nichil preualens propter perseuerantiam fratris. Et statim lux apparuit in corde eius.

13. Alius frater stimulatus est a fornicatione. Et surgens nocte perrexit ad senem, et dixit ei cogitationem suam, et consolatus est eum senex. Ex qua consolatione proficiens, reuersus est in cellam suam. Et ecce iterum spiritus fornicationis tentauit eum. Ille autem iterum abiit ad senem. Factum est autem  hoc frequenter. Senex uero non contristauit eum, sed loquebatur ei que ad utilitatem ipsius pertinerent, dicens: Non concedas diabolo, nec relaxes animum tuum; sed magis, quoties molestus est demon, ueni ad me, et increpatus abscedet. Nihil enim sic extediat demonem fornicationis, quomodo si reuelentur stimulationes eius. Et nichil eum sic letificat, quomodo si abscondantur cogitationes. uenit ergo frater ad senem undecies, accusans cogitationes suas. Postea autem dixit frater seni: Ostende caritatem, abba, et dic mihi uerbum. Dicit ei senex: Crede, fili, quia si permitteret Deus cogitationes meas, quibus animus stimulatur, in te transferri, non eas portares, sed omnino corrueres deorsum. Hec autem  dicente sene, propter nimiam humilitatem eius quieuit stimulus fornicationis a fratre.

14. Idem alius stimulatus a fornicatione, cepit decertare et extendere abstinentiam suam, per quatuordecim annos cogitationem suam custodiens, ne consentiret concupiscentie sue. Postea autem ueniens 575 ad ecclesiam, manifestauit uniuerse multitudini quod patiebatur. Et datum est mandatum, et omnes afflixerunt se pro eo hebdomada, iugiter orantes Dominum, et quieuit stimulus eius.

15. De cogitatione fornicationis dixit quidam senex: Eremita dormiens, uis saluari? uade, labora, uade affligere, uade, quere et inuenies; uigila, pulsa, et aperietur tibi. Sunt enim in seculo pancratiarii  , qui cum nimis cesi steterint, et fortes  apparuerint, coronas accipiunt. Aliquoties autem et unus a duobus ceditur, et confortatus plagis cedentes se uincit. uidisti quantam uirtutem per carnis exercitium acquisiuit? Et tu sta, et confortare; et Dominus expugnat pro te inimicum.

16. De eadem ipsa cogitatione fornicationis, dixit alter senex: Esto uelut qui transit in platea, aut per tabernam, et capit cuiuscunque cocture odorem, aut alicuius assature. Et qui uult, ingreditur et manducat; qui autem non uult, odoratus est tantum, atque preterit. Ita et tu excute a te fetorem, surge et ora, dicens: Domine Fili Dei, adiuua me. Hoc autem fac etiam aduersus alias cogitationes. Neque enim eradicatores sumus cogitationum, sed luctatores aduersus easdem cogitationes

 17. Alter senex dixit: Hec de negligentia patimur. Nam si consideremus quia Deus habitat in nobis, non alienum uas inferemus intra nos. Dominus enim Christus habitans in nobis atque cohabitans nobis, respicit uitam nostram. Unde et nos portantes eum et contemplantes, negligere non debemus, sed sanctificare nosmetipsos, sicut et ille sanctus est. Stemus super petram, et rumpetur malignus. Non formides, et non committet aduersum te. Psalle cum uirtute, dicens: Qui confidunt in Domino, sicut mons Sion; non commouebitur in eternum, qui habitat in Ierusalem .

18. Frater interrogauit senem, dicens: Si incurrerit monachus in peccatum, affligitur uelut qui de profectu in deteriorem statum peruenerit, et laborat  donec resurgat: qui autem a seculo uenit, uelut qui initium fecerit, proficit. Et respondens senex dixit: Monachus in tentationem incurrens, sic est tanquam domus que cadit. Et si sobrius fuerit in cogitatione sua, reedificat eam que corruerat domum; inueniens materias ad editicium profuturas, habens posita fundamenta, et lapides, et arenam, et cetera que sunt edificio necessaria, atque ita uelociter fabrica proficit. Ille autem qui nec effodit, nec fundamentum misit, nec habet aliquid eorum que sunt necessaria; sed in spe dimittens, si quomodo aliquando perficiatur. Ita est et monachus, si in tentationem ceciderit, et conuersus fuerit ad Dominum, habet plurimum apparatum, meditationem diuine legis,  psalmodiam, opus manuum, orationem et cetera, que sunt fundamenta. Qui autem recens est in conuersione, donec ista discit, ille in primum ordinem ueniet.

19. Frater quidam, cum in fornicationis spiritu teneretur, perrexit ad quemdam senem magnum, et rogabat eum, dicens: Ostende caritatem et ora pro me, quia a fornicatione sollicitor . Senex autem deprecatus est Dominum. Et iterum secundo ueniens ad senem, eumdem sermonem dixit: Similiter et senex non neglexit pro eo rogare Dominum, dicens: Domine, reuela mihi unde in hoc fratre operatio est ista diaboli? quoniam deprecatus sum te, et requiem necdum inuenit. Et reuelauit Dominus que agebantur circa fratrem illum.  Et uidit eum senex sedentem, et spiritum fornicationis iuxta illum, et quasi ludentem cum eo, et angelus stabat missus ad adiutorium eius, et indignabatur aduersus fratrem illum, quia non se prosternebat Deo: sed quasi delectabatur cogitationibus suis, totam mentem suam ad hoc inclinans. Et agnouit senex quia causa magis ab eodem fratre esset, et annuntiauit ei, dicens: Tu consentis cogitationi tue. Et docuit eum quomodo talibus cogitationibus deberet obsistere. Et respirans frater per doctrinam senis illius et orationem, inuenit requiem a tentatione sua.

20. Tentatus est aliquando discipulus senis magni a fornicatione. Senex uero cum uideret eum laborantem, dixit ei: uis rogo Dominum, ut subleuet a te  molestiam istam? Ille autem dixit: uideo, abba, quia si laboro, tamen ex pondere laboris huius considero fructificare me. Sed hoc roga Deum in orationibus tuis, ut det mihi tolerantiam, per quam sustineam. Dicit ei abbas suus: Nunc agnoui quia in magno profectu es, fili, et supergrederis me.

21. Dicebant de quodam sene, quia descendit in Scythi, et habebat filium adhuc sugentem lac; qui quoniam in monasterio nutritus est, que essent mulieres nesciebat. Qui cum factus esset uir, ostendebant ei nocte demones habitus mulierum, et nuntiauit Patri suo, et mirabatur. Aliquando ergo ascendit cum Patre suo in Aegyptum, et uidens mulieres, dixit patri suo: Abba, ecce iste sunt que ueniebant ad me nocte in Scythi. Et dixit ei: Isti sunt  monachi de seculo, fili. Alio autem habitu utuntur isti, 576 et eremite alio. Et miratus est senex quomodo in Scythi ostenderent ei demones imagines mulierum, et statim reuersi sunt in cellam suam.

22. Frater quidam erat probatus tentationibus in Scythi, et immittebat ei aduersarius memoriam mulieris cuiusdam pulchre in animo, et affligebat eum ualde . Et contigit, secundum Dei dispositionem, ut alter frater descendens de Aegypto, applicaret in Scythi. Et cum loquerentur, nuntiauit ei dicens: Uxor illius mortua est. Erat autem ipsa mulier, de qua inquietabatur ille frater. Quod cum audisset, tulit uestimentum suum nocte, et ascendit ubi eam sepultam audierat.  Et fodit locum, et extersit cruorem putredinis eius in uestimento suo, et reuersus habebat illud in cella sua. Et cum nimis feteret, ponebat illos fetores ante se, et improperans cogitationi sue, dicebat: Ecce desiderium quod querebas. Habes illud, satiare ex eo. Et ita ex eiusmodi fetore castigabat semetipsum donec emorerentur concupiscentie eius.

23. uenit quidam in Scythi aliquando, ut fieret monachus. Qui etiam attulit filium suum nuper ablactatum. Qui cum factus esset iuuenis, ceperunt impugnare demones et sollicitare eum. Et dixit patri suo: uado ad seculum, quia non possum carnales concupiscentias sustinere. Pater autem eius consolabatur eum. Dixit ergo ille iuuenis: Iam sustinere non ualeo, pater; dimitte me redire ad seculum.  Dixit ei pater suus. Audi me, fili, adhuc semel, et tolle tibi quadraginta panes, et folia palmarum dierum quadraginta, et uade in eremo interiore, et esto ibi quadraginta diebus, et uoluntas Dei fiet. Qui obediens patri suo, surrexit et abiit in eremo, et mansit ibi, laborans et faciens plectas de palmis siccis, et panem siccum comedens. Et cum ibi diebus uiginti quiesceret, ecce uidit opus quoddam diabolicum uenire super se; et stetit coram ipso uelut mulier Aethiopissa, fetida et turpis aspectu, ita ut fetorem eius sufferre non posset, et abiiciebat eam a se. Et illa dicebat ei: Ego sum que in cordibus hominum dulcis appareo; sed propter obedientiam tuam, et laborem quem sustines, non me permisit Deus seducere te, sed innotui tibi fetorem meum. Ille autem  surrexit, et gratias agens Deo, uenit ad patrem suum, et dixit ei: Iam nolo ire ad seculum, pater. uidi enim operationem diaboli et fetorem eius. Cognouerat autem et pater eius de hoc ipso, et dixit ei: Si mansisses quadraginta dies, et custodisses usque in finem mandatum meum, maiora habuisti uidere.

24. Senex quidam sedebat in longinqua eremo, qui habebat unam parentem, que desiderabat eum uidere post multos annos, et quesiuit in quo loco habitaret, et surrexit et uenit in uiam eremi illius . Et inueniens camelarios, adiunxit se cum illis, et ingressa est in eremo cum eis. Hec enim trahebatur a diabolo. Que cum uenisset ad ianuam senis, cepit signis indicare seipsam, dicens: Ego illa parens tua, et mansit apud eum. Erat  autem alius monachus sedens in inferiori parte, qui implebat sibi surisculam aque, hora qua manducare uoluisset; et subito uersabatur suriscula, et reuersabatur aqua; qui inspirante Deo dixit in semetipsum: Ingredior in eremum, et dico hoc quod mihi euenit de aqua senioribus. Et surgens abiit; et cum sero factum esset, dormiuit in templo quodam idolorum iuxta uiam, et audiuit nocte demones, dicentes: Ista nocte precipitauimus illum monachum in fornicationem. Quod cum audisset, contristatus est, et perueniens ad senem, inuenit eum tristem, et dicit ei: Quid facio, abba? quia impleo mihi uasculum aque, et hora manducandi effunditur. Et dicit ei senex: Tu uenisti interrogare me, quare suriscula tua uersatur;  et ego quid facio, quia hac nocte cecidi in fornicationem? Cui respondit: Et ego cognoui. Et dicit ei: Tu unde scis? Qui dixit: Dormiebam in templo, et audiui demones loquentes de te. Et dixit senex: Ecce ego uado ad seculum. Ille autem rogabat eum, dicens: Noli, Pater, sed permane in loco tuo; mulierem uero dimitte hinc; hoc enim ex occursu inimici contigit. Quo audito senex sustinuit, extendens et aggrauans conuersationem suam cum lacrymis, donec rediret in priori ordine suo.

25. Dixit senex: Quia securitas, et taciturnitas, et occulta meditatio pariunt castitatem.

26. Frater quidam interrogauit senem, dicens: Si contingat hominem in tentationem cadere, quid fit propter eos qui scandalizantur in eo? Et narrauit  senex, dicens: Diaconus quidam erat nominatus in monasterio Aegypti. Dum autem quidam curialis  insecutionem iudicis pateretur, uenit cum omni domo sua ad monasterium. Et operante iniquo incurrit diaconus ille in mulierem eius, et facta est omnibus fratribus confusio. Ille autem abiit ad quemdam senem, et indicauit ei rem. Senex uero habebat occultam cellam interiorem. Quam cum uidisset diaconus ille, dixit: 577 Sepeli me hic uiuum, et non indices cuiquam. Et intrauit in obscuritatem celle illius, et egit illic penitentiam ex ueritate. Contigit autem, ut post multum tempus non ascenderet aqua in flumine Nilo. Et cum omnes Litanias facerent, reuelatum est cuidam sanctorum quia nisi uenerit diaconus, qui absconsus est apud illum talem monachum, non  ascendent fluminis aque. Quod cum audissent, admirati sunt, et uenientes eiecerunt eum de loco in quo erat: et orauit, et ascendit aqua. Et qui aliquando scandalizati in eo fuerant, edificati sunt postea in penitentia eius, et glorificauerunt Deum.

27. Duo fratres perrexerunt ad ciuitatem, ut uenderent quod fuerant operati; cum a se inuicem in ciuitatem fuissent diuisi, incurrit unus in fornicationem . ueniens autem postea frater eius, dixit ei: Reuertamur ad cellam nostram, frater. Ille autem respondit, dicens: Non uenio. Et interrogabat eum ille, dicens: Quare, frater? Et ille respondit: Quia cum discessisses a me, incurri in tentationem, et fornicatus sum. Ille autem uolens eum lucrari, cepit dicere, Quia et mihi sic contigit:  quando separatus sum a te, incurri et ego in fornicationem. Sed eamus, et simul penitentiam agamus cum omni labore, et Deus ignoscet nobis peccatoribus. Qui cum uenissent ad cellam, retulerunt senibus quod eis contigerat, et dederunt eis illi mandata, qualiter penitentiam agerent. Ille tamen unus non pro se, sed pro illo alio fratre penitentiam agebat, tanquam si et ipse peccasset. uidens autem Deus laborem et caritatem eius, intra paucos dies manifestauit uni de senibus, quod pro multa caritato illius fratris qui non peccauerat indulserat illi qui fornicatus est. uere hoc est ponere animam suam pro fratre suo.

28. uenit aliquando frater ad quemdam senem,  dicens ei: Frater meus soluit me egrediens huc atque illuc; et pro hoc ego affligor. Et rogabat eum senex, dicens: Aequanimiter porta, frater; et Deus uidens laborem sustentationis tue, reuocabit eum ad te. Neque enim possibile est ut cum duritia et austeritate facile ab intentione sua aliquis reuocetur, quia nec demon expellit demonem; sed magis benignitate reuocabis eum ad te. Quoniam et Deus noster consulendo, ad se homines trabit. Et narrauit ei, dicens ei: Quia fuerunt in Thebaida duo fratres, et cum unus incurrisset ex his in fornicationem, dicebat ad alium: Reuertor ad seculum. Alter uero plorabat, dicens: Non te dimitto, frater, discedere, et perdere laborem tuum, et uirginitatem tuam. Ille uero non acquiescebat, dicens: Non hic sedeo, sed  uado. Aut ueni mecum, et iterum redeo tecum, aut certe dimitte me, et permaneam in seculo. uadens autem frater, nuntiauit hoc cuidam seni magno. Dixit autem ei senex: uade cum ipso, et Deus illum per laborem tuum non dimittet corruere. Qui consurgens abiit cum eo ad seculum. Et cum peruenisset ad quemdam uicum, uidens Deus laborem illius, qui ex caritate et necessitate fratrem suum sequebatur, abstulit concupiscentiam a fratre eius. Et dicit fratri suo: Eamus iterum ad eremum, frater. Ecce puto, quia iam peccaui cum muliere; quid lucratus sum ex hoc? Et reuersi sunt illesi in cellam suam.

29. Frater tentatus a demone profectus est ad quemdam senem, dicens: Quia duo illi fratres simul  sunt, et male uiuunt. Cognouit autem senex quia a demone illuderetur, et mittens uocauit eos ad se. Et cum factum esset uespere, posuit mattam duobus illis fratribus, et cooperuit eos in uno stratu, dicens: Filii Dei magni et sancti sunt. Dixit autem discipulo suo: Hunc fratrem claude in cella seorsum; ipse enim passionem quam illis obiecit in se habet.

30. Frater quidam dixit seni: Quid facio, quia occidit me sordida cogitatio? Dicit ei senex: Mulier quando uult ablactare filium suum, amarum aliquid superungit uberibus suis; et cum uenerit infans ex consuetudine sugere lac, sentiens amaritudinem, refugit. Mitte ergo et tu in cogitatione tua amaritudinem, Dicit ei frater: Que est amaritudo, quam debeam mittere? Dixit ei senex: Cogitationem mortis  et tormentorum, que in seculo futuro peccatoribus preparantur.

31. Frater quidam interrogauit senem de huiusmodi cogitatione . Et dicit ei senex: Ego nunquam stimulatus sum de hac re. Et scandalizatus est in eo ille frater, et abiit ad alium senem, dicens: Ecce hoc dixit mihi ille senex, et scandalizatus sum in eo: quia super naturam est quod dixit. Dicit ei senex: Non simpliciter tibi dixit hoc ille homo Dei; sed surge, uade et penitentiam age apud eum, ut aperiat tibi uirtutem sermonum suorum. Surrexit ergo ille frater, et uenit ad senem, agens in conspectu eius penitentiam. Et dixit: Ignosce mihi, pater, quia stulte feci, non dico tibi  uale discedens: sed obsecro te, ut interpreteris mihi quomodo nunquam sollicitatus sis a fornicatione. Dicit ei senex: Quia ex quo factus sum monachus, non sum satiatus pane, neque aqua, neque somno, et appetitu horum 578 quibus pascimur, orucians me, non permittebar sentire fornicationis stimulos. Et exiit frater ille, proficiens ex relatione senis.

32. Frater quidam interrogauit quemdam senem, dicens: Quid facio? quia cogitatio mea semper in fornicatione est intenta, et non dimittit me quiescere una hora, et affligitur ex hoc anima mea . ille autem dixit ei: Quando deamones cogitationes in corde tuo seminant, et sentis hoc, non colloquaris cum animo tuo, quoniam demonum est suggerere.  Et licet non negligant hec immittere, tamen non extorquent demones. In te est ergo suscipere, et non suscipere. Respondens autem frater, dixit seni: Et quid faciam, quia fragilis sum, et superat me passio hec? Ille autem dixit ei: Intentus esto ad huiusmodi. Scis autem quid fecerint Madianite? Ornauerunt filias suas, et statuerunt eas in conspectu Isrelitarum; non tamen extorserunt aliquibus ut miscerentur cum eis, sed qui uoluerunt incurrerunt in eis . Alii autem indignantes comminati sunt, et cum interitu eorum qui presumpserant, ulti sunt fornicationem: ita agendum est et de fornicatione. Et quando initium faciunt loqui in corde tuo, non respondeas eis; sed surgens, ora et age penitentiam, dicens: Fili Dei, miserere mei. Dixit autem  ei frater: Ecce meditor, abba, et non est compunctio in corde meo, quia nescio uirtutem uerbi. Et ille dixit: Et tu tamen meditare. Audiui enim quia dixerit abbas Pastor, sed et alii Patres hoc uerbum: Quoniam incantator uirtutem uerborum que dicit nescit; sed serpens audit, et scit uirtutem eorum que incantantur, et subiicitur incantanti, et humiliatur. Sic et nos, quamuis ignoremus uirtutem eorum que loquimur, demones tamen audientes terrentur atque discedunt.

33. Dicebat senex: Quia cogitatio fornicationis fragilis est, uelut papyrus. Si ergo iactetur in nobis, et non acquiescentes proiiciamus illam a nobis, facile rumpitur. Necessarium igitur est ut sit discretio in cogitatione nostra, qua agnoscamus quia his qui  consentiunt ei non sit spes salutis; illis autem qui non consentiunt, reposita sit corona.

34. Duo fratres impugnati a fornicatione, abierunt et acceperunt uxores. Postea autem dixerunt adinuicem: Quid lucrati sumus quia deseruimus angelicum ordinem, et uenimus in immunditiam hanc, et post hec in ignem, et in tormentum uenturi sumus? Redeamus ergo ad eremum, et agamus de his que presumpsimus penitentiam. Et uenientes ad cremum, rogauerunt patres ut susciperent eos penitentes et confitentes ea que gesserant. Et clauserunt eos anno integro senes, et ambobus equaliter ad pensum dabatur panis, et ad mensuram aqua. Erant autem uisione consimiles. Et dum completum fuisset  tempus penitentie, exierunt. Et uiderunt Patres unum pallidum et tristem nimis; alium uero robustum et clarum; et mirati sunt, quoniam cibum et potum equaliter acceperant. Et interrogauerunt eum qui tristis et afflictus erat, dicentes: Quid exercitabas cum cogitationibus tuis in cella tua? Et ille dixit: Pro malis que feci, penas in quibus uenturus eram in animo reuoluebam, et a timore adheserunt ossa mea carni mee. Interrogauerunt autem et alium, dicentes: Tu quid cogitabas in cella tua? Et ille dicebat: Deo gratias referebam, quia eruit me de inquinamento mundi huius, et de futuri seculi penis, et reuocauit me ad hanc conuersationem angelicam; et reminiscens assidue Dei mei, letabar. Et dixerunt senes: Aequalis est amborum  penitentia apud Deum.

35. Senex quidam erat in Scythi: qui cum incurrisset in egritudine magna, seruiebant ei fratres. Et uidens senex quia laborarent, dixit: uado in Aegyptum, et non soluam fratres istos. Et dicit ei abbas Moyses: Non uadas, quoniam in fornicationem incursurus es. Ille autem contristatus dicebat: Mortuum est corpus meum, et tu mihi ista dicis? Surgens ergo abiit in Aegyptum. Quod cum audiissent homines circumquaque habitantes, offerebant ei multa. uenit etiam ad eum quedam uirgo fidelis, uolens obsequium suum seni infirmanti deferre. Et post aliquantum temporis cum paululum de egritudine, qua tenebatur, melius habuisset, incurrit in eam, et illa concepit. Interrogata autem a uicinis  loci unde conceperit, illa respondit: De sene hoc. Illi autem non credebant ei. Senex uero dicebat: Ego hoc feci, sed custodite mihi infantem quem peperit. Que cum genuisset puerum, et ablactatus fuisset, tulit senex infantem in humeris suis, et die qua erat festiuitas in Scythi, occurrit ibi, et intrauit in ecclesiam coram multitudine fratrum. Illi autem uidentes eum, fleuerunt: Qui dixit fratribus: uidetis infantem hunc? filius est inobedientie mee. Cauete ergo uos, fratres, quia in senectute hoc feci, et orate pro me. Et pergens ad cellam suam, ad initium prime conuersationis sue reuersus est.

36. Frater quidam tentatus est pessime a demonibus. In specie enim pulchrarum 579 mulierum transformati, iugiter quadraginta diebus perseuerauerunt  pugnantes aduersus eum, ut traherent eum ad turpem commistionem. Ille autem uiriliter reluctante, et minime superato, Deus aspiciens bonum eius certamen, donauit ei ut ultra nullum calorem carnalis concupiscentie pateretur.

37. Solitarius quidam erat in inferioribus Aegypti, et hic erat nominatissimus, quia solus in ecclesia sedebat in deserto loco. Et ecce, iuxta operationem Satane mulier quedam inhonesta audiens de eo, dicebat iuuenibus: Quid mihi uultis dare, et depono istum solitarium uestrum? Illi autem constituerunt ei certum quid quod darent ei. Que egressa uespere, uenit uelut errans ad cellam eius; et cum pulsaret ad cellam, egressus est ille; et uidens eam turbatus est,  dicens: Quomodo huc aduenisti? Illa autem uelut plorans, dicebat: Errando huc ueni. Qui cum miseratione uiscerum pulsaretur, introduxit eam in atriolum cellule sue, et ipse intrauit interius in cellam suam, et clausit. Et ecce infelix illa clamauit, dicens: Abba, fere me comedent hic. Ille autem iterum turbatus est, timens etiam iudicium Dei, dicebat: Unde mihi uenit ira hec? Et aperiens ostium, introduxit eam intro. Cepit autem diabolus uelut sagittis stimulare cor eius in eam. Qui cum intellexisset diaboli esse stimulos, dicebat in semetipso: uie inimici tenebre sunt; Filius autem Dei lux est . Surgens ergo accendit lucernam. Et cum inflammaretur desiderio, dicebat: Quoniam qui talia agunt, in tormentis uadunt . Proba ergo  teipsum ex hoc, si potes sustinere ignem eternum. Et mittebat digitum suum in lucernam. Quem cum incendisset, et arderet, non sentiebat propter nimiam flammam concupiscentie carnalis. Et ita usque mane faciens, incendit omnes digitos. Illa autem infelix uidens quod faciebat, a timore uelut lapis facta est. Et uenientes iuuenes mane ad monachum illum, dicebant: uenit hic mulier sero? Ille autem dixit: Etiam; ecce ubi dormit. Et intrantes inuenerunt eam mortuam. Et dicunt: Abba, mortua est. Tunc ille recutiens palliolum suum, quo utebatur, ostendit eis manus suas, dicens: Ecce quod mihi fecit filia ista diaboli, perdidit omnes digitos meos. Et narrans eis quod factum fuerat, dicebat: Scriptum est, ne reddas malum pro malo .  Et faciens orationem, suscitauit eam. Que conuersa, caste egit residuum tempus uite sue.

38. Frater quidam impugnabatur a fornicatione. Contigit autem eum uenire in uicum quemdam Aegypti, et uidens filiam sacerdotis paganorum, adamauit eam, dixitque patri eius: Da mihi eam uxorem. Ille autem respondens dixit ei: Non possum eam tibi dare, nisi rogauero deum meum. Et abiens ad demonem quem colebat, dixit ei: Ecce quidam monachus uenit ad me, uolens accipere filiam meam; do ei eam? Respondens demon, dixit: Si negat Deum suum, et baptismum, et propositum monachi, interroga eum. Et ueniens sacerdos dixit ei: Nega Deum tuum, et baptismum, et propositum monachi, et dabo tibi filiam meam. Ille uero consensit. Et statim uidit  uelut columbam exire de ore suo, et uolare in celum. Pergens autem sacerdos ad demonem, dixit: Ecce promisit se tria illa facturum. Tune respondens diabolus dixit ei: Non des ei filiam tuam in uxorem, quia Deus eius non recessit ab eo, sed adhuc adiuuabit eum. Et ueniens sacerdos dixit illi fratri: Non tibi possum eam dare, quia Deus tuus adhuc adiuuat te, et non recessit a te. Hec audiens frater, dixit in semetipsum: Si tantam bonitatem ostendit in me Deus, cum ergo infelix negauerim et ipsum, et baptismum, et propositum monachi, bonus autem Deus etiam sic malum nunc usque adiuuat me, cur ego recedam ab eo? Et in semetipsum reuersus, recepit sobrietatem mentis, et uenit in eremum ad magnum  quemdam senem, et narrauit ei que fuerant acta. Et respondens senex, dixit ei: Sede mecum in spelunca, et ieiuna tres hebdomadas continuas, et ego deprecabor Deum pro te. Et laborauit senex pro fratre, et deprecatus est Deum, dicens: Obsecro, Domine, dona mihi animam hanc, et suscipe penitentiam eius. Et exaudiuit orationem eius Deus. Et cum completa fuisset prima hebdomada, uenit senex ad illum fratrem, et interrogauit illum, dicens: Aliquid uidisti? Et respondens frater, dixit: Etiam; uidi columbam sursum in altitudine celi contra caput meum stantem. Et respondens senex, dixit ei: Attende tibimetipsi, et deprecare Deum intente. Secunda uero hebdomada uenit senex iterum ad fratrem, et interrogauit eum, dicens: uidisti aliquid? Et respondit: uidi columbam  uenientem iuxta caput meum. Et precepit ei senex, dicens: Sobrius esto mente, et ora. Et completa tertia hebdomada, uenit iterum senex, et interrogauit eum, dicens: Ne aliquid plus uidisti? Et ille respondit, dicens: uidi columbam, quia uenit et stetit supra caput meum, et tetendi manum meam tenere eam, illa autem surgens intrauit in os meum. Et 580 gratias agens Deo senex, dixit fratri: Ecce suscepit Deus penitentiam tuam; de cetero attende temetipsum, et esto sollicitus. Et respondens frater dixit: Ecce amodo tecum ero donec moriar.

39. Dicebat quidam de Thebeis senibus, quod filius esset sacerdotis idolorum; et cum paruulus sederet in templo, uidisset patrem suum frequenter ingredi, et sacrificia offerre idolo; et quia semel post  ipsum occulte intrauerit, et uiderit Satanam sedentem, et omnem militiam eius astantem ei - et ecce unus de principibus eius ueniens adorauit eum. Cui diabolus dixit: Unde uenis tu? Et ille respondit: In illa prouincia eram, et suscitaui illic bella et perturbationes plurimas, effusiones sanguinis faciens, et ueni nuntiare tibi. Et diabolus interrogauit eum: In quanto tempore hoc fecisti? Et ille respondit: In triginta diebus. Et diabolus iussit eum flagellari, dicendo: Tanto tempore hoc fecisti? Et ecce alius ueniens adorauit eum. Et ipsi dixit: Unde uenis tu? Et respondit demon: In mari eram, et suscitaui commotiones, et demersi naues, et multos homines occidens, ueni nuntiare tibi. Et dixit diabolus: Quanto tempore hoc fecisti? Et ille respondit:  Sunt dies uiginti. Et hunc similiter iussit flagellari, dicens: Quare in tantis diebus hoc solum fecisti? Et tertius ueniens adorabat eum. Dixit autem et huic: Et tu unde uenis? Et respondit: In illa ciuitate fui; et dum ibi fierent nuptie, excitaui lites, et multas effusiones sanguinis feci; insuper et ipsum sponsum occidi, et ueni nuntiare tibi. Et dixit ei: In quantis diebus hoc fecisti? Et respondit: Decem. Iussit autem, tanquam moras fecerit, et hunc flagellari. uenit autem alius adorare eum, et dixit ei: Unde uenis? Et respondit ei: In eremo eram; ecce quadraginta anni sunt, quod impugno monachum quemdam; et uix nocte ista preualui, ut facerem eum fornicari. Quod diabolus audiens surrexit, et  osculatus est eum: et tollens coronam quam ipse habebat, posuit in capite illius, et fecit eum sibi in una sede considere, dicens: Magnam rem fortiter gessisti. Hoc ego cum audissem, et uidissem, dixi intra meipsum: ualde magnus est ordo monachorum.

40. Dicebant de quodam Patre quia secularis fuisset, et post conuersus est, et de concupiscentia uxoris sue frequenter stimulabatur, et narrabat hoc Patribus. Qui cum uidissent quia operarius esset, et maiora faciebat quam illi dicebant, imponebant ei quedam, ut debilitaretur corpus eius, ita ut nec surgere posset. Deo autem dispensante, uenit quidam pater ut applicaret in Scythi; et cum uenisset ad cellam eius, uidit eam apertam, et pertransiuit adiurans quomodo nemo egressus esset in occursum eius. Et  reuersus pulsabat, dicens: Ne forte frater qui in ea habitat infirmetur. Et cum pulsasset, intrauit, et inuenit eum nimium infirmum. Et dicit ei: Quid habes, Pater? Et narrauit ei, dicens: Ego de seculari uita sum, et sollicitat me modo inimicus in uxore mea: et narraui Patribus, et imposuerunt mihi conuersationis onera diuersa. Et cum obedienter implere uellem, ecce defeci, et tamen stimulus crescit. Audiens hec senex, contristatus est, et dixit ei: Equidem Patres, ut potentes uiri bene tibi imposuerunt onera, quibus grauaris; sed si me paruulum audis, iacta a te hec, et sume parum cibi in tempore suo, et recolligers uires tuas, fac aliquantum opus Dei, et iacta in Domino cogitatum tuum , quoniam tuo labore hanc rem non poteris superare. Corpus enim  nostrum uelut uestimentum est. Si illud diligenter tractaueris, stabit; si autem neglexeris illud, putrescet. Qui cum audisset eum, fecit ita, et intra paucos dies recessit ab eo stimulus ille.

41. Monachus quidam solitarius antiquus, et conuersatione proficiens, sedebat in monte in partibus Antinoo, sicut audiuimus a notis monachis, cuius uerbis et actu multi proficiebant. Et cum talis esset, excitatus est diabolus ad inuidiam contra eum, sicut et contra omnes uirtutum uiros, et immittit animo eius cogitationem talem, ut ei qui in tali conuersatione esset non deberet seruiri ab alio, aut ministerium exhiberi, sed magis ipsum debere aliis ministrare. Quod si aliis non exhiberet ministerium, saltem sibi ipsi seruiret, dicens: uende ergo in ciuitate  sportellas quas facis, et eme tibi que opus sunt, et reuertere ad locum tuum, et nulli sis onerosus. Hoc autem suggerebat diabolus, inuidens quieti eius et opportune uacationi ad Dominum, et utilitati multorum. Undique enim inimicus uenari eum et capere festinabat. Ille uero tanquam bone cogitationi acquiescens, descendit de monasterio suo. Et quia erat omnibus admirandus, ignotus tamen habere huiusmodi insidias astutie, notus autem et famosus omnibus a quibus uidebatur existens. Et cum post longum tempus mulierem uidisset, pro incautela sua supplantatus est, et incurrit in eam. Et ueniens in desertum locum sequente diabolo uestigia eius, cecidit iuxta flumen. Et cogitans quia gauisus 581 est inimicus  de ruina eius, uoluit semetipsum desperare, quia Spiritum Dei maxime contristauerit, et sanctos angelos, et uenerabiles Patres, quorum multi etiam in ciuitatibus habitantes superauerunt diabolum. Et cum nulli horum se facere similem posset, contristabatur ualde, et non recordabatur quia Deus est qui uirtutem tribuit his qui ad eum deuotissime conuertuntur. Cecatus ergo, et non uidens peccati sui curam, uoluit se in flumen illud iactare, ut perfectum gaudium faceret inimico. Ex multo itaque animi dolore infirmatus est corpore; et nisi postea misericors Deus auxilium prestitisset ei, ad perfectum gaudium inimici sine penitentia moreretur. Nouissime autem in se reuersus, cogitauit maiorem laborem in afflictione penitentie demonstrare, et supplicare  Deo in fletu et luctu, et ita rediit iterum ad monasterium suum. Et damnans ostium celle sue, sicut solet super mortuum, ita flebat supplicans Deo. Ieiunans autem et uigilans cum omni anxietate attenuauit corpus suum; et nec sic satisfactum putabat animo suo, quia congrue penituisset. Fratribus autem sepe ad eum uenientibus sue utilitatis causa, et pulsantibus ostium, ipse dicebat non se posse aperire, dicendo: Sacramento me constrinxi unum annum deuote me penitentiam agere; sed orate pro me. Nec enim inueniebat quomodo eis excusaret, quoniam illi scandalizabantur hec audientes de eo, quia erat apud eos honorabilis et ualde magnus monachus. Et fecit totum annum intente ieiunans, et deuote penitentiam agens. Die autem Pasche  nocte ipsa resurrectionis Dominice, tollens lucernam nouam posuit in cacabo nouo. Et cooperiens de cooperculo, a sero surrexit ad orationem, dicens: Misericors et miserator Dominus; qui et barbaros saluare uis, et ad ueritatis agnitionem uenire, ad te confugi fidelium Saluatorem, miserere mihi qui te plurimum exacerbaui, inimicum gaudere feci, et ecce mortuus sum obediens ei. Tu, Domine, qui et impiis et his qui sunt sine misericordia misereris, sed et proximis misericordiam impendere precipis, miserere humilitati mee. Apud te enim impossibile nichil est, quoniam secus infernum dissipata est sicut puluis anima mea. Fac misericordiam, quia benignus es et misericors, figmento tuo, qui et corpora que non sunt in die resurrectionis resuscitaturus es. Exaudi  me, Domine, quia defecit spiritus meus, et infelix anima mea. Tabefactum est etiam corpus meum, quod coinquinaui. Et iam uiuere non ualeo, pro eo quod non credidi. Ignosce peccatum per penitentiam, duplex habenti peccatum ex desperatione. uiuifica me contritum, et igne tuo precipe hanc lucernam accendi. Ut et ego accipiens fiduciam misericordie et indulgentie tue, per residuum tempus uite mee, quod mihi donaueris, mandata tua custodiam, et a timore tuo non recedam, sed deuote seruiam tibi amplius quam primo. Et hec in nocte ipsa resurrectionis cum multis lacrymis dicens, surrexit ut uideret si accensa esset lucerna. Et detecto cacabo, uidit quia non esset accensa. Et cecidit iterum in  faciem suam, rogans Dominum, et dicens: Scio, Domine, quia certamen factum est ut coronarer, non steti in pedibus, eligens magis propter carnis delectationem tormentis impiorum addici. Parce ergo mihi, Domine. Ecce enim iterum confiteor tue bonitati turpitudinem meam coram angelis tuis, et coram iustis omnibus, et nisi quia scandalizari possent, etiam hominibus omnibus confiterer. Deus miserere mei, ut et alios erudiam; Domine, uiuifica me. Et ita tribus uicibus orans, exauditus est. Et exsurgens inuenit lucernam ardentem clare. Et exsultans spe, confortatus gaudio cordis est, admirans de gratia Dei, qui ita et peccatis eius indulsit, et satisfecit iuxta petitionem eius et animum ipsius, et dicebat: Gratias ago tibi, Domine, quia etiam uite seculi huius indigno misertus  es, magno et nouo hoc signo fiduciam tribuens, parcis enim misericors animabus, quas tu creas. Ita autem perseuerante eo in confessione illuxit dies. Et letabatur in Domino, oblitus cibi corporalis. Ignem autem lucerne illius toto tempore uite sue seruauit, oleum subinde superinfundens, et faciens desuper quo minus exstingueretur. Et ita rursus diuinus Spiritus habitauit in eo, et factus est apud omnes insignis, humilitatem exhibens in confessione et actione gratiarum Domino cum letitia. Cui etiam ante aliquot dies mortis sue relatum est de transitu suo.



LIBELLUS SEXTUS. De eo quod monachus nichil debeat possidere.

1. Frater quidam renuntians seculo, et dans que habebat pauperibus, retinens autem pauca in sua  ratione, uenit ad abbatem Antonium . Quod cum agnouisset senex, dixit ei: Si uis monachus fieri, uade in illum uicum, et eme carnes, et impone corpori tuo nudo, et sic ueni huc. Et cum sic fecisset frater ille, canes et aues corpus eius lacerabant. Cum peruenisset autem ad senem, interrogauit si fecisset quod 582 ei dixerat. Illo autem ostendente corpus suum laceratum, dixit sanctus Antonius: Qui renuntiant seculo, et uolunt habere pecunias, ecce ita impugnati a demonibus discerpuntur.

2. Narrauit abbas Daniel de abbate Arsenio, quia uenit aliquando Magistrianus  , deferens ei testamentum cuiusdam senatoris parentis eius, qui reliquerat ei hereditatem magnam ualde. Et accipiens testamentum, uoluit illud scindere: Magistrianus  autem cecidit ad pedes eius, dicens: Deprecor te, ne scindas illud, quia incidetur mihi caput. Et dicit ei abbas Arsenius: Ego prius mortuus sum quam ille. Ipse autem modo mortuus est, quomodo me fecit heredem? Et remisit testamentum, nichil accipiens.

3. Aegrotauit aliquando memoratus abbas Arsenius in Scythi, et opus habuit in necessitate sua usque ad unam siliquam nummi. Et cum non inueniret, accepit a quodam uelut eleemosynam, et dixit: Gratias tibi ago, Domine, quia me dignum fecisti pro nomine tuo ad hoc peruenire, ut egens eleemosynam postularem.

4. Narrauerunt de abbate Agathone, quia longo tempore cellam sibi cum suis discipulis fabricaret. Quam cum perfecissent, et cepisset illic habitare,  uidit in ipsa hebdomada quedam non utilia sibi; et dixit discipulis suis illud quod Dominus apostolis dixerat: Surgite, eamus hinc . Discipuli autem contristati sunt ualde, dicentes: Si omnino uoluntatem habebas migrandi hinc, ut quid tantum laborem sustinuimus, edificantes longo tempore cellam? Incipient autem homines scandalizari in nobis, et dicere: Ecce iterum migrant, nusquam sedentes. Ille autem cum eos uidisset pusillanimes effectos, dicit eis: Etsi scandalizantur aliqui; sed iterum sunt alii qui edificentur et dicunt: Beati sunt isti, quia propter Deum migrauerunt, et sua omnia contempserunt. uerumtamen dico uobis, qui uult uenire, ueniat, quia ego interim uado. Illi uero prostrauerunt se in terram, rogantes ut concederet secum abire.

 5. Dixit abbas Euagrius  fuisse quemdam fratrem, qui nichil habuit in substantia sua, nisi tantum Euangelium, et ipsum uendidit in pauperum nutrimento . Dicens quodam uerbo, quod memorie dignum est commendari: Ipsum etiam, inquit, uerbum uendidi, quod iubet: uende omnia, et da pauperibus .

6. Abbas Theodorus, cognomento de Pherme, habebat tres Codices bonos. Et cum uenisset ad abbatem Macarium, dixit ei: Habeo tres Codices, et proficio ex lectione eorum. Sed et fratres petunt eos ad legendum, et ipsi proficiunt. Dic ergo mihi quid debeo facere? Et respondens senex, dixit: Boni sunt quidem actus, sed melius omnibus est nichil possidere.  Quod cum audisset, abiit, et uendidit memoratos Codices, et dedit indigentibus pretium ipsorum.

7. Narrauit quidam Patrum de abbate Ioanne Persa, quia ex multis uirtutibus suis ad profundam simplicitatem atque innocentiam peruenerit . Hic autem manebat in Arabia uicina Aegypti. Et mutuauit aliquando a fratre suo solidum unum, et emit linum ut operaretur. Et uenit frater rogans eum, et dicens: Dona mihi, abba, aliquantum lini, et faciam mihi uestimentum quo utar. Et dedit ei cum gaudio. Similiter et alius ueniens rogauit eum ut daret ei aliquantum lini, ut faceret sibi tegumentum. Et dedit ei. Et multis aliis petentibus dabat simpliciter cum gaudio. Postea uenit dominus solidi quem mutuo acceperat, uolens recipere quod mutuauerat.  Et dixit ei senex: Ego affero tibi eum. Et cum non haberet unde redderet, abiit ad abbatem Iacob dispensatorem, ut rogaret eum, et daret ei solidum. Et cum iret, inuenit in terra iacentem solidum, et non tetigit eum, sed fecit orationem, et reuersus est in cellam suam. Et uenit iterum frater ille, et cepit ei molestus esse pro solido. Et dicit ei: Ego reddam tibi. Et abiit iterum senex, et inuenit solidum in terra ubi erat prius, et rursus facta oratione reuersus est. Et ecce iterum cepit frater ille molestus esse, et dicit senex: Adhuc semel me exspecta, et affero tibi solidum tuum. Et surgens uenit ad illum locum, et inuenit ipsum solidum ibi; et facta oratione tulit eum, et uenit ad abbatem Iacobum,  et dicit: Abba, cum uenirem ad te, inueni hunc solidum in uia. Ostende ergo caritatem, et predica ieiunium, ne quis perdiderit eum. Et predicauit abbas, et nemo est inuentus qui perdidisset eum. Tunc uero dicit abbati Iacobo: Si ergo nemo eum perdidit, do eum illi fratri, quia ipsi debeo solidum. Et cum uenirem ad te ut tu mihi solidum prestares, et redderem debitum, inueni eum in uia. Et miratus est abbas Iacobus, quomodo compulsus pro debito inuenisset, et non statim tulisset eum, et reddidit solidum fratri illi. Et hoc erat mirabile de ipso: quia si ueniebat quis mutuum aliquid petere ab eo, non per seipsum dabat, sed dicebat fratri mutuum postulanti: uade, tolle tibi tu ipse quod opus habes. Et quando referebat quod mutuum accepisset, dicebat ei: Repone  illud iterum unde tulisti. Si autem nichil 583 referebat ille qui mutuum acceperat, senex nichil dicebat ei.

8. Narrauerunt quidam Patrum quia uenit aliquando frater aliquis in conuentum Cellarum coram abbate Isaac, uestitus modicum cucullum; et spectabat eum senex, dicens: Hic monachorum est habitatio; tu secularis es, et non poteris hic esse.

9. Dicebat autem fratribus abbas Isaac: Patres nostri et abbas Pambo, uetustis et de multis partibus resarcitis uestibus utebantur, nunc autem pretiosis uestibus utimini. Discedite hinc, desertastis locum hunc. Quando autem perfecturi erant ad messem, dicebat eis: Iam uobis nulla mandata dabo, quia non obseruatis.

 10. Dixit abbas Cassianus  quia Syncleticus aliquis nomine renuntiasset seculo, et facultates suas pauperibus diuidens, aliqua sibi retinuisset ad proprium usum, nolens perfecte ex omnibus renuntiantium humilitatem et communis monasteriorum uite suscipere regulam. Ad quem sancte memorie Basilius dixit hoc: Et senator esse desiisti, et monachum non fecisti.

11. Dixit quidam frater abbati Pisteramoni: Quid faciam, quoniam durum est mihi uendere quod manibus meis laboro. Et respondens dixit: Quia abbas Sisois et ceteri uendebant opus manuum suarum; hoc enim non ledet. Sed quando uendis, semel dic pretium speciei quam distrahis. Et si uis relaxare modicum pretii, in te est, sic enim et quietem inuenies.  Iterum dixit ei frater: Si habeo quod sufficiat necessitatibus meis aliunde, uidetur tibi ut non cogitem de labore manuum? Respondens senex, dixit: Quantumuis habeas, non negligas operari, et quantum potes, fac, tantum non cum turbatione animi.

12. Frater interrogauit abbatem Serapionem, dicens: Dic mihi unum uerbum. Dicit senex: Quid tibi habeo dicere, quia tulisti ea que erant uiduarum et orphanorum, et posuisti in fenestra. uiderat enim eam codicibus plenam.

13. Interrogata est beate memorie Syncletica: Si perfectum bonum est nichil habere? Et illa dixit: ualde bonum est his qui possunt. Etenim hi qui tolerare possunt, tribulationem quidem carnis habent,  sed anime requiem possident. Quoniam sicut fortia uestimenta dum calcantur, et pedibus sepius reuersantur, lauentur atque incandidantur, ita fortis anima per uoluntariam paupertatem amplius confirmatur.

14. Dixit abbas Hyperichius: Thesaurus monachi est uoluntaria paupertas. Thesauriza ergo tibi, frater, in celo, quia ibi ad requiescendum sine fine sunt secula.

15. Erat quidam sanctorum, Philagrius nomine. Hic habitabat in Ierosolymis, et laborabat operando, ut potuisset sibi ad panem sufficere. Et dum staret in platea, uolens uendere quod manibus suis fuerat operatus, contigit ut caderet cuidam saccellus cum solidis mille, et inueniens eum senex, stetit in eodem  loco, dicens: Necesse est modo eum qui perdidit huc uenire. Et ecce ueniebat, qui perdiderat, plorans. Tulit ergo eum seorsum, et reddidit saccellum suum. Quem ille rogabat ut acciperet aliquam partem ex eo, sed senex nullatenus acquieuit. Tunc ille cepit clamare et dicere: uenite, et uidete hominem Dei, quid fecit. Senex autem occulte fugiens, exiuit de ciuitate, ne agnosceretur de eo quid fecerat, et honorarent eum.

16. Interrogatus est senex quidam a fratre, quid faceret ut saluus esset. Ille autem exspolians se uestimento suo, et cingens lumbos suos, atque extendens manus, dixit: Sic debet nudus esse monachus ab omni materia seculari, et crucufigere se aduersus tentationem atque certamina mundi.

 17. Quidam rogauit senem quemdam, ut acciperet pecunias in suis necessitatibus profuturas. Ille autem nolebat, utpote qui operi manuum suarum esset sibi sufficiens . Sed dum ille persisteret obsecrando, ut saltem pro indigentium necessitate susciperet, respondit senex, et dixit: Duplex mihi opprobrium esset: quia et cum non indigeam, accipio; et aliena tribuens, uanam gloriam colligo.

18. uenerunt aliquando quidam Grecorum, ut darent eleemosynam in ciuitate Ostracines  , et assumpserunt sibi economos ecclesie, ut ostenderent eis qui necessitatem maiorem haberent. Illi autem duxerunt eos ad quemdam leprosum, et dederunt ei. Ille autem nolebat acccipere, dicens: Ecce modicas palmas habeo, quas operor, et facio plectas,  et ex eis manduco panem. Iterum duxerunt eos ad cellam unius uidue, que erat cum filiabus suis. Et cum pulsarent ostium, cucurrit filia eius ad ostium nuda. Mater autem eius abierat ad quoddam opus; erat enim candidatrix, et dabant filie eius uestimentum et nummos. Illa autem nolebat accipere, dicens uenisse matrem suam, et dixisse sibi: Confide, quia uoluit Deus, et inueni opus quod faciam hodie, unde habeamus uictum nostrum. Et cum uenisset mater eius, rogabant eam ut acciperet; et noluit, dicens: Ego habeo curatorem meum Deum, et eum tollere uos uultis a me hodie? Illi autem agnoscentes 584 fidem eius, glorificauerunt Deum.

19. uenit quidam uir magnus ignotus, portans  secum aurum in Scythi, et rogabat presbyterum eremi, ut erogaretur ad fratres. Dixit autem ei presbyter: Non opus habent fratres. Et cum nimis esset uehemens, et non acquiesceret, posuit sportam cum solidis in ingressu ecclesie, et dicit presbyter: Qui opus habet, tollat. Et nemo tetigit; quidam autem nec aspexerunt. Et dicit ei senex: Suscepit Deus oblationem tuam; uade, et da illud pauperibus. Et ualde edificatus discessit.

20. Attulit quidam seni pecuniam, dicens: Habe ad expensas tuas, quia senuisti et infirmus es; erat enim leprosus. Hic autem respondens dixit: Tu post sexaginta annos uenis auferre nutritorem meum? Ecce tantum temporis habens in infirmitate mea, nichil indigui, Deo tribuente et pascente me. Et non  acquieuit accipere.

21. Narrauerunt senes de quodam hortulano quia laboraret, et omnem laborem suum expenderet in eleemosynam. Et tantum sibi retinebat, quantum ad uictum ipsius sufficeret. Postea uero Satanas immisit in corde eius, dicens: Collige tibi aliquantam pecuniam, ne cum senueris aut egrotaueris, opus habeas ad expensas. Et collegit et impleuit lagenam de nummis. Contigit autem eum infirmari, et putrefieri pedem eius; et expendit quod collegerat in medicos, et nichil ei prodesse potuit. Postea uero uenit quidam de expertis medicis, et dicit ei: Nisi incideris pedem tuum, putrefiet. Et constituerunt diem ut inciderent eius pedem. Illa autem nocte rediens in semetipsum, et penitentiam agens de his que gessit,  ingemuit et fleuit, dicens. Memor esto, Domine, operum meorum priorum que faciebam, cum laboratorem in horto meo, ex quo pauperibus ministrabam. Et cum hoc dixisset, stetit angelus Domini, et dixit ei: Ubi sunt nummi quos collegisti? et ubi est spes de qua tractasti? Tunc intelligens, dixit: Peccaui, Domine; ignosce mihi, et amodo ulterius hoc non faciam. Tunc angelus tetigit pedem eius, et sanatus est statim. Et exsurgens mane, abiit in agrum operari. uenit ergo medicus secundum constitutum cum ferramentis, ut secaret pedem eius; et dicunt ei: Exiit a mane operari in agro. Tunc admiratus medicus perrexit in agrum, ubi operabatur ille. Et uidens eum fodientem terram, glorificauit Deum, qui reddiderat ei sanitatem.

 22. Frater interrogauit senem quemdam, dicens: uis teneo mihi duos solidos propter infirmatatem corporis ? uidens autem senex cogitationem eius, quia uellet tenere, dixit ei: Etiam. Et uadens frater in cellam suam, conterebatur cogitationibus suis, dicens: Putas uerum dixit mihi senex, an non? Et surgens iterum uenit ad senem, agens penitentiam et rogans, ac dicens: Propter Dominum dic mihi ueritatem, quia affligor a cogitationibus meis propter duos solidos. Dicit ei senex: Quia uidi te uoluntatem habere retinendi eus, dixi tibi ut retineres, uerumtamen non est bonum tenere plus quam opus est corpori. Si ergo duos solidos retinueris, in ipsis inuenietur spes tua. Et si contigerit  ut pereant, Deus iam non cogitat de nobis. Cogitationem ergo nostram iactemus in Domino, quoniam ipis cura est de nobis.



LIBELLUS SEPTIMUS. De patientia seu fortitudine.

1. Sanctus Antonius abbas cum sederet aliquando in eremo , animus eius tedium et confusionem cogitationum incurrit, et dicebat ad Deum: Domine, uolo saluus fieri, et non me permittunt cogitationes mee. Quid faciam in hac tribulatione, quomodo saluus ero? Et modice assurgens, cepit foras exire. Et uidit quemdam, tanquam seipsum, sedentem atque operantem; deinde surgentem ab operibus et orantem; et iterum sedentem, et plectum de palmis facientem, et inde rursus ad orationem  surgentem. Erat autem angelus Domini missus ad correptionem et cautelam dandam Antonio. Et audiuit uocem angeli, dicentis: Sic fac, et saluus eris. Ille autem, hoc audito, magnum gaudium sumpsit atque fiduciam. Et ita faciens, salutem quam querebat inuenit.

2. Frater quidam interrogauit abbatem Agathonem, dicens: Mandatum mihi uenit, et est mihi pugna grauis in loco, quo est ipsum mandatum. uolo ergo propter mandatum pergere illud, et pauesco bellum. Dicit ei senex: Sic erat Agatho; implebat mandatum, et uincebat bellum.

3. Dixit abbas Ammonas, quia quatuordecim annos fecerit in Scythi, deprecans Deum die ac nocte, ut daret ei uirtutem superandi iram.

 4. Dixit abbas Besarion, quia quadraginta noctes manserit inter spinas stans, et non dormierit

5. Frater quidam sedens singularis turbabatur, et pergens ad abbatem Theodorum de Pherme, dixit ei, quia conturbaretur. Senex autem dixit ei: uade, humilia 585 mentem tuam, et subde te, et habita cum aliis. Abiit autem in montem, et mansit cum aliis. Et reuersus est postea ad senem, et dixit ei: Nec cum aliis hominibus habitans, quietem inuenio. Et dixit ei senex: Si solitarius non quiescis, neque cum aliis, cur uoluisti monachum facere? nonne ut sustineas tribulationes? Dic autem mihi quot annos habes in habitu isto? Et dicit ei: Octo. Et dicit ei senex: Crede mihi, habeo in habitu isto septuaginta annos, et nec una die potui requiem inuenire; et tu  in octo annis requiem uis habere?

6. Interrogauit cum iterum frater quidam, dicens: Si fiat subito sonus ruine alicuius, fit tibi timor, abba? Et dixit ei senex: Si celum terre adhereat, Theodorus non formidat. Poposcerat enim precibus a Deo ut auferretur ab eo formido, et propterea interrogauit eum frater.

7. Dicebant de abbate Theodoro, et abbate Lucio de Nono Alexandrie  , quia fecerint quinquaginta annos, seducentes animos suos, et dicentes: Transacta hieme ista, migrabimus hinc. Et iterum quando fiebat estas, dicebant: Quia transacto estiuo, discedemus hinc. Et sic fecerunt toto tempore conuersationis sue semper reminiscendi Patres.

 8. Dixit abbas Pastor de abbate Ioanne breuis stature quia rogauerit Dominum, et abstulerit ab eo omnes passiones, et effectus est securus, et ueniens dixerit cuidam seni: uide hominem quietum, et nullam habentem pugnam. Et dixit ei senex: uade, roga Dominum, ut iubeat in te moueri pugnam, quoniam proficit pugnando anima. Et cum redisset in eo pugna, ulterius non orauit, ut auferretur ab eo pugna, sed dicebat: Domine, da mihi tolerantiam sustinendi has pugnas.

9. uenit abbas Macarius maior ad abbatem Antonium in montem; et cum pulsasset ostium, exiuit ad eum, et dixit ei: Tu quis es? Et ille ait: Ego sum Macarius. Et claudens ostium intrauit, et dimisit eum foris. Et cum uidisset postea patientiam eius, aperuit  ei. Et adgaudens ei, dicebat: Multum tempus est ex quo te uidere desiderabam, audiens de te. Et exhibens ei hospitalitatem, refecit eum; erat enim fessus de multo labore. uespere autem facto infudit sibi abbas Antonius modicas palmas, et dicit ei abbas Macarias: Da mihi, ut ego infundam quod operer. Ille autem dixit: Non habeo plus. Et faciens fasciculum maiorem, infudit eum. Et sedentes a sero, et colloquentes de utilitate animarum, faciebant plectam, et ipsa plecta per fenestram descendebat in spelunca. Et egrediens mane sanctus Antonius, uidit collectionem plectarum abbatis Macarii, et admiratus est, et osculatus manus eius, dicebat: Multa uirtus de istis egreditur.

10 Descendit aliquando ipse Macarius de Scythi  ad locum qui dicitur Terenuthin, et intrauit dormire in monumento, ubi erant antiquitus sepulta corpora paganorum. Et traxit unum corpus sub caput suum tanquam plumatium de scirpo  . Demones autem uidentes fiduciam eius, inuisi sunt, et uolentes terrere eum, uocabant quasi quamdam mulierem, dicentes: Nonna  illa, ueni nobiscum ad balneum. Et alter demon de sub ipso tanquam ex mortuis illis respondit, diceas: Peregrinum quemdam habeo super me, non possum uenire. Senex autem non expauit, sed confidens tundebat corpus illud, dicens: Surge, uade, si potes. Quod cum audissent demones, clamauerunt uoce magna, dicentes: uicisti nos. Et fugerunt confusi.

11. Dicebat abbas Mathois: uolo aliquod leue  opus et continuum, quam graue quod cito finitur.

12. Narrauerunt de abbate Milido  , quia cum habitaret aliquando cum duobus discipulis in finibus Persarum, exierunt duo filii imperatoris secundum consuetudinem in uenationem, et miserunt retia in longum per millia quadraginta, ut quodcunque intra retia inueniretur, occiderent. Inuentus est autem senex cum duobus discipulis intra retia. Et cum uidisent eum pilosum et terribilem aspectu, admirati sunt, et dixerunt ei: Homo es, an spiritus aliquis? dic nobis. Et dixit eis: Homo sum peccator, et exiui flere peccata mea; et adoro Filium Dei uiui. Illi autem dixerunt ei: Non est alius Deus, nisi Sol, et Ignis, et Aqua  ; ipsos adora, et sacrifica eis.  Et ille respondit: Ista creature sunt, et erratis. Sed obsecro uos, conuertimini, et agnoscite uerum Deum, qui et ista creauit, et cetera omnia. Illi autem deridentes, dixerunt: Condemnatum et crucifixum dicis esse uerum Deum? Etiam, inquit, ipsum qui crucifixit et occidit mortem, hunc dico esse uerum Deum. Illi autem tam ipsi quam fratribus qui cum eo erant inferentes tormenta, cogabant eos sacrificare. Et duos quidem fratres post plurima tormenta decapitauerunt, senem autem diebus multis torquebant. Postea uero statuerunt eum in quodam loco, et sabittabant in ipso quasi ad signum: unus a dorso, et alter a pectore. Dicit eis senex: Quoniam facti estis in consensu in unum, ut effundatis 586 sanguinem innocentem, crastina in momento hac  hora, que modo est, sine filiis remanebit mater uestra, et priuabitur affectu uestro, et propriis sagittis inuicem sanguinem uestrum effundetis. Illi autem subsannantes uerba eius, exierunt in crastino, ut uenarentur. Et contigit ut euaderet unus ceruus de rete eorum, et ascenderunt equos, et currebant ut comprehenderent ceruum: qui cum iactassent sagittas post impsum, inuicem sibi in cor dederunt, et mortui sunt iuxta uerbum quod predixerat senex.

13. Dixit abbas Pastor: Quia uirtus monachi in tentationibus apparet.

14. Dixit iterum qui supra quia Isidorus presbyter de Scythi allocutus sit aliquando plebem fratrum, dicens: Fratres, nunquid non ad laborandum uenimus in hoc loco? Et nunc uideo, quia nullus hic labor est.  Ego igitur collecta pelle mea uado ubi est labor, et ibi inuenio requiem.

15. Dixit sancta Syncletica: Si in monasterio cum aliis uersaris, non mater locum; lederis enim, si facias hoc. Etenim sicut gallina si dereliquerit oua sua fota, sine pullis ea exire facit; ita monachus uel uirgo frigescit et mortificatur in fide, de loco ad locum transeundo.

16. Dixit iterum aliud: Diabolus cum per stimulos paupertatis non mouerit, diuitias adhibet ad seducendum . Et dum per contumelias et opprobria non preualet, laudes et gloriam adhibet. Sin autem satietatem corporis immittit, et cum delectationibus seducere non potest, per molestias, que contra uotum eueniunt,  animam conatur subuertere. Infirmitates autem quasdam graues expetendo aduersus eum qui tentandus est adhibet, ut per eas pusillanimes faciens monachos, conturbet caritatem eorum quam habent ad Deum. Sed quamuis concidatur corpus, et febribus ualidis inflammetur, insuper etiam intolerabili siti affligatur, siquidem peccator es qui hec sustines, recordare futuri seculi penas, et eternum ignem, et iudicialia tormenta; et ita non deficies ad ea que in presenti contingunt; insuper et gaude, quia uisitauit te Deus. Et illud famosissimum dictum in lingua habeto, id est, Castigans castigauit me Dominus, et morti non tradidit me . Si ferrum es,  per adhibitum tibi ignem amittes eruginem. Quod si iustus es et hec pateris, de magno ad maiora promoueris. Aurum es, sed per ignem probatior eris. Datus est enim tibi angelus Satane, stimulus carnis tue . Exsulta uidens, cui similis factus es, Pauli enim simile donum meruisti accipere. Si febribus, si rigore frigoris castigaris, memor esto quid Scriptura dicit: Transiuimus per ignem et aquam; residuum est quod sequitur, ut inducamur in refrigerium . Obtinuisti primum, exspecta secundum, agens que uirtutum sunt. Clama uerba Prophete, dicentis: Pauper et inops et dolens ego sum . Perfectus enim eris per huiusmodi tribulationem. Ait enim: In tribulatione dilatasti me . In his ergo maxime exercitiis animas nostras  probemus, ante oculos enim habemus aduersarium nostrum.

17. Dixit iterum [1 1Kb] : Si infirmitas molesta nobis fuerit, non contristemur, tanquam qui pro infirmitate et uulnere corporis non possimus stare ad orandum aut psallendum ad uocem. Hec autem omnia nobis pro destruendo corporis desiderio necessaria sunt, quoniam ieiunia et labores propter turpes delectationes nobis constituta sunt. Si igitur egritudo ista retundit, superflua de his obseruandis ratio est. Sicut enim magno et forti medicamine egritudo, ita egritudine corporis uitia reciduntur. Et hec est magna uirtus, quando in infirmitatibus tolerantia fuerit, et gratiarum actio mittitur ad Deum. Si amittimus oculos, non feramus grauiter. Extollentie enim instrumentum  amisimus, sed interioribus oculis gloriam Domini speculemur. Surdi facti sumus? non contristemur, quia auditum uanum amisimus. Manus uestre ex aliqua passione debilitate sunt? sed interiores paratas habeamus aduersus inimici tentationes. Infirmitas totum corpus nostrum tenet? sed nostro interiori homini sanitas crescit.

18. Dixit iterum que supra [2 1Kb] : Qui in seculo isto aliqua crimina commiserunt, etiam nolentes mittuntur in carcerem, et nos pro peccato nostro redigamus nosmetipsos in custodiam, ut uoluntaria mentis nostre uindicta futuras a nobis penas amoueat. Si ieiunas, non tibi inuenias occasionem dicendi, quia exacerbatus in egritudinem incurristi, quoniam et qui non ieiunant similes egritudines incurrunt. Inchoasti  aliquid boni? non reuoceris per impedimenta inimici, quoniam et ipse inimicus patientia tua destruetur. Etenim qui nauigare ceperint, primo pandentes uela prosperum uentum inueniunt; postea autem contrarius uentus eis occurrit. Sed naute non mox propter incursum contrarii uenti, aut exonerant aut deserunt nauim, sed paululum sustinentes aut pugnantes aduersus procellam, iterum rectum cursum inueniunt. Ita ergo et nos in contrarium spiritum incurrentes, crucem pro uelo erigamus, 587 et sine periculo seculi istius nauigium explicabimus.

19. Dicebant de abbatissa beate memorie uirgine Sara, quod supra alueum fluminis sexaginta annos  habitauerit, et nunquam inclinata est, ut flumen ipsum aspiceret.

20. Dixit abbas Hypericnius: Hymni spirituales sint in ore tuo, et meditatio assidua subleuet pondus tentationum superuenientium tibi. Huius enim rei exemplum manifestum est uiator sarcina alicuius oneris pregrauatus, flando et respirando, oneris et uie paulatim laborem imminuit.

21. Dixit iterum qui supra: Oportet nos aduersus tentationes armari, quoniam modis omnibus ueniunt; sic enim superuenientibus eis probati apparebimus.

22. Dixit quidam senex: Si uenerit homini tentatio, undique ei multiplicantur tribulationes, ut pusillanimis fiat et murmuret. Et narrauit senex ita: Frater quidam erat in cella, et uenit super eum tentatio;  et si quis eum uidebat, nec salutare cum uolebat, neque in cellam recipere; et si opus habebat panem, nemo mutuabat ei; et si de messe ueniebat, nemo eum, sicut erat consuetudo, ut reficeret, inuitabat. uenit autem semel de messura per cauma, nec panes habuit in cella sua; et in his omnibus gratias agebat Deo. uidens autem Deus patientiam eius, abstulit bellum tentationis ab eo. Et ecce quidam statim ostium pulsabat, trahens camelum onustum pane ab Aegypto; quod cum uidisset frater ille, cepit flere, dicens: Domine, non sum dignus uel modice tribulari. Et cum transisset tribulatio eius, tenebant eum fratres in cellis suis, et in ecclesia, et repausabant eum.

 23. Dicebat senex: Propterea non promouemur, quia nescimus mensuras nostras, neque patientiam habemus in opere quod cepimus, sed sine labore aliquo uirtutem uolumus possidere.

24. Quidam frater interrogauit senem, dicens: Quid facio, quia cogitatio mea non dimittit me hora una sedere in cella mea? Et dicit ei senex: Fili, reuertere, sede in cella tua, et labora manibus tuis, et ora Deum incessanter, et iacta cogitatum tuum in Domino, et ne te quis seducat exire inde. Et dicebat: Quia erat quidam adolescens secularis, habens patrem, et desiderabat fieri monachus: et dum multum supplicaret patri suo ut dimitteret eum conuersari, non acquiescebat; postmodum autem rogatus a fidelibus amicis uix acquieuit.  Et egressus frater ille adolescens, introiuit in monasterium; et factus monachus cepit omne opus monasterii perfecte perficere, et ieiunare quotidie; cepit etiam et biduanas abstinere, similiter semel in hebdomada reficere. uidebat autem eum abbas suus, et mirabatur, et benedicebat Deum in abstinentia et labore ipsius. Contigit ergo post aliquod tempus, cepit frater ille supplicare abbati suo, dicens: Rogo te, abba, ut dimittas me, et uadam in eremo. Dicit ei abbas: Fili, noli hoc cogitare, non potes sufferre talem laborem, et preterea tentationes diaboli et uersutias eius; et cum contigerit tibi tentatio, non inuenies ibi qui te consoletur a perturbationibus inimici, que tibi illate fuerint. Ille autem cepit amplius  rogare eum ut permitteret abire. uidens autem abbas eius quia tenere quia tenere eum non poterat, facta oratione, dimisit eum. Postmodum dicit abbati suo: Rogo te, abba, ut concedas qui ostendant mihi iter, quo pergere debeam. Et ordinauit cum eo duos monachos monasterii, et abierunt cum eo. Ambulantibus autem eis per eremum una die et altera, defecerunt pre estu, et proiicientes se in terram iacebant, et soporati modico somno, ecce aquila uenit, percutiensque eos de alis suis, precessit procul, et sedit in terra. Euigilantes uiderunt aquilam, et dixerunt ei: Ecce angelus tuus, surge et sequere eam. Et surgens, ualedicensque fratribus, sequebatur eam; et uenit usque ubi stabat aquila illa: que mox surgens, uolauit usque ad unum stadium, et iterum sedit; similiter  sequebatur eam frater ille: et iterum uolauit, et sedit non longe, et factum est hoc per horas tres. Postmodum autem dum sequeretur eam, diuertit ipsa aquila in dexteram partem sequentis se, et non comparuit. Frater ergo ille nichilominus sequebatur; et respiciens, uidit tres arbores palmarum, et fontem aque, et speluncam modicam, dixitque: Ecce est locus quem mihi preparauit Dominus. Et ingressus cepit sedere in ea, sumens cibum dactylorum, et de fonte aquam bibens, et fecit ibidem annos sex solitarius, neminem uidens. Et ecce una die uenit ad eum diabolus in similitudinem cuiusdam senioris abbatis, habens uultum terribilem. uidens autem illum frater ille timuit, et procidens in orationem, surrexit. Et dicit ei diabolus: Oremus iterum, frater. Et surgentes,  dixit diabolus: Quantum temporis habes hic? Et respondit: Habeo annos sex. Dicit ei demon: Ecce te uicinum habui, et non potui cognoscere, nisi ante dies quatuor quia hic habitares. Et ego non longe a te habeo monasterium; et ecce anni sunt undecim, quod de monasterio non exiui nisi hodie, quo cognoui quod hic mihi in 588 uicino habitares. Et cogitaui mecum dicens: uadam ad hominem Dei istum, et cum eo conferam quod potest esse saluti anime nostre? Et hoc dico, frater, quia nichil proficimus sedentes in cellis nostris, quia corpus et sanguinem Christi non percipimus, et timeo ne efficiamur exteri ab eo, si nos ab hoc mysterio elongauerimus; sed dico tibi, frater, ecce hinc ad tria millia est monasterium habens presbyterum; eamus cata Dominicum  diem, aut post duas hebdomadas, et accipiamus corpus et sanguinem Christi, et reuertamur ad cellas nostras. Placuit autem hec suasio diabolica fratri illi: Et ueniente Dominico die, ecce diabolus uenit et dicit ei: ueni, eamus, quia hora est. Et exeuntes perrexerunt ad predictum monasterium, ubi ille presbyter erat; et ingressi in ecclesiam, miserunt se in orationem. Et exsurgens ab oratione frater ille, respiciens non inuenit hunc qui adduxerat eum illuc, et dixit: Ubi putas perrexit? ne ad commune necessarium ambulauit? Et cum diu sustineret, non uenit. Postmodum autem exiens foras, requirebat eum. Et cum non reperisset, dixit ad fratres loci illius interrogans eos: Ubi est abbas ille, qui mecum in ecclesiam  ingressus est? Et dicunt ei: Nos neminem uidimus alium nisi te tantum. Tunc cognouit frater ille quia demon fuisset, et dixit: uide cum qua argutia diabolus me eiecit de cella mea; sed tamen non ad me pertinet, quia ad bonum opus ueni; percipio corpus et sanguinem Christi, et sic reuertar ad cellam meam. Et post factas missas in ecclesia, uolens reuerti frater ille ad cellam suam, tenuit eum abbas monasterii ipsius, dicens: Nisi refeceris nobiscum, non dimittemus te reuerti. Et cum percepisset cibum, reuersus est in cellam suam. Et ecce iterum diabolus uenit in similitudinem iuuenis cuiusdam secularis, et cepit eum respicere a summo capite usque ad pedes, et dicere: Ipse est iste? Non est hic. Et cepit eum considerare. Et dixit ei frater: Quare me sic  respicis? At ille ait: Puto non me cognoscis: tamen post tantum tempus quomodo me habes cognoscere? ego sum uicinus patris tui, filius illius. Quomodo? Non est dictus pater tuus sic, et mater tua tale nomen non habuit, et soror tua sic non est dicta, et tu sic non uocaris? et mancipia illa et illa sic non sunt dicta? Mater uero tua et soror ante tres annos mortue sunt; pater uero tuus modo defunctus est, et te fecit heredem, dicens: Cui habeo dimittere substantiam meam, nisi filio meo uiro sancto, qui reliquit seculum, et abiit post Deum? Ipsi dimitto omnia bona mea. Modo autem qui habet Dominum, et scit ubi est, dicat, ut ueniens distrahat omnem substantiam, et eroget eam pauperibus pro anima mea et sua. Et perrexerunt multi requirentes te, et minime  inuenerunt; ego autem ueniens ex occasione pro quodam opere huc, cognoui te: unde non facias moras, sed ueni et uende omnia, et fac secundum uoluntatem patris tui. Respondens frater ille dixit: Non necesse habeo reuerti ad seculum. Dicit diabolus: Si non ueneris, et deperierit substantia illa, in conpectu Dei tu exinde reddes rationem. Quid enim mali dico tibi, ut uenias et eroges ea pauperibus et egenis, quomodo bonus dispensator, ut non a meretricibus et male uiuentibus extricetur, quod pauperibus dimissum est? aut quid onerosum est ut uenias et facias eleemosynas secundum uoluntatem patris tui pro anima tua, et reuertaris in cellam tuam? Quid multa? suadens fratrem deposuit in seculum; et ueniens cum eo usque ad ciuitatem, reliquit eum.  uoluit autem frater ille ingredi in domum patris sui, tanquam iam defuncto eo, ecce ipse pater eius uiuus egrediebatur; et uidens eum non cognouit, et ait ad eum: Tu quis es? Ille uero turbatus nichil poterat respondere. Et cepit eum iterato pater eius interrogare unde esset. Tunc confusus, dixit ei: Ego sum filius tuus. Et ait ei: Ut quid reuersus es? Erubescebat autem ei dicere, quod uentum erat, sed dixit: Charitas tua fecit me reuerti, quia desiderabam te. Et remansit ibi. Et post aliquantum tempus incurrit in fornicationem, et multis suppliciis afflictus a patre suo, infelix ipse non egit penitentiam, sed remansit in seculo; ideoque dico, fratres, quia monachus  nunquam debet quouis, suasus ab aliquo, egredi cellam suam.

25. uenerunt quidam in eremo ad senem quemdam magnum, et dixerunt ei: Quomodo contentus es hic, abba, et sustines laborem hunc ? Et dixit eis senex: Totus labor temporis mei, quem hic sustineo, non est idoneus comparari ad unam diem tormentorum que peccatoribus in futuro seculo preparantur.

26. Dicebat senex: Quia antiqui non cito migrabant de loco ad locum, nisi forte pro tribus rebus, id est, si quis erat, qui contristaretur aduersus eum, et satisfaciens ei per omnia non potuisset eum placare; aut iterum si contigisset ut a pluribus laudaretur, aut si in tentatione fornicationis incurrisset.

 27. Frater quidam dixit abbati Arsenio: Quid facio, abba, quia affligor a cogitatione mea, dicens: Quia non potes ieiunare, 589 neque laborare, uel infirmos uisitare, quia et hoc merces est. uidens autem senex diabolica semina esse, dixit ei: uade, manduca, bibe, et dormi, tantummodo de cella non exeas, sciens quia perseuerantia celle perducit monachum in ordinem suum. Qui cum fecisset tres dies, extediatus est, et inueniens paucas palmulas, scidit eas; et iterum in crastino cepit plectam facere ex eis. Qui cum esurisset, dixit intra se: Ecce alie pauce sunt palme, explico eas, et manduco. Et cum perexpendisset eas, dixit iterum: Lego parum, et sic manduco. Et cum legisset, dixit: Dicam aliquantos psalmos, et iam securus manduco. Et ita paulatim  proficiebat Deo cooperante, donec ueniret ad ordinem suum. Et cum accepisset fiduciam aduersus cogitationes malas, uincebat eas.

28. Interrogatus est senex, quare sedens frater in cella tedium pateretur. Et dixit ei senex: Quia adhuc non uidisti neque speratam resurrectionem, neque accensa tormenta: nam si hec uidisses, et ita esset cella tua plena uermibus, ut usque ad collum tuum mergereris in ipsis, sustineres utique, et non extediareris.

29. Quemdam senem rogabant fratres, ut quiesceret a graui labore. Ille autem respondit eis: Credite mihi, o filii, quia Abraham penitebatur, cum uideret magna et preclara dona Dei, cur non amplius fuerit in laboribus decertatus.

 30. Frater interrogauit senem, dicens: Cogitationes mee nutant, et tribulor. Et ille dixit: Tu sede in cella tua, et cogitationes iterum ueniunt; sicut enim si asina ligata sit, pullus eius uagatur et currit huc atque illuc, semper autem ad matrem suam reuertitur, ubicunque ierit; ita erunt et cogitationes eius qui propter Deum tolerabiliter in cella sua resederit; quia etsi ad modicum nutant, sed iterum reuertuntur ad eum

31. Senex quidam sedebat in eremo, qui longe habebat aquam a cella sua, per duodecim millia; ubi dum semel iret haurire aquam, defecit, et dixit: Quid necesse est ut hunc laborem patiar? uenio et habito circa aquam hanc. Et cum hoc dixisset, conuersus  uidit quemdam sequentem se et numerantem uestigia sua: interrogauit autem eum, dicens: Quis es tu? Et ille dixit: Angelus Domini sum, et missus sum numerare uestigia tua, et dare tibi mercedem. Quod cum audisset senex, forti animo factus promptior, et adhuc longius posuit cellam suam ab aqua illa.

32. Dicebant Patres: Si tibi contigerit tentatio in loco quo habitas, non deseras locum in tempore tentationis; quia si deserueris, quocunque perrexeris, ante te inuenies quod fugiebas; sed patiens esto donec tentatio transeat, ne discessio tua aliis scandalum faciat, et ne forte aliis qui circa locum ipsum habitant tribulationem ingerat discessio tua.

33. Frater quidam erat in congregatione inquietus, et frequenter mouebatur ad iram . Dicit ergo in semetipso: uado, et solus alicubi habitabo; et cum non habeo cum quo dicam, uel audiam, ero quietus, et quiescit a me passio ire. Egrediens ergo manebat in spelunca solus. Una autem die implens sibi surisculam aque, posuit illam in terra: contigit autem ut subito uersaretur: ille uero impleuit secundo, et iterum uersata est: deinde tertio implens posuit eam, et rursus uersata est. Qui commotus furore, tenuit uasculum illud, et fregit; in se autem conuersus, cognouit quia ab eodem demone iracundie sit illusus, et dixit: Ecce ego et solus sum, et uicit me; reuertar ergo in congregationem, quia ubique labor et patientia opus est, et maxime adiutorium Dei. Et surgens reuersus est in locum suum.

 34. Frater interrogauit senem , dicens: Quid facio, Pater, quia nichil operer monachile, sed in negligentia quadam sum manducans, bibens, et dormiens, et insuper in cogitationibus turpibus et multa perturbatione sum, transiens ab opere ad opus, et a cogitationibus ad cogitationes? Dixit autem ei senex: Tu sede in cella tua, et fac quod potes sine perturbatione; ita est enim parum quod tu modo facis, sicut quando abbas Antonius magna et plurima faciebat in eremo. Credo enim in Deo, quia quicunque sedet in cella propter nomen eius, et custodit conscientiam suam, inueniatur et ipse in Antonii loco.

35. Interrogatus est senex, quomodo oporteat uigilantem  monachum non scandalizari, quando uidet aliquos ad seculum reuertentes. Et respondit: Intueri debet monachus canes, qui uenantur lepores; et sicut unus ex eis uidens leporem insequitur, ceteri autem tantummodo canem uidentes currentem, aliquandiu cum ipso currunt, postea uero lassantes post se reuertuntur; solus autem ille qui uidit leporem sequitur donec comprehendat, nec impeditur ab intentione cursus sui propter illos qui post se reuertuntur, sed neque precipitiis, neque de siluis, neque de uepribus cogitans, sed in spinis aliquoties incurrens raditur et pungitur, et non quiescit donec comprehendat. Ita et monachus, uel qui Dominum Christum querit, cruci indesinenter intendit, que  occurrunt scandala omnia preteriens, donec ad crucifixum perueniat.

590 36. Dixit senex: Sicut arbor fructificare non potest, si sepius transferatur, sic nec monachus frequenter migrans potest fructificare.

37. Frater quidam dum sollicitaretur a cogitationibus propriis, ut exiret a monasterio, indicauit hoc ipsum abbati. Ille autem dixit: uade, et sede, et da parieti celle tue corpus tuum in pignore, et non exeas inde: cogitationem autem tuam dimitte; cogitet quantum uult, tantum ne eiicias de cella tua corpus tuum.

38. Dixit senex: Cella monachi est caminus ille Babylonius, ubi tres pueri Filium Dei inuenerunt; sed et columna nubis est ex qua Deus locutus est  Moysi.

39. Frater quidam nouem annis mansit impugnatus a cogitationibus suis, ut exiret de congregatione fratrum, et quotidie tollebat pelliculam suam, in qua iacere solitus erat, ut exiret. Et quando fiebat uespere dicebat in seipso: Crastina hinc discedo. Et mane dicebat in cogitatione: Extorqueamus nobis hic stare et hodie propter Dominum. Qui cum implesset nouem annos, de die in diem ita faciens, abstulit Dominus ab eo tentationem eius.

40. Frater quidam incidens in tentationem, tribulando perdidit regulam monachilem; et cum iterum uellet obseruantie regularis sibi principia dare, a tribulatione impediebatur, et dicebat in seipso: Quando habeo me ita inuenire, sicut aliquando eram?  Et deficiens animo non preualebat uel inchoare monachi opus. ueniens autem ad quemdam senem, narrauit ei que agebantur circa ipsum: senex autem audiens ea de quibus affligebatur, adhibuit ei tale exemplum, dicens: Homo quidam habuit possessionem, et de negligentia eius in sentibus redacta est, et repleta est tribulis et spinis. uisum est autem ei postea ut excoleret eam; et dixit filio suo: uade, et purga agrum possessionis illius. Et uenit filius eius ut purgaret. Qui cum respexisset, uidit multitudinem tribulorum et spinarum increuisse ei; et deficiens animo, dixit ad seipsum: Quando ego habeo hec omnia eradicare et purgare? Et proiiciens se in terram cepit dormire; hoc autem fecit multis diebus. Posthec uenit pater eius uidere quod fecerat, et inuenit  eum nichil operatum. Et dixit ei: Quare usque modo nichil fecisti? Et dixit iuuenis ille patri suo: Mox ut ueniebam operari, pater, cum uidissem multitudinem hanc tribulorum et spinarum, reuocabar ab assumptione laboris, et pre tribulatione proiiciebam me in terra, et dormiebam. Tunc dixit ei pater suus: Fili, ad mensuram latitudinis, quam iacens in terra occupas, per singulos dies operare, et ita paulatim proficiet opus tuum, et tu pusillanimis non efficieris. Quod cum audisset iuuenis, fecit sic; et in paruo tempore purgata est et exculta possessio. Et tu ita, frater, paulatim operare et non deficies, et Deus per gratiam suam restituet te iterum priori ordini tuo. Hoc audito, frater ille abiit, et cum omni  ni patientia sedens faciebat sicut edoctus fuerat a sene; et sic inueniens requiem, promouebatur per Dominum Christum.

41. Senex quidam erat qui frequenter egrotabat . Contigit autem eum uno anno non egrotare; qui affligebatur grauiter et plorabat, dicens: Dereliquit me Deus, et non uisitauit me.

42. Dixit senex quia frater aliquando stimulabatur a cogitationibus suis per annos nouem, ita ut metu ipso desperaret de salute sua ; et adiudicauit semetipsum dicens: Perdidi animam meam; et iam quia perii, uadam ad seculum. Qui cum abiret, uenit ei in uia uox dicens: Tentationes quas in nouem annis sustinuisti, corone tue erunt; reuertere  ergo in locum tuum, et subleuabo te a cogitationibus malis. Unde agnoscitur quia non est bonum desperare de se aliquem pro his que in cogitationibus ueniunt. He enim cogitationes magis coronam nobis prouident, si bene eas exegerimus.

43. Senex quidam erat in Thebaida sedens in spelunca, et habuit quemdam discipulum probatum: consuetudo autem erat ut senex uespere doceret discipulum, et commoneret eum que erant anime profutura; et post admonitionem, faciebat orationem, et dimittebat eum dormire. Contigit autem laicos quosdam religiosos scientes multam abstinentiam senis uenire ad eum; et cum consolatus eos fuisset, discesserunt. Post quorum discessum sedit iterum senex uespere post missas secundum consuetudinem,  admonens illum fratrem et instituens eum. Et cum loqueretur, grauatus est somno; frater autem sustinebat, donec excitaretur senex, et faceret ei iuxta consuetudinem orationem. Cum ergo, non euigilante sene, diu sederet discipulus, compulsus est cogitationum suarum molestia recedere et dormire; qui extorquens sibi, restitit cogitationi, et resedit. Iterum autem compellebatur somno, et non abiit. Similiter factum est usque septies, et restitit animo suo. Posthec iam media nocte transacta euigilauit senex, et inuenit eum assidentem sibi, et dicit. Usque modo non discessisti? Et ille dixit: Non, quia me non dimiseras, 591 Pater. Et senex dixit; Quare me non excitasti? Et ille respondit: Non te presumpsi pulsare, ne te contribularem. Surgentes  autem ceperunt facere matutinos, et post matutinorum finem, dimisit senex discipulum; qui cum sederet solus, factus est in excessu mentis: et ecce quidam ostendebat ei locum gloriosum, et sedem in eo, et super sedem septem coronas. Interrogabat autem illum qui hec ostendebat ei, dicens: Cuius sunt hec? Et ille dixit: Discipuli tui, et locum quidem et sedem pro conuersatione sua donauit ei Deus; has uero septem coronas nocte ista promeruit. Hec audiens senex miratus est, et tremefactus uocauit discipulum, et dicit ei: Dic mihi quid feceris nocte hac. Et ille respondebat: Ignosce mihi, Pater, quia nichil feci. Senex autem estimans quia humiliando se non eonfiteretur, dixit ei: Crede, non quiesco, nisi dixeris mihi quid  fecisti, uel quid cogitasti nocte hac. Frater autem nichil sibi conscius quid egisset, non inueniebat quid diceret; dicebat autem seni: Ignosce mihi, Pater, nichil feci, nisi tantum hoc quod compulsus sum motu cogitationum mearum, ut discederem et dormirem septies, sed quia a te dimissus secundum consuetudinem non fueram, non recessi. Audiens autem hoc senex, statim intellexit quia quoties restitit cogitationi sue, toties coronabatur a Deo. Et fratri quidem nichil horum dixit, causa utilitatis eius, sed aliis narrauit hec spiritualibus Patribus, ut discamus quia et pro paruis cogitationibus Deus nobis coronam tribuit. Bonum ergo est, ut extorqueat sibi ipse homo in omni re propter Deum; etenim, sicut scriptum est, Regnum celorum uim patitur, et uiolenti diripiunt  illud .

44. Aegrotauit aliquando senex quidam qui solitarius habitabat; et quia non habebat qui ei seruiret, surgebat, et quodcunque inuenisset in cella sua, manducabat; et cum aliquot diebus ita fieret, nemo ueniebat ad uisitationem eius. Transactis autem triginta diebus, et nullo ueniente ad eum, misit Dominus angelum suum, qui ministraret ei; et cum sic fieret per septem dies, recordati sunt patres et dixerunt ad inuicem: Eamus et uideamus ne forte infirmetur ille senex. Cum ergo uenissent, et pulsassent, discessit angelus ab eo. Senex autem de intro clamauit: Discedite hinc, fratres. Illi autem leuante a cardine ostium intrauerunt, et interrogauerunt eum, quare clamauerit. Et ille dixit: Quia triginta  dies habui laborans infirmitate, et nemo me uisitauit; et ecce iam dies septem sunt, ex quo Dominus angelum misit ut ministraret mihi, qui cum uenissetis, recessit a me. Et hec dicens dormiuit in pace. Fratres autem mirati sunt, et glorificauerunt Deum, dicentes: Quia non derelinquit Dominus sperantes in se.

45. Dixit quidam senex: Si te occupauerit infirmitas corporis, noli pusillanimis fieri; quia si te Dominus Deus uult corpore debilem fieri, quis es qni moleste suspicias? Nonne ipse pro te cogitat de omnibus? nunquid sine ipso uiuis? Patienter ergo fer, et roga eum ut donet tibi que expediunt, hoc est, ut quod uoluntas ipsius est facias, et sede cum patientia manducans quod habes in caritate.

 46. Narrauit quidam Patrum, dicens: Quia cum essem in Oxyrincho, uenerunt ibi pauperes in uespere Sabbati ut acciperent agapem; et dormientibus eis, erat ibi quidam habens tantummodo mattam, cuius medietatem sibi subtermittebat, et medietato cooperiebatur, erat enim ibi ualidum frigus. Et cum exisset ad urinam, audiui eum murmurantem et gementem de frigore, et consolabatur semetipsum, dicens: Gratias ago tibi, Domine; quanti sunt modo diuites in custodia, qui etiam in ferro sedent, aut pedes habent in ligno constrictos, qui neque urinam suam libere faciant; ego autem uelut imperator sum, extendens pedes meos, et ubi uolo ambulo. Hec illo dicente, ego stabam audiens uerba eius; ingrediens  autem, narraui ea fratribus, et audientes ea multum edificati sunt.

47. Frater interrogauit senem quemdam dicens: Si fuero in aliquo loco, et nata fuerit mihi tribulatio, et non habuero cui me committam, et indicem passionem animi mei; quid facio? Dixit ei senex: Crede in Deo, quia ipse mittet angelum et gratiam suam, et ipse tibi est consolatio, si in caritate rogaueris eum. Et addidit dicens: Audiui enim quia in Scythi aliquid tale factum est. Erat enim ibi quidam qui sustinebat tentationes, et non habens fiduciam in aliquo cui confiteretur, parabat a sero melotem suam ut discederet; et ecce nocte apparuit ei gratia Dei in specie uirginis, et rogabat eum, dicens: Nusquam uadas, sed sede hic mecum, nichil enim male fiet ex  his que audisti. Qui credens uerbis eius sedit, et statim sanatum est cor eius.



LIBELLUS OCTAuUS. De eo quod nichil per ostensionem fieri debeat.

1. Audiuit aliquando abbas Antonius de quodam iuuene monacho quia signum quoddam huiusmodi fecerit 592 in uia, id est, cum uidisset quosdam senes iter agentes et laborantes in ambulando, onagris iussit ut uenirent et portarent eos, donec peruenirent ad se; illi autem senes indicantes hoc abbati Antonio, dixit abbas Antonius: uidetur mihi monachus iste similis esse naui onerate omnibus bonis, de qua incertum est utrum peruenire possit in portum. Et post aliquantum temporis, subito cepit  abbas Antonius flere, el trahere sibi capillos, et lugere. Quod cum uidissent discipuli eius, dicunt ei: Quid ploras, abba? Et respondit senex: Magna columna ecclesie cecidit modo. Dicebat autem hoc de monacho illo iuuene, et adiecit: Ambulate ad eum, et uidete quod factum est. Perrexerunt igitur discipuli eius, et inuenerunt monachum illum super mattam sedentem, et flentem peccatum quod fecerat. uidens autem discipulos senis, ait eis: Dicite seni ut obsecret Deum decem tantum dierum dari mihi inducias, et spero me satisfacturum ei. Qui intra quinque dies mortuus est.

2. Laudatus est quidam frater a monachis apud abbatem Antonium: ille autem cum uenisset ad eum, tentauit si portaret iniuriam; et cum cognouisset  quia non posset ferre, dixit ei: Similis es domui que a facie quidem ornata est, de retro uero a latronibus despoliata.

3. Dicebant de abbate Arsenio et abbate Theodoro de Pherme, quia super omnia humanam gloriam odio haberent: abbas enim Arsenius non cito occurrebat alicui: abbas uero Theodorus occurrebat quidem, sed ut gladius erat ei.

4. Eulogius quidam nomine, discipulus fuit Ioannis archiepiscopi: qui Eulogius presbyter erat, et abstinens atque ieiunans biduanas leuando  , aliquando etiam et usque hebdomadam trahebat ieiunium, panem tantum et salem comedens; et per hoc laudabatur ab hominibus. Qui uenit ad abbatem  Ioseph in loco qui dicitur Panepho, credens se aliquam duriorem continentiam inuenire apud eum. Et suscipiens eum senex cum gaudio, quod habebat fecit ei pro caritate parari. Dixerunt autem discipuli Eulogii: Non comedit presbyter nisi panem et salem, abbas autem Ioseph tacitus manducabat. Qui cum fecissent tres dies, non audierunt eos aut psallentes aut orantes, occultum enim erat opus illorum, et exierunt nichil edificati. Deo autem dispensante facta est caligo, et errantes de uia reuersi sunt ad senem: et priusquam pulsarent ostium, audierunt psallentes; et cum exspectassent diu ut audirent, postea pulsauerunt, et suscepit eos iterum senex gaudens. Hi autem qui cum Eulogio erant, propter cauma tulerunt surisculam, et dederunt ei ut biberet: erat autem  aqua permista de mari et flumine, et non potuit bibere. Qui cum hec in animo suo cogitaret, cepit rogare senem, ut disceret eius institutum, dicens: Quid est hoc, abba, quia primo non psallebatis, sed nunc cepisti posteaquam nos sumus egressi, et quia cum aquam bibere uolui, inueni eam salsam? Dicit ei senex: Frater aliquis motus est, et per errorem miscuit aquam marinam. Eulogius uero rogabat senem, uolens agnoscere ueritatem. Et dixit ei senex: Paruus ille calix ad uinum est quod caritas prouidet, hic autem ad aquam quam assidue fratres bibunt. Et his uerbis docuit eum habere discretionem cogitationum, et abscidit ab eo omnia humanitus mouentia mentem eius; et factus est communis, manducans de cetero omnia que apposita sunt ei. Didicit etiam  ipse in secreto operari, et dixit seni: Pro certo in caritate est opus uestrum.

5. Dixit abbas Zenon discipulus abbatis Siluani: Nunquam maneas in loco nominato, neque sedeas cum homine habente magnum nomen, neque mittas fundamentum, ut edifices tibi cellam aliquando.

6. uenit aliquando frater quidam ad abbatem Theodorum de Pherme, et fecit tres dies rogans eum ut audiret ab eo sermonem. Ille autem non respondit ei, et egressus est tristis. Dicit ergo ei discipulus suus: Abba, quare ei non es locutus, et ecce egressus est tristis? Et dixit senex: Crede mihi, quia non dicebam ei sermonem, quoniam negotiator est, alienis uerbis uult gloriari.

7. Alter frater interrogauit ipsum abbatem Theodorum,  dicens: uis aliquantis diebus non manduco panem? Et dixit senex: Bene facis, nam et ego feci sic. Et dixit ei frater: uolo portare modicum cicer ad pistrinum, et facere inde farinam? Et dixit ei abbas Theodorus: Iam si ad pistrinum uadis, fac tibi panem; et quid opus est ista adiectio?

8. Alius frater interrogauit eumdem senem abbatem Theodorum, et cepit loqui et exquirere de rebus quas necdum fuerat operatus. Et dixit ei senex: Adhuc nec tibi nauem inuenisti, nec uasa tua in eam posuisti, nec nauigare cepisti, et iam in illa ciuitate, ubi disponebas peruenisti? Cum ergo prius operatus fueris rem de qua loqueris, tunc ex ipsa re loquere.

 9. Tunc dixit abbas Cassianus quia uenit frater quidam ad abbatem Serapionem, et 593 hortabatur eum senex, ut secundum morem faceret orationem; ille autem dicens se esse peccatorem, et ipsius monachi habitu indignum, non acquiescebat. uoluit etiam eius pedes lauare, et eisdem iterum uerbis usus, nullatenus acquieuit. Fecit autem illum gustare, et cepit senex in caritate monere eum, dicens: Fili, si uis proficere, permane in cella tua, et attende tibi ipsi et operibus manuum tuarum; non enim tibi tantum procedere expedit, quantum sedere. Ille autem hec audiens, ita exacerbatus est, et uultum mutauit, ut nec latere posset senem. Dixit ergo ei abbas Serapion: Usque modo dicebas, Peccator sum, et accusabas teipsum tanquam indignum iam uiuere; et quia  te cum caritate monui, ita exacerbari debuisti? Si enim re uera humilis uis esse, que tibi ab alio imponuntur, disce portare uiriliter, et non odiosa uerba effundere tibi ipsi. Hoc autem audiens frater, penitentiam gessit coram sene, et multum proficiens discessit.

10. Audiuit aliquando iudex prouincie de abbate Moyse , et perrexit in Scythi ut uideret eum; et nuntiauerunt quidam seni de aduentu eius, et surrexit ut fugeret in paludem; et occurrit ei ille iudex cum suis, et interrogauit eum, dicens: Dic nobis, senex, ubi est cella abbatis Moysi? Et dicit eis: Quid uultis eum inquirere? homo fatuus est et hereticus. Et ueniens iudex ad ecclesiam, dixit clericis: Ego audiens de abbate Moyse, ueni ut uiderem  eum; et ecce occurrit nobis senex pergens in Aegyptum, et interrogauimus eum ubi esset cella abbatis Moysi, et dixit nobis: Quid eum queritis? fatuus est, et hereticus. Audientes autem clerici, contristati sunt, dicentes: Qualis est senex ille, qui hec de sancto homine locutus est ad uos? Et illi dixerunt: Senex uetustissimo uestimento utens, longus et niger. Et illi dixerunt: Ipse est abbas Moyses; et quia noluit uideri a uobis, ideo hec uobis ipse de se dixit. Et multum edificatus iudex discessit.

11. Frater interrogauit abbatem Mathen dicens: Si abiero manere in loco aliquo, quomodo uis ut agam ibi? Dicit ei senex: Si habitaueris in loco, ne uelis tibi illic nomen facere de aliqua re, dicendo, Aut non uenio in conuentu fratrum, aut non manduco hoc  uel illud; hec enim uanum nomen tibi faciunt, sed postea importunitatem patieris; quoniam homines ubi hoc audierint, ibi current.

12. Abbas Nisteron maior ambulabat in eremo cum aliquo fratre, et uidentes draconem, fugerunt. Dicit ei frater: Et tu times, Pater? Respondit senex: Non timeo, fili; sed expedit quia draconem uidens fugi, quoniam non habui effugere spiritum uane glorie.

13. uoluit aliquando iudex prouincie uidere abbatem Pastorem, et non acquiescebat senex . Iudex autem tenuit filium sororis eius uelut malefactorem, et redegit eum in carcerem, dicens: Si uenerit senex et rogauerit pro eo, dimittam  eum. Et uenit mater pueri ad fratrem suum abbatem Pastorem, et cepit flere ad ostium eius; ille autem omnino non dedit ei responsum; illa uero compulsa dolore, increpabat eum, dicens: Et si uiscera ferrea habes, et nulla te compassio mouet, flectat te saltem miseratio sanguinis tui. Ille autem mandauit ei: Pastor filios non generauit. Et ita discessit. Audiens autem iudex misit, dicens: uel uerbo iubeat, et ego eum dimittam. Senex autem remandauit ei, dicens: Examina causam secundum legem; et si dignus est morte, moriatur; si autem non est, fac quomodo uis.

14. Dixit iterum abbas Pastor: Doce cor tuum seruare que docet alios lingua tua. Dixit iterum: Quia homines ad loquendum perfecti uideri uolunt,  et in operando id quod loquuntur minores sunt.

15. uenit aliquando abbas Adelphius, qui fuit episcopus Nilopoleos, ad abbatem Sisoi in montem; et quia discessurus erat, fecit eos gustare a mane, erat uero ieiunium; et cum ponerent mensam, ecce fratres pulsauerunt. Dixit autem senex discipulo suo: Da eis modicas zippulas, quia de labore sunt. Et dicit ei abbas Adelphius: Dimitte interim, ne dicant: Quia abbas Sisois a mane comedit. Et intendit eum senex, et dixit fratri: uade tu, da eis. Cum ergo uidissent pultes, dixerunt: Ne peregrinos aliquos habetis? Putas et senex uobiscum comedit? Et frater: Etiam. Ceperunt ergo contristari et dicere: Ignoscat uobis Deus, quia senem permisistis ista hora manducare; an nescitis quia plurimos dies laboraturus est?  Audiens hec episcopus, cepit coram sene penitentiam agere, dicens: Ignosce mihi, abba, quia ego quidem humanum aliquid cogitaui, tu autem quod Dei est fecisti. Et dicit ei abbas Sisois: Nisi Deus glorificauerit hominem, gloria hominum nunquam stat.

16. Interrogauit abbas Ammonas de loco qui dicitur Raythum, abbatem Sisoi dicens: Quando lego Scripturas, uult cogitatio mea ornare sermonem, ut paratus sim ad interrogata respondere. Et dixit ei senex: Non est opus, sed magis de puritate mentis 594 prouide tibi securitatem edicendi sermonem.

17. uenit aliquando iudex prouincie uidere abbatem Simonem, et ille tulit lorum quo cingebatur, et ascendit in arborem palme, ut purgaret eam. Illi  autem uenientes dixerunt ei: Ubi est senex, qui hac in solitudine habitat? Et ille respondit: Non est hic solitarius aliquis. Et cum hoc dixisset, discessit iudex.

18. Alia iterum uice alter iudex uenit uidere eum, et precedentes clerici dixerunt ei: Abba, paratus esto, quia iudex audiens de te uenit ut benedicatur a te. Et ille dixit: Etiam ego preparabo me. Et cooperiens se sacco suo, et tollens in manu sua panem et caseum, sedit in ingressu cellule sue, et cepit manducare. uenit ergo iudex cum officio suo, et uidentes eum spreuerunt, dicentes: Hic est monachus solitarius de quo talia audiebamus? Et statim discesserunt et reuersi sunt ad se

 19. Dixit sancta Syncletica: Sicut thesaurus manifestus cito expenditur, ita et uirtus quelibet, cum innotuerit uel publicata fuerit, exterminabitur . Sicut enim cera soluitur a facie ignis, ita et anima laudibus inanitur, et amittit uirtutum rigorem.

20. Dixit iterum: Sicut impossibile est, uno eodemque tempore et herbam esse et semen, ita impossibile est ut secularem gloriam habentes, celestem faciant fructum .

21. Aliquando in Cellis festiuitate celebrata, edebant fratres in ecclesia . Erat autem ibi frater quidam, qui dixit ministranti:  Ego non manduco coctum aliquid, sed sal. Et uocauit minister alium fratrem coram multitudine, dicens: Ille frater non comedit coctum, affer ei sal. Surrexit autem quidam senum, et dixit ei: Expedierat tibi hodie in cella tua comedere carnes, quam audiri hanc uocem coram tantis fratribus.

22. Erat quidam abstinens a cibis, et non manducans panem; uenit ad quemdam senem. Opportune autem illic etiam alii superuenerant peregrini, et fecit senex modicum pulmentum propter eos. Et cum sedissent manducare, frater ille abstinens posuit sibi soli cicer infusum, et manducabat. Et cum surrexissent a mensa, tulit eum senex secreto, et dixit ei: Frater, si uenis ad aliquem, non ostendas illi conuersationem tuam; si autem conuersationem tuam tenere uis, sede in cella tua, et nusquam  exeas. Ille autem acquiescens uerbis senis, factus est communis uite in id quod cum fratribus in uenisset.

23. Dixit senex: Humana prouidentia omnem pinguedinem hominis amputat, et relinquit eum siccum.

24. Dixit senex: Aut fugiens fuge homines, aut irridens mundum et homines qui in mundo sunt, stultum temetipsum in pluribus facito.



LIBELLUS NONUS. De eo quod non oporteat iudicare quemquam.

1. Contigit aliquando fratri in congregatione abbatis Elie tentatio, et expulsus inde, abiit in montem ad abbatem Antonium. Et cum mansisset aliquanto tempore apud eum, remisit eum ad congregationem  unde exierat. Illi autem uidentes eum, iterum expulerunt; qui similiter perrexit ad abbatem Antonium, dicens: Noluerunt me suscipere, Pater. Misit ergo senex ad eos, dicens: Nauis naufragium tulit in pelago, et perdidit onus quod portabat, et cum labore uacua nauis perducta est ad terram. uos ergo liberatam nauim in terram uultis submergere? Illi autem cognoscentes, quia eum abbas Antonius remisisset, statim susceperunt eum.

2. Quidam frater peccauerat, et iussit eum presbyter exire de ecclesia. Surrexit autem Besarion, et exiuit cum eo, dicens: Et ego peccator sum.

3. uenit abbas Isaac de Thebaida in congregationem  fratrum, et uidit quemdam de fratribus culpabilem, et adiudicauit eum . Cum autem exisset ad eremum, uenit angelus Domini, et stetit ante ostium celle eius, dicens: Non te dimitto intrare. Ille autem rogabat, dicens: Que est causa? Et respondens angelus Domini, ei dixit: Deus me misit ut dicerem tibi: Ubi iubes ut mittam illum fratrem culpabilem, quem addixisti? Et statim abbas Isaac penitentiam egit, dicens: Peccaui, ignosce mihi. Et dixit angelus: Surge, ignoscit tibi Deus; sed custodi de cetero ne adiudices quemquam, priusquam Deus adiudicet eum.

4. Frater aliquando in Scythi inuentus est culpabilis, et fecerunt seniores conuentum, et miserunt ad abbatem Moysem, dicentes ut ueniret; ille autem  uenire noluit. Misit autem ad eum presbyter, dicens: ueni, quia plebs fratrum te exspectat. Et ille surgens uenit. Tollens autem secum sportam uetustissimam, impleuit eam arena, et post se portauit. Illi uero exierunt ei obuiam, dicentes: Quid hoc est, Pater? Dixit autem eis senex: Peccata mea sunt post me currentia, et non uideo ea, et ueni ego hodie iudicare aliena peccata? Illi autem audientes, nichil locuti sunt fratri, sed ignouerunt ei.

595 5. Interrogauit abbas Ioseph abbatem Pastorem, dicens: Dic quomodo monachus fiam. Et dixit ei senex: Si uis requiem inuenire et in hoc et in futuro seculo, in omni causa dic: Quis sum ego? et ne iudices quemquam.

6. Frater quidam interrogauit eum iterum, dicens:  Si uidero culpam fratris mei, bonum est celare eam? Dixit ei senex: Quacunque hora tegimus peccatum fratris nostri, teget etiam Deus nostrum; et quacunque hora prodiderimus culpas fratrum, et Deus nostras similiter prodet.

7. Offendit aliquando frater in congregatione. Erat autem in ipsius locis quidam solitarius, qui iam longo tempore foris non exibat. ueniens autem abbas de congregatione illa ad eum, indicauit de fratre illo qui offenderat. Et ille dixit: Expellite eum. Expulsus autem frater de congregatione, misit se in fossatum  , et fiebat ibi: contigit autem ut alii fratres euntes ad abbatem Pastorem audirent eum in fossatu plorantem: qui descendentes ad eum inuenerunt eum in magno dolore constitutum, et rogauerunt eum ut  iret ad senem illum solitarium; et non acquieuit, dicens: In hoc loco moriar ego. uenientes autem fratres ad abbatem Pastorem, narrauerunt ei de eo. Et rogauit eos ut irent ad eum, dicentes: Abbas Pastor uocat te ad se. Quod cum ei dixissent, perrexit ad eum. Et uidens eum senex afflictum, surrexit et osculatus est eum, et adgaudens ei rogabat ut sumeret cibum. Misit autem abbas Pastor unum de fratribus suis ad illum solitarium, dicens: Audiens de te, multi anni sunt quod te uidere uolui, et pro pigritia nostra amborum non potuimus nos inuicem uidere: modo autem, Deo uolente et occasione facta, fatiga te usque huc, ut nos uidere possimus; erat enim non egrediens de cella sua. Quod cum audisset,  dicebat: Nisi Deus inspirasset seni illi de me, non misisset ad me. Et surgens uenit ad eum. Et salutantes se inuicem cum gaudio sederunt. Dixit autem ei abbas Pastor: Duo homines erant in loco uno, et ambo habebant mortuos suos. Reliquit autem unus mortuum suum, et abiit plorare illius alterius. Audiens autem hec senex, compunctus est in sermone eius, et recordatus est quod fecerat, et dixit: Pastor sursum in celo, ego autem deorsum in terra.

8. Frater quidam interrogauit abbatem Pastorem, dicens: Quid facio, quia pusillanimis fio dum sedeo? Dixit ei senex: Nullum spernas neque condemnes, et nulli obloquaris, et Deus prestabit tibi requiem, et erit sessio tua sine perturbatione .

9. Factus est aliquando conuentus in Scythi, et loquebantur Patres de quodam fratre culpabili . Abbas autem Pior tacebat: postea autem surgens egressus est, et tollens saccum, impleuit eum arena, et portabat eum in humeris suis; et mittens in sportella modica de eadem arena, portabat etiam ipsam in ante. Interrogatus autem a Patribus quid hoc esset? Ille respondit: Saccus iste qui multum habet arene, mea peccata sunt; et quoniam multa sunt, posui ea supra dorsum, ne doleam pro ipsis et plorem; ista autem arena modica peccata sunt istius fratris, et sunt ante faciem meam, et in ipsis exerceor iudicans fratrem; quod non oportet ita fieri, sed mea magis peccata ante me esse, et de ipsis  cogitare, et rogare Deum ut ignoscat mihi. Audientes autem Patres, dixerunt: uere hec est uia salutis.

10. Dixit senex: Non iudices fornicatorem, si castus es; quoniam similiter legem preuaricaris. Etenim qui dixit: Non forniceris, dixit: Ne iudices.

11. Ad quemdam solitarium uenit presbyter cuiusdam basilice, ut consecraret ei oblationem ad communicandum. ueniens autem quidam ad illum solitarium, accusauit apud ipsum eumdem presbyterum. Qui cum ex consuetudine iterum uenisset ad eum, ut consecraret oblationem, scandalizatus ille solitarius non aperuit ei. Presbyter autem hoc uiso discessit. Et ecce uox facta est ad solitarium, dicens: Tulerunt sibi homines iudicium meum. Et factus est  uelut in excessu mentis, et uidebat quasi puteum aureum, et situlam auream, et funem aureum, et aquam bonam ualde. uidebat autem et quemdam leprosum haurientem et refundentem in uase, et cupiebat bibere, et non poterat propter quod leprosus esset ille qui hauriebat. Et ecce iterum uox ad eum, dicens: Cur non bibis ex aqua hac? quam causam habet qui implet? implet enim solummodo et effundit in uase. In se autem reuersus solitarius, et considerans uirtutem uisionis, uocauit presbyterum, et fecit eum sicut et prius sanctificare sibi oblationem.

12. Fuerunt duo fratres magne uite in congregatione, et meruerunt uidere singuli gratiam Dei in alterutrum. Factum est autem aliquando ut unus ex eis  egrederetur in sexta feria extra congregationem, et uideret quemdam mane comedentem. Dixit autem ei: Hac hora manducas in sexta feria? Die autem sequenti facta est celebratio missarum secundum consuetudinem. Intuens uero frater eius, uidit gratiam que 596 ei data fuerat discessisse ab eo, et contristatus est. Qui cum uenisset in cellam, dicit ei: Quid fecisti, frater, quia non uidi, sicut pridem, gratiam Dei in te? Ille autem respondens dixit: Ego neque in actu, neque in cogitationibus conscius mihi sum alicuius mali. Dicit ei frater eius: Nec sermonem odiosum aliquem locutus es? Et recordatus dixit: Etiam. Hesterna die uidi quemdam comedentem mane, et dixi ei: Hac hora manducas in sexta feria? Hac est peccatum meum; sed labora mecum  duas hebdomadas, et rogemus Deum ut mihi indulgeat. Fecerunt ita; et post duas hebdomadas uidit frater gratiam Dei iterum uenientem super fratrem suum, et consolati sunt, Deo, qui solus bonus est, gratias referentes.



LIBELLUS DECIMUS. De discretione.

1. Dixit abbas Antonius: Quia sunt quidam conterentes corpora sua in abstinentia; sed quia non habuerunt discretionem, longe facti sunt a Deo.

2. Fratres quidam uenerunt ad abbatem Antonium, ut nuntiarent ei phantasias quas uidebant, et cognoscerent ab eo utrum uere essent, an a demonibus illuderentur. Habebant autem asinum secum, et  mortuus est eis in uia. Cum ergo uenissent ad senem, preuenit eos, dicens: Quomodo mortuus est ille asinus in uia? Dicunt ei: Unde scis, Pater? Et ille dixit: Demones mihi ostenderunt. Dicunt ei: Et nos propterea uenimus interrogare te, quia uidimus phantasias, et plerumque fiunt in ueritate, ne forte erremus. Et satisfecit eis senex, sumpto exemplo de asino, ostendens quia a demonibus fiunt ista. Superuenit autem quidam uenationem faciens in siluam agrestium animalium, et uiderat abbatem Antonium gaudentem cum fratribus, et displicuerat ei. uolens autem senex ei ostendere quia oportet aliquando condescendere fratribus, dicit ei: Pone sagittam in arcu tuo, et trahe; et fecit sic. Et dixit ei: Iterum trahe; et traxit. Et rursus dixit ei: Trahe adhuc;  et traxit. Dixit ei uenator: Si supra mensuram traxero, frangetur arcus. Dicit ei abbas Antonius: Ita est et in opere Dei: si plus a mensura tendimus, fratres cito deficiunt; expedit ergo una et una relaxare rigorem eorum. Hec audiens uenator compunctus est, et multum proficiens in sermone senis, discessit; et fratres confirmati, reuersi sunt in locum suum.

3. Frater dixit abbati Antonio: Ora pro me. Et respondit ei senex: Nec ego tui misereor, nec Deus, nisi pro teipso sollicitus fueris et poposceris a Deo.

4. Dixit iterum abbas Antonius: Quia non permittit Deus bella excitari in generatione hac, quoniam scit quia infirmi sunt et portare non possunt.

5. Dixit aliquando abbas Euagrius abbati Arsenio:  Quomodo nos excitati eruditione et scientia nullas uirtutes habemus, hi autem rustici in Aegypto habitantes tantas uirtutes possident? Respondit abbas Arsenius: Nos quia mundane eruditionis disciplinis intenti sumus, nichil habemus; hi autem rustici Aegyptii ex propriis laboribus acquisierunt uirtutes.

6. Dicebat beate memorie abbas Arsenius: Peregrinus monachus in alia prouincia habitans, nullis rebus se medium faciat, et quietus erit.

7. Interrogauit abbas Marcus abbatem Arsenium, dicens: Bonum est non habere aliquam in cella consolationem. uidi enim quemdam fratrem habentem paruum olus in cella, et eradicabat ea. Et dixit abbas Arsenius: Bonum quidem est, sed secundum exercitationem hominis uniuscuiusque agendum est:  etiam si non habuerit uirtutem huiusmodi tolerare, iterum plantaturus est ea.

8. Narrauit abbas Petrus , qui fuit discipulus abbatis Lot, dicens: Eram aliquando in cella abbatis Agathonis, et uenit frater quidam ad eum, dicens: uolo habitare cum fratribus, sed dic mihi quomodo habitem cum eis. Dicit ei senex: Sicut in prima die quando ingrederis ad eos, ita custodi peregrinationem tuam omnibus diebus uite tue, nec assumas fiduciam. Dicit ei abbas Macarius: Quid enim facit fiducia? Dicit ei senex: Sic est sicut estus grandis, qui quando exarserit, omnes fugiunt a facie eius, quia estus etiam arborum fructus corrumpit. Dixit abbas Macarius: Sic mala fiducia est? Respondit abbas Agathon:  Non est peior altera passio quam fiducia; genitrix est enim omnium passionum. Conuenit ergo operatio monacho, non sumere fiduciam, uel si solus sit in cella.

9. Dicebat abbas Daniel: Quia cum moriturus esset abbas Arsenius, delegauit nobis, dicens: uidete ne uelitis pro me agapem facere; quoniam si feci ego pro meipso, id inuenio .

10. Dicebant de abbate Agathone  quia abierunt quidam ad eum, audientes quia magne discretionis uir esset; et uolentes eum probare si irasceretur, dicunt ei: Tu es Agatho? Audiuimus de te, quia fornicator es, et superbus. Et ille respondit: Etiam sic 597 est. Et dixerunt ei: Tu es Agatho uerbosus et detractor? Et respondit: Ego  sum. Dicunt ei iterum: Tu es Agatho hereticus? Et respondit: Non sum hereticus. Et rogauerunt eum, dicentes: Dic nobis cur tanta dicentibus nobis in iniuria tua patienter tuleris; hunc autem sermonem, quia diximus, Hereticus es, non sustinuisti? Et ille respondit, et dixit ei: Illa prima mihi ascribo, utilitas enim anime mee est: quod autem dixistis hereticum me esse, ideo non acquieui, quia separatio est a Deo, et non opto separari a Deo. Illi audientes admirati sunt discretionem eius, et edificati discesserunt.

11. Interrogatus est idem abbas Agatho: Quid est maius, labor corporis, aut custodia interioris hominis? Dicit abbas: Homo similis est arbori; corporalis  igitur labor uelut folia arboris, custodia autem interioris hominis fructus est. Quoniam ergo, secundum quod scriptum est, Omnis arbor non faciens fructum bonum excidetur, et in ignem mittetur , oportet propter fructum nostrum omnem in nobis sollicitudinem esse, hoc est mentis custodiam. Opus tamen habemus etiam tegumento et ornatu foliorum, que sunt labor corporis. Erat autem abbas Agatho sapiens ad intelligendum, et impiger ad laborandum, et sufficiens in omnibus, intentus etiam assidue ad laborem manuum, parcus in cibo atque uestimento.

12. Idem abbas Agatho cum fuisset conuentus pro quadam causa in Scythi, et fuisset causa ipsa ordinata, postea uenit, et dicit eis: Non bene ordinastis  causam. Illi autem dixerunt ei: Tu quis es, qui uel loquaris? Et ille respondit: Filius hominis; scriptum est enim: Si uere utique iustitiam loquimini, iusta iudicate, filii hominum .

13. Dixit abbas Agatho: Iracundus si mortuos suscitet, non placet Deo propter iracundiam suam.

14. uenerunt aliquando tres senes ad abbatem Achillem, et unus ex eis habebat opinionem malam. Dicit autem ei unus de senibus: Abba, fac mihi unam sagenam ad piscandum. Et ille dixit: Non facio. Et alius dixit ei: Fac nobis, ut habeamus memoriam tui in monasterio nostro. Et ille respondit: Non mihi uacat. Dixit ei tertius ille, qui habebat malam opinionem: Mihi fac sagenam, ut habeam de manibus tuis benedictionem, abba. Et ille statim  respondit ei: Ego tibi faciam. Dixerunt autem ei secreto duo priores, quibus non acquieuerat: Quomodo sic, quia nobis rogantibus noluisti facere, et huic dixisti: Ego tibi faciam? Respondit eis senex: uobis ideo dixi, Non facio, quia non mihi uacat, et non contristabimini; huic autem si non fecero, dicturus est, quia de opinione mea, que mala est, audiuit senex, et ideo noluit facere sagenam; et statim incidebamus funem ad sedandum animum eius, ne tristitia absorberetur huiusmodi.

15. Dicebant de quodam sene, quia fecerit quinquaginta annos neque panem comedens, neque facile aquam bibens ; et dicebat: Quia exstinxi fornicationem, et auaritiam, et uanam gloriam. Et quia abbas Abraham audierat  quod hec dixisset, uenit ad eum, et dixit ei: Tu dixisti hunc sermonem? Et ille respondit: Etiam. Et dixit ei abbas Abraham: Ecce intras in cellam tuam, et inuenis supra mattam tuam mulierem, potes non cogitare quia mulier est? Et dixit: Non; sed impugno cogitationem meam, ut non tangam mulierem illam. Dixit abbas Abraham: Ecce igitur non fornicationem interfecisti, quia uiuit passio ipsa, sed alligata est. Iterum si ambulas in uia, et uides lapides et testas uasorum, et in ipsis iacens aurum, quod uideris, potes uelut lapides reputare? Et respondit: Non; sed resisto cogitationi mee ne colligam illa. Et dicit ei abbas Abraham: Ecce ergo uiuit passio; sed alligata est. Et dixit iterum abbas  Abraham: Si audieris de duobus fratribus, quia unus diligit te et bona de te loquitur, alius autem odit et detrabit tibi, et uenerint ad te, utrosque equaliter suscipis? Et dixit: Non; sed extorqueo animo , ut similiter bene faciam ei qui me odit, sicut illi qui diligit me. Et dixit ei abbas Abraham: uiuunt ergo passiones, sed tantum a sanctis uiris quodammodo religantur.

16. Narrauit quidam Patrum quia senex aliquis erat in cella studiose laborans, et uestiebatur matta: qui cum perrexisset ad abbatem Ammonam, uidit eum abbas Ammonas utentem matta, et dixit ei: Hoc tibi nichil prodest. Et dixit ei ille senex: Tres cogitationes mihi moleste sunt: una, que me compellit ut alicubi in eremo recedam; alia, ut  peregrina petam, ubi me nemo cognoscat; tertia, ut includam me in cella, ut nullum uideam, et post biduum comedam. Dicit ei abbas Ammonas: Nihil tibi ex his tribus expedit facere, sed magis sede in cella tua, et comede parum quotidie, habens semper in corde tuo publicani illius qui in Euangelio legitur sermonem , et ita poteris saluus esse.

17. Dicebat abbas Daniel: Quia quantum corpus uiruerit, tantum anima exsiccatur; et quantum siccatum fuerit corpus, 598 anima tantum uirescit. Dixit iterum abbas Daniel: Quia quantum corpus fouetur, tantum anima subtiliatur, et quantum fuerit corpus subtiliatum, tantum anima fouetur.

18. Narrauit iterum abbas Daniel, quia quando  erat in Scythi abbas Arsenius, erat ibi monachus quidam rapiens ea que habebant senes: abbas autem Arsenius uolens eum lucrari, et senibus quietem prestare, tulit eum in cellam suam, et dicit ei: Quidquid uis ego tibi dabo, tantum non rapias; et dedit ei aurum, et nummos, et rescellas  , et omne quod in responso  suo habebat, dedit ei. Ille autem iterum rapiebat. Senes uero uidentes quia non quieuit, expulerunt eum, dicentes: Quia si inuenitur frater habens de infirmitate corporis aliquid, oportet sustinere eum; si autem furatus et admonitus non quiescit, expellite eum: quoniam anime sue detrimentum facit, et omnes in eo loco habitantes conturbat.

19. uenit in initio conuersationis sue abbas Euagrius  ad quemdam senem, et dixit: Dic mihi, abba, sermonem quo saluus fiam. Ille autem dixit ei: Si uis saluari, quando ad aliquem uadis, non prius loquaris antequam te ille inquirat. Euagrius autem compunctus in hoc sermone, penitentiam egit in conspectu senis, et satisfecit ei, dicens: Crede mihi, multos Codices legi, et talem eruditionem nunquam inueni. Et multum proficiens exiit.

20. Dixit abbas Euagrius: Mentem nutantem uel errantem solidat lectio, et uigilie, et oratio: concupiscentiam uero feruentem madefacit esuries et labor et sollicitudo: iracundiam autem perturbatam reprimit psalmodia, et longanimitas, et misericordia, sed hec opportunis temporibus, et mensura  adhibita; si autem inopportune uel sine mensura fiunt, ad paruum tempus proficiunt; que autem parui temporis sunt, noxia magis quam utilia erunt.

21. Transeunte aliquando abbate Ephrem, una prostituta ex immissione cuiusdam cepit ei blandiri , cupiens eum, si possset, ad turpem commistionem illicere; uel si hoc non posset, saltem ad iracundiam prouocaret, quoniam nunquam eum uidit quisquam irascentem uel litigantem. Ipse autem dixit ad eam: Sequere me. Cum uenissent autem in loco populoso, dicit ei: ueni huc, et sicut uoluisti, commisceor tecum. Illa autem uidens multitudinem, dicit ei: Quomodo possumus hic hoc facere, tanta multitudine hic astante? confundemur enim. Ipse autem  ait: Si homines erubescis, quanto magis erubescere debemus Deum, qui reuelat occulta tenebrarum ? Illa autem confusa et confutata recessit absque opere uoluptatis sue.

22. uenerunt aliquando ad abbatem Zenonem quidam fratres, et interrogauerunt eum, dicentes: Quid est quod scriptum est in libro Iob: Nec celum mundum esse in conspectu Dei ? Respondit autem senex dicens: Reliquerunt homines peccata sua, et celestia scrutantur. Hec autem est interpretatio sermonis, quem requisistis, ut quoniam Deus solus est mundus, dictum sit nec celum mundum esse in conspectu eius.

23. Dixit abbas Theodorus de Pherme: Si habes amicitias cum aliquo, et contigerit eum in tentationem  fornicationis incurrere; si potes, da ei manum, et retrahe illum sursum: si autem in errore aliquo fidei incurrerit, nec tibi acquiescit, reuertere cito, incide amicitias eius abs te, ne forte remorans traharis cum eo in profundum.

24. uenit aliquando memoratus abbas Theodorus ad abbatem Ioannem, qui erat eunuchus ex natiuitate. Et cum loquerentur, dixit abbas Theodorus: Quando eram in Scythi, opus anime erat opus nostrum, opus autem manuum tanquam in transitu habebamus; nunc autem factum est opus anime, uelut cum in transitu factum est opus.

25. uenit aliquando quidam Patrum ad eumdem abbatem Theodorum, et dixit ei: Ecce quidam frater reuersus est ad seculum. Et dixit ei abbas Theodorus:  In hoc non admireris; si quando audieris quia preualuit quis effugere de ore inimici, hoc admirare.

26. Dixit memoratus abbas Theodorus: Multi eligunt in hoc seculo temporalem quietem, antequam prestet eis Dominus requiem.

27. Dicebant de abbate Ioanne statura breui, quia dixerit aliquando fratri suo maiori: uolebam esse securus sicut angeli sunt securi, nichil operantes, sed sine intermissione seruientes Deo; et spolians se quo uestitus erat, abiit in eremo . Et facta ibi hebdomada una, reuersus est ad fratrem suum; et dum pulsaret ostium, respondit ei antequam aperiret, dicens: Quis es tu? Et ille dixit:  Ego sum Ioannes. Et respondit frater eius, et dixit ei: Ioannes angelus factus est, et ultra inter homines non est. Ille autem pulsabat dicens: Ego sum. Et non aperuit ei, sed dimisit eum affligi. Postea uero aperiens dixit ei: Si homo es, opus habes iterum operari, ut uiuas; si autem angelus es, quid queris intrare in cellam. Et ille penitentiam agens, dixit: Ignosce mihi, frater, quia peccaui.

599 28. uenerunt aliquando senes in Scythi, et erat cum eis abbas Ioannes Nanus; et dum comederent, surrexit quidam presbyter uir magnus, ut daret per singulos uasculum aque paruum ad bibendum; et nemo acquieuit accipere ab eo, nisi solus Ioannes Breuis. Admirati sunt autem ceteri, et dixerunt ei: Quomodo tu cum sis omnium minor, presumpsisti  ministerio uti uiri senis et magni? Et dicit eis: Ego quando surgo dare aquam, gaudeo si omnes biberint, ut mercedem acquiram; nunc igitur propterea ego suscepi, ut faciam ei qui surrexit inuenire mercedem, ne forte etiam contristetur nullo sumente ab eo. Hec cum dixisset, admirati sunt omnes de discretione eius.

29. Interrogauit aliquando abbas Pastor abbatem Ioseph, dicens: Quid faciam, quando approximant mihi alique tentationes; resisto illis, an permitto intrare? Dicit ei senex: Dimitte intrare, et pugna cum eis. Reuertens ergo in Scythi sedebat; et contigit ut ueniens quidam a Thebaida in Scythi narraret fratribus, se interrogasse abbatem Ioseph: Quando approximat mihi tentatio, resisto ei, an dimitto intrare?  et dixerit ei: Omnino non dimittas tentationem in te, sed cito abscinde eam. Audiens autem abbas Pastor, quia sic dixerit huic, qui uenerat a Thebaida, abbas Ioseph surgens iterum abiit in Panepho ad abbatem Ioseph, et dicit ei: Abba, ego tibi commisi cogitationes meas, et tu aliter dixisti mihi, aliter autem fratri de Thebaida. Et dicit ei senex: Scis quia diligo te? Et respondit: Etiam. Nonne tu mihi dixisti, ut sicut mihi ipsi, ita tibi dicerem quod sentirem? Etenim si intrauerint tentationes, et dederis atque acceperis cum eis, probatiorem te faciunt; ego autem uelut mihi ipsi sic tibi locutus sum: sunt autem aliqui quibus nec approximare expedit passiones, sed statim debent abscindere eas.

 30. Item dixit abbas Pastor: ueni aliquando in Heracleo inferiore ad abbatem Ioseph, et habebat in monasterio suo arborem sycomorum pulchram nimis; et dicebat mihi a mane: uade, et collige tibi, et manduca. Erat autem sexta feria. Ego autem non comedi propter ieiunium; et rogaui eum dicens: Dic mihi propter Dominum rationem huius rei, quia dicebas mihi: uade, manduca. Ego quidem propter ieiunium non abii, sed erubescebam, quia mandatum tuum non feceram, cogitans quia sine ratione mihi hec non preceperas. Ille autem respondit: Patres seniores non loquuntur ab initio fratribus recta, sed magis distorta; et si uiderint quia ea que torta sunt faciunt, iam eis non loquuntur nisi que expediunt,  agnoscentes quoniam in omnibus obedientes sunt.

31. Frater interrogauit abbatem Ioseph, dicens: Quid faciam, quia nec molestiam ferre possum, nec laborare, et dare eleemosynam? Et dicit ei senex: Si non potes horum nichil facere, uel serua conscientiam tuam ab omni malo proximi tui, et ita saluus eris; Deus autem animam sine peccato querit.

32. Dixit abbas Isaac Thebeus fratribus suis: Pueros hic non adducatis, quia propter pueros in Scythi quatuor ecclesie eremus facte sunt.

33. Interrogauit abbas Longinus abbatem Lucium, dicens: Habeo tres cogitationes: unam ut ad peregrinationem uadam. Et respondit et senex: Si non tenueris linguam tuam ubicunque perrexeris, non eris peregrinus. Sed refrena hic linguam tuam, et  eris etiam hic peregrinus. Et dixit ei abbas Longinus: Alia cogitatio mea est, ut ieiunem biduanas leuando. Et respondit ei abbas Lucius: Isaias propheta dixit: Si curuaueris uelut circulum ceruicem tuam, nec sic erit acceptum ieiunium tuum ; sed magis contine mentem tuam a cogitationibus malis. Et dixit abbas Longinus: Tertium est dispositum meum, ut declinem hominum aspectus. Et respondit ei abbas Lucius: Nisi prius correxeris uitam tuam inter alios conuersando, neque solus habitans corrigere te preualebis.

34. Dixit abbas Macarius: Si recordamur mala que inferuntur nobis ab hominibus, amputamus menti nostre uirtutem recordandi Deum; si autem recordamur malorum que demones excitant, erimus  imperforabiles .

35. Dixit abbas Mathois: Nescit Satanas qua passione seducatur anima, et ideo seminat quidem in ea ziziniam suam, sed metere nescit: spargit aliquando semina fornicationum, aliquando detractionum, et ceterarum similiter passionum; et in qua passione uiderit animam declinantem, hanc ei ministrat; nam si sciret ad quid procliuis est anima, non ei diuersa uel uaria seminaret.

36. Narrauerunt de abbate Nathyra, qui fuit discipulus abbatis Siluani, quia cum sederet in cella sua in monte Sina, mediocriter gubernauit uitam suam de his que erant necessaria corpori . Quando autem factus est episcopus in  Pharan, multum coartabat animam suam in duritia continentie. Et dicit ei discipulus suus: Abba, quando eramus in eremo non te ita 600 cruciabas. Et dicit ei senex: Fili, illic solitudo erat, et quies, et paupertas, propterea uolebam gubernare corpus meum, ne infirmarer, et quererem quod non habebam: nunc autem hic seculum est, et occasiones sunt excedendi plurime; et si in infirmitatem incurrero, sunt hic qui succurrant, ne propositum monachi perdam.

37. Frater interrogauit abbatem Pastorem, dicens: Perturbatio mihi fit, et uolo derelinquere locum istum. Et dicit ei senex: Pro qua causa? Et ille dixit: Quia audio uerba de quodam fratre, que me  non edificant. Et dicit ei senex: Non sunt uera que audisti? Et dixit ei: Etiam, Pater, uera sunt: nam frater qui dixit mihi, fidelis est. Et respondens dixit: Non est fidelis qui tibi dixit; nam si esset fidelis, nequaquam diceret tibi talia: Deus autem audiens uocem Sodomorum, non credidit, nisi descenderet et uideret oculis suis . Et ille dixit: Et ego uidi oculis meis. Hec audiens senex, respexit in terram, et tenuit paruam festucam, et dicit ei: Quid est hoc? Et ille respondit: Festuca est. Iterum intendit senex ad tectum celle, et dicit ei: Quid est hoc? Et ille respondit: Trabes est, que portat tectum. Et dixit ei senex: Pone in corde tuo quia peccata tua sic sunt sicut trabes hec; illius autem fratris de quo loqueris, uelut hec parua festuca. Audiens  autem abbas Sisois hunc sermonem, admiratus est, et dixit: In quo te beatum faciam, abbas Pastor? uerumtamen uelut pretiosus lapis, ita uerba tua gratia et gloria plena sunt.

38. uenerunt aliquando presbyteri regionis illius ad monasteria uicina, in quibus etiam erat et abbas Pastor; et intrauit abbas Anub, et dixit ei: Rogemus presbyteros istos hodie accipere hic in caritate dona Dei. Ille autem stans diu non dedit ei responsum; abbas uero Anub contristatus exiit. Dixerunt autem abbati Pastori, qui iuxta eum sedebant: Quare non dedisti ei responsum? Et dicit eis abbas Pastor: Ego causam non habeo; iam enim mortuus sum. Mortuus enim non loquitur; non igitur reputetis me, quia hic uobiscum sum.

 39. Abiit quidam frater aliquando de monasterio abbatis Pastoris in peregre , et applicuit ad quemdam solitarium; erat enim ille habens cum omnibus caritatem, et multi ueniebant ad eum. Nuntiauit autem ei frater ille quedam de abbate Pastore: qui audiens uirtutem animi eius, desiderauit eum uidere. Cum reuersus autem fuisset frater ille in Aegypto, post aliquantum tempus surgens supradictus solitarius, uenit ut peregrinus in Aegyptum ad eumdem fratrem, qui prius applicuerat apud ipsum, dixerat enim ei ubi maneret. uidens autem ille, miratus est et ualde gauisus. Dixit autem ei ille solitarius: Ostende caritatem quam habes in me, et duc me ad abbatem Pastorem. Et tollens eum, duxit ad senem, et nuntiauit ei de eo, dicens;  Quidam magnus homo, et multam caritatem habens, et honorem plurimum in prouincia sua, uenit desiderans uidere te. Suscepit ergo eum cum gratulatione senex, et salutantes se inuicem resederunt. Cepit autem loqui peregrinus ille frater de Scripturis sanctis, et de rebus spiritualibus atque celestibus; abbas autem Pastor auertit faciem suam, et non dedit ei responsum. uidens autem ille quia non loqueretur ei, contristatus exiit, et dicit fratri illi qui eum adduxerat: In uanum iter istud assumpsi; ueni ad senem, et ecce nec loqui mecum dignatur. Intrauit autem frater ad abbatem Pastorem, et dicit ei: Abba, propter te uenit magnus hic uir, habens tantam gloriam in loco suo, quare non locutus es cum eo?  Respondit ei senex: Iste de sursum est, et de celestibus loquitur; ergo autem de deorsum sum, et de terrenis loquor; si ergo mihi locutus fuisset de passionibus anime, ego utique responderem ei; si autem de spiritualibus, ego hec ignoro. Exiens ergo frater dixit illi: Quia senex non cito de Scripturis loquitur, sed si quis ei loquitur de passionibus anime, respondet ei. Ille autem compunctus intrauit ad senem, et dixit ei: Quid faciam, abba, quia passiones anime dominantur mei? Et intuens eum senex gaudens, dixit ei: Modo bene uenisti; nunc aperiam os meum de his, et implebo illud bonis. Ille autem ualde edificatus dicebat: uere hec est uia caritatis. Et gratias agens Deo, quia tam sanctum uirum uidere meruit, reuersus est in regionem suam.

 40. Frater interrogauit abbatem Pastorem, dicens: Feci peccatum grande, et uolo triennio penitere. Dixit autem ei abbas Pastor: Multum est. Et dixit ei frater: Iubes annum unum? Et dixit iterum senex: Multum est. Qui autem presentes erant dicebant: Usque ad quadraginta dies? Senex iterum dixit: Multum est. Et adiecit dicens: Ego puto, quia si ex toto corde homo penituerit, et non apposuerit facere iterum unde penitentiam agat, etiam triduanam penitentiam suscipiat Deus.

41. Interrogauit eum abbas Ammon de immundis cogitationibus, quas cor hominis generat; et de uanis desideriis. Et dixit ei abbas Pastor: Nunquid gloriabitur 601 securis sine eo qui incidit cum ipsa ? Et tu ergo non eis porrigas manus, et  otiose erunt.

42. Interrogauit eumdem sermonem abbas Isaias. Dicit abbas Pastor: Sicut capsa plena uestibus, si dimissa fuerit tempore longo, putrefiunt uestes in ea, ita sunt et cogitationes in corde nostro; si non fecerimus ea corporaliter, tempore longo exterminabuntur et putrefient.

43. Interrogauit abbas Ioseph de eadem re; et dixit abbas Pastor: Sicut quis claudens serpentem uel scorpionem in uase, et obturat eum, procedente tempore omnino moritur; ita maligne cogitationes, que studio demonum pullulant, patientia eius cui immittuntur paulatim deficiunt.

44. Interrogauit abbas Ioseph abbatem Pastorem, dicens: Quomodo opus est ieiunare ? Et dixit abbas Pastor: Ego uolo ut quotidie manducans subinde paululum subtrahat sibi, ne satietur. Dicit ei abbas Ioseph: Ergo quando eras iuuenis, non ieiunabas biduanas leuando? Et dixit ei senex: Crede mihi, quia et triduanas, et hebdomadam; sed et hec omnia probauerunt senes magni; et inuenerunt quia bonum est quotidie manducare, per singulos dies parum minus; et ostenderunt nobis uiam hanc regalem, quia leuior est et facilis.

45. Dixit abbas Pastor: Non habites in loco ubi uides aliquos habentes aduersum te zelum, quia ibi non proficies.

46. Frater uenit ad abbatem Pastorem, et dicit ei: Semino agrum meum, et facio ex ipso agapem. Dicit  ei senex: Bonum opus facis. Et discessit cum proposito animi, et adiiciebat ad agapem quam faciebat. Hoc autem audiens abbas Anub, dixit abbati Pastori: Non times Deum, quia sic locutus es fratri illi? Et tacuit senex. Post duos autem dies misit abbas Pastor ad fratrem illum, et uocauit eum ad se, et dixit ei, audiente abbate Anub: Quid me interrogasti illa die? quia mens mea alibi erat. Et dixit ei frater: Hoc dixi, quia semino agrum meum, et de hoc quod colligo, ex ipso facio agapem. Et dixit ei abbas Pastor: Putaui quia de fratre tuo illo, qui laicus est, diceres; si autem tu facis hec, non est opus monachi. Ille autem contristatus est audiens, et dixit: Aliud opus non facio nec scio, nisi hoc; et non possum seminare agrum meum? Cum autem discessisset, cepit abbas Anub penitentiam agere apud abbatem  Pastorem, dicens: Ignosce mihi. Dixit ei abbas Pastor: Ecce ab initio sciebam, quia non est opus monachi, sed secundum animum eius locutus sum ei, et excitaui animum eius ad profectum caritatis; nunc autem abiit tristis, et tamen istud opus facit.

47. Frater quidam interrogauit abbatem Pastorem, dicens: Quid est illud quod scriptum est: Qui irascitur fratri suo sine causa ? Et ille respondit: Ex omni re qua te grauare uoluerit frater tuus, si irasceris aduersus eum, donec oculum tuum dexterum eiicias, et a te proiicias, sine causa irasceris ei; si autem aliquis uoluerit te separare a Deo, pro hoc irascere

 48. Dixit abbas Pastor: Si peccauerit homo et non negauerit, dicens, Peccaui; non increpes eum, quia frangis propositum animi eius. Si autem dixeris: Non contristeris, frater, sed obserua de cetero, excitas animum eius ad penitentiam.

49. Dixit iterum qui supra: Bonum est experimentum. Experimento enim homines probatiores sunt.

50. Item dixit qui supra: Si quis docet aliquid et non facit quod docet, similis est puteo qui omnes ad se uenientes satiat et delet sordes, seipsum autem purgare non potest; sed omnis spurcitia et immunditia in eo est .

51. Dixit iterum ipse: Est homo qui seipsum agnoscit. Dixit iterum: Quia est homo qui uidetur ore  tacere, cor autem eius condemnat alios; hic ergo sine cessatione loquitur. Est et alius a mane usque ad uesperam loquens, et taciturnitatem tenet; hoc autem ideo dixit, quia nunquam sine audientium utilitate locutus est.

52. Iterum dixit: Quia si sunt tres in unum, ex quibus unus bene quiescat, alius infirmetur et gratias agat, tertius uero ministret eis ex sincera uoluntate, hi tres similes sunt, uelut etiam si unius sint operis.

53. Iterum dixit: Malitia nequaquam expellit malitiam; sed si quis tibi male facit, tu bene fac ei, ut per bonum opus tuum destruas malitiam ipsius .

 54. Dixit iterum: Qui querulosus est, monachus non est; qui malum pro malo reddit, monachus non est; qui iracundus est, monachus non est.

55. Frater uenit ad abbatem Pastorem, et dicit ei: Multe cogitationes ueniunt in anima mea, et periclitor in eis. Et eiecit eum senex sub ere nudo, et dicit ei: Expande sinum tuum et apprehende uentum. Et ille respondit: Non possum hoc facere. Et dicit ei senex: Si hoc non potes facere, nec cogitationes prohibere potes ne intreant, sed tuum est eis resistere.

56. Frater quidam interrogauit eum dicens: Dimissa est mihi omnis hereditas, quid 602 facio ex ea? Et dicit ei abbas Pastor: uade, et post tres dies ueni, et dico tibi. uenit autem sicut prefiniuit, et  dicit ei senex: Quid tibi habeo dicere, frater? Si dixero, Da eam in ecclesiam, clerici sibi facient conuiuia ex ea; si autem dixero, Da eam parentibus tuis, non est tibi merces; si uero dicam, Da pauperibus, securus eris. Quidquid ergo uis, uade, fac, ego causas non habeo .

57. Dixit iterum abbas Pastor: Si uenerit tibi cogitatio de rebus corpori necessariis, et delegaueris semel; et iterum uenerit, et delegaueris, quid fiat? iam tertio si uenerit, non intendas ei, otiosa est enim.

58. Frater quidam dixit abbati Pastori: Si uideo rem aliquam, uis ut dicam illam? Dicit ei senex: Scriptum est: Qui responderit uerbum antequam audiat,  stultitia ei et opprobrium est . Si ergo interrogatus fueris, dic; sin alias, tace.

59. Dixit iterum abbas Pastor, quia dixerat abbas Ammon: Est homo qui portat toto tempore uite sue securim, et non potest deiicere arborem; est autem alter habens usum incidendi, et in paucis plagis deiicit arborem. Dicebat autem securim discretionem esse.

60. Iterum dixit: uoluntas hominis murus est ereus, et lapis percutiens inter ipsum et Deum. Si ergo reliquerit hec, dic ei et ipse, quod in psalmo scriptum est: In Deo meo transgrediar murum; et: Deus meus, impolluta uia eius . Si enim iustitia subuenerit uoluntati, laborat homo.

61. Frater interrogauit abbatem Pastorem, dicens:  Damnum anime mee patior, quod sum cum abbate meo. Quid ergo iubes? Maneo adhuc apud ipsum? Et sciebat abbas Pastor, quia lederetur anima eius per abbatem suum, et admirabatur quare uel interrogabat eum, si manere deberet cum illo. Et dixit ei: Si uis, esto. Et discedens, mansit apud eum. uenit autem iterum dicens abbati Pastori: Grauo animam meam. Et non dixit ei abbas Pastor: Discede ab eo. uenit tertio, et dixit: Crede mihi, iam non ero cum eo. Et dicit ei senex: Ecce modo saluatus es, uade, et non sis ultra cum eo. Dixit enim abbas Pastor eidem: Homo qui uidit damnum pati animam suam, non opus habet interrogare. Etenim de occultis cogitationibus interrogat quis, ut seniores  probare possint; de manifestis autem peccatis non est opus interrogare, sed statim abscindere.

62. Interrogauit abbas Abraham, qui erat abbatis Agathonis discipulus, abbatem Pastorem, dicens: Quare me sic demones impugnant? Et dicit ei abbas Pastor: Te impugnant demones? Non pugnant nobiscum demones, quando uoluntates nostras facimus; quia uoluntates nostre demones facte sunt, et he sunt que tribulant nos ut faciamus eas. Si autem uis scire quales sunt cum quibus demones pugnant; cum Moyse et similibus eius.

63. Dixit abbas Pastor, quia frater quidam interrogauerit abbatem Moysem, dicens: Qualis homo mortificat se? homo a proximo suo? Et respondit ei: Nisi posuerit homo in corde suo quia triennium habet  in sepultura, non attingit ad hoc uerbum .

64. Frater interrogauit abbatem Pastorem, dicens: Quomodo oportet monachum sedere in cella? Et dixit ei senex: Sedere in cella, quantum ad id quod in manifesto est, hoc est, ut faciat opus manuum, et semel comedat, et taceat, et meditetur; occulte enim proficere in cella, hoc est, ut portet unusquisque opprobrium suum in omni loco quocunque perrexerit, et ut ministerii horas custodiat, et de occultis non negligat. Si autem contigerit tempus ut uacet ab opere manuum, intret ad ministerium operis Dei, et id sine aliqua perturbatione consummet. Finis  autem horum est ut comitatum simul conuersantium bonorum teneas, et reuoceris a malorum comitatu.

65. uenerunt aliquando duo fratres ad abbatem Pampo, et interrogauit unus ex eis, dicens: Abba, ego biduo ieiuno, et duos paximates manduco; putas saluo animam meam, an seducor? Et alter dixit: Ego colligo de opere manuum mearum duas siliquas diurnas, et parum ex eis retineo ad uictum, aliud autem expendo in eleemosynam; putas saluus ero, an seducor? Et cum plurimum rogarent eum, ille non respondebat eis. Post quatuor autem dies cum discessuri essent, rogabant eos clerici, dicentes: Nolite tristari, fratres, Deus uobis prestabit mercedem; sic est enim consuetudo huius senis, non cito  loquitur, nisi Deus ei dederit quod dicat. Intrauerunt ergo ad senem, et dixerunt ei: Abba, ora pro nobis. Et ille dixit eis: Ambulare uultis? Et dixerunt: Etiam. Et intuens eos, in semetipso accipiens opera eorum, scribebat in terram, et dicebat: Pambo biduo ieiunat, et duos paximates manducat; putas in hoc est monachus? Non. Iterum dicebat: Et Pambo laborat in die duas siliquas, et dat eas in eleemosynam; putas in hoc est monachus? Necdum. Et paululum reticens, dixit ad eos: Bonum quidem operaris, sed si custodias conscientiam 603 tuam cum proximo tuo, ita saluaberis. In his ergo sic edificati fratres, cum gaudio discesserunt.

66. Frater quidam interrogauit abbatem Pambo, dicens: Quare me prohibent spiritus quidam facere  bona proximis? Dixit ei senex: Non sic loquaris, alioquin Deum mendacem facies; sed dic magis: Omnino misericordiam facere nolo. Preueniens enim Deus dixit: Dedi uobis potestatem calcandi super scorpiones et serpentes, et super omnem uirtutem inimici , cur ergo tu immundos spiritus non conculcas?

67. Dixit abbas Palladius: Oportet animam secundum Christi uoluntatem conuersantem, aut discere fideliter que nescit, aut docere manifeste que nouit; si autem utrumque, cum possit, non uult, insame morbo laborat. Initium enim recedendi a Deo, fastidium doctrine est, et cum non appetit illud quod semper anima esurit que diligit Deum .

68. Frater dixit abbati Sisoi: Quare non recedunt a me passiones? Et dicit ei senex: Quia uasa earumdem passionum intra te sunt; sed da eis pignus suum, et discedent.

69. uenit quidam frater ad abbatem Siluanum in monte Sina, et uidit fratres laborantes, et dixit seni: Nolite operari cibum qui perit ; Maria autem optimam partem elegit . Et dicit senex discipulo suo: uoca Zacariam, et mitte fratrem istum in cellam, ubi nichil est . Et cum facta fuisset hora nona, intendebat ad ostium, si mitterent et uocarent eum ad manducandum; et cum nemo loqueretur ei, surgens uenit ad senem, et dicit ei: Abba, hodie fratres non comederunt? Et  dixit ei senex: Etiam iam comederunt. Et dicit ei frater: Et quare me non uocasti? Et respondit senex: Tu homo spiritalis es, et non indiges hoc cibo; nos autem carnales sumus et uolentes manducare, propterea operamur manibus nostris; tu uero bonam partem elegisti, legens tota die, et nolens sumere cibum carnalem. Qui cum hec audisset, prostrauit se ad penitentiam, dicens: Ignosce, mi abba. Et dixit senex: Puto opus habet omnino Maria Martham, per Martham enim Maria laudatur.

70. Dixit sancta Syncletica: Qui sensibiles diuitias de labore et periculis maris colligunt, quando multa lucrantur, tunc plura desiderant, et que habent, uelut nichilum reputant; ad ea uero que necdum  habent omnem intentionem animi tendunt. Nos autem et eorum que querenda sunt, nichil habemus, et nolumus possidere que necessaria sunt propter timorem Dei.

71. Dixit iterum: Est tristitia utilis, et est tristitia que corrumpit. Tristitia ergo utilis est, ut pro peccatis ingemiscamus, et pro ignorantia proximorum, et ut non cadamus a proposito, ut perfectionem bonitatis attingamus: he sunt species uere tristitie. Est enim et aduersarii nostri ad hec quedam coniunctio. Immittit enim tristitiam sine aliqua ratione, quam tedium appellauerunt. Oportet ergo talem spiritum sepius orando et psallendo magis depellere.

72. Dixit iterum: Est enim ex immissione diaboli  extensa dura abstinentia, nam et sequaces eius faciunt hoc; quando ergo discernimus diuinam et regalem abstinentiam a tyrannica atque diabolica? Manifestum est quia mediocri tempore conuersationis tue una regula ieiunii sit tibi. Non subito quatuor aut quinque dies continuos ieiunas, et iterum multitudine ciborum soluis uirtutem? hoc enim letificat diabolum. Semper enim quod sine mensura est, corruptibile est. Noli ergo subito arma tua expendere, ne nudus inuentus in bello facile capiaris; arma uero nostra corpus nostrum est, anima uero nostra miles est. Utrisque ergo diligentiam presta, ut paratus sis ad id quod necesse est.

73. uenerunt aliquando duo senes de partibus Pelusii ad abbatissam Saram. Et cum ambularent,  dicebant ad inuicem: Humiliemus uetulam istam. Et dicunt ei: uide ne extollatur animus tuus, et dicas: Quia ecce solitarii uiri ueniunt ad me, que mulier sum. Et dixit eis abbatissa Sara: Sexu quidem mulier sum, sed non animo.

74. Iterum dixit abbatissa Sara: Si poposcero a Deo ut omnes homines edificentur in me, inuenior ante ianuas singulorum penitentiam agens; sed magis oro ut cor meum cum omnibus purum sit.

75. Dixit abbas Hyperichius: Ille est uere sapiens, qui facto suo docet alios, non qui uerbis.

76. uenit aliquando monachus quidam ab urbe Roma, qui in palatio magnum locum habuit, et habitabat in Scythi in uicinitate ecclesie; habebat autem secum unum seruum qui ministrabat ei. uidens  autem presbyter ecclesie infirmitatem eius, et cognoscens quia de deliciis esset uir ille, id quod ei Dominus donabat, uel quod in ecclesiam intrabat, transmittebat ei. Qui cum fecisset  uiginti quinque annis in Scythi, factus est uir contemplator, preuidens et nominatus. Audiens autem quidam de magnis monachis Aegyptiis opinionem eius, uenit uidere eum, sperans corporalem conuersationem plus apud eum arduam inuenire. Qui cum intrasset, salutauit eum; et 604 facientes orationem sederunt. uidens autem Aegyptius uestitum mollibus rebus, et budam de papyro, et pellem stratam sub ipso, et modicum capitale de cartica  sub caput eius, sed et pedes mundos habentem cum caligulis, scandalizatus est intra se de eo, quia in loco illo non erat consuetudo  taliter conuersandi, sed magis duram abstinentiam habere consueuerant. Senex autem ille Romanus habens contemplationem siue preuidentie gratiam, intellexit quia scandalizatus est intra se de eo Aegyptius monachus, et dicit ministro suo: Fac nobis hodie propter abbatem qui uenit, bonam diem. Et coxit parua olera que habebat, et surgentes hora competenti comederunt: habuit etiam et modicum uini propter infirmitatem suam, et illud biberunt. Et cum factum esset uespere, dixerunt duodecim psalmos, et dormierunt; similiter autem et nocte. Surgens autem mane Aegyptius dixit ei: Ora pro me. Et egressus est, non edificatus in eo. Et cum paululum discessisset, uolens cum ille senex Romanus  sanare, misit post ipsum et reuocauit eum. Qui cum uenisset, cum gaudio iterum suscepit eum, et interrogauit eum, dicens: Ex qua prouincia es? Et ille dixit: Aegyptius sum. Et dixit ei: Cuius ciuitatis? Et respondit: Ego omnino non fui de ciuitate, nec habitaui aliquando in ciuitate. Et dixit ei: Antequam monachus esses, quid operabaris in possessione qua manebas? Et ille respondit: Custos eram agrorum. Et dicit ei: Ubi dormiebas? Respondit: In agro. Et dixit: Habebas aliquid stratus? Et respondit: Ego in agro habui habere stramenta in quibus dormirem? Et dixit: Et quomodo dormiebas? Respondit: In terra nuda. Et dixit: Quid manducabas in agro, aut quale uinum bibebas? Iterum respondit: Que sunt esce aut qualis potus in agro? Et dixit: Quomodo  ergo uiuebas? Respondit: Manducabam panem siccum, et si inueniebam quodcunque de salsamentis, et bibebam aquam. Et dixit senex: Grandis labor. Et dixit: Erat ibi uel balneum in possessione, ubi lauareris? Et ille dixit: Non, sed in flumine lauabar, quando uolebam. Cum ergo hec omnia ab eo senex responsione eius exegisset, et cognouisset modum prioris uite eius atque laboris, uolens eum proficere, narrauit ei suam uitam preteritam, quam habebat cum esset secularis, dicens: Me miserum quem uides, de magna illa ciuitate Roma sum, habens in palatio maximum locum apud imperatorem. Et cum audisset Aegyptius initia uerborum eius, compunctus est, et sollicite que dicebantur audiebat. Et ille adiecit: Reliqui ergo Romam et ueni in solitudinem  istam. Et iterum dixit: Me quem uides, habui domos magnas et pecunias multas, et contemnens eas, ueni in istam paruam cellam. Iterum dixit: Me quem uides, lectos uestitos ex auro habui, habentes pretiosissima stramenta; et pro his dedit mihi Deus stramentum hoc de papyro et hanc pellem. Sed et uestes mee inestimabili pretio digne erant, et pro his utor has uiles rescellas. Iterum dixit: In prandio meo multum auri expendebatur; et pro illo mihi dedit modica olera hec et paruulum calicem uini. Erant autem et qui seruiebant mihi plurimi serui, et ecce pro illis uni isti Dominus compunxit, ut seruiret mihi. Pro balneo autem perfundo modico aque pedes meos, et caligulis utor propter infirmitatem meam. Et rursus pro calamis et cithara uel alio musico  opere, quo delectabar in conuiuiis meis, dico mihi duodecim psalmos in die, et duodecim in nocte. Sed et pro peccatis meis, que ante faciebam, modo cum requie exhibeo paruum et inutile ministerium Deo. uide ergo te, abba, ut non scandalizeris propter infirmitatem meam. Et hec audiens Aegyptius atque in semetipsum reuersus, dixit, ue mihi, quia ego de multa tribulatione et plurimo labore seculi magis ad repausandum in conuersationem monachi ueni, et quod non habebam tunc, modo habeo; tu autem multa ex delectatione seculi uoluntate propria in tribulationem uenisti, et ex multa gloria atque diuitiis uenisti in humilitatem et paupertatem. Ex quo multum proficiens discessit, et factus est ei  amicus, et sepe ueniebat ad eum sue utilitatis causa; erat enim uir discernens, et repletus bono odore Spiritus sancti.

77. Dicebat senex: Non necesse est uerborum tantum; sunt enim plurima uerba in hominibus tempore hoc, sed opera necessaria sunt; hoc enim Deus querit, non uerba, que non habent fructum

78. Frater aliquis interrogauit quosdam Patrum: Si polluitur aliquis quando res sordidas cogitat. Et cum de hoc inquisitio fieret apud eos, alii dicebant: Etiam polluitur; alii dicebant: Non; quia si polluitur, non possumus saluari nos, qui idiote sumus; sed hoc pertinet ad salutem, si ea que cogitamus, corporaliter non fecerimus. Ille autem frater qui interrogauerat, non sibi sufficere iudicans uariam responsionem  Patrum, abiit ad senem probatiorem, et interrogauit eum de hoc. Et respondit ei senex: Secundum mensuram uniuscuiusque requiritur ab eo. Rogauit ergo frater ille 605 senem, dicens: Peto propter Dominum, absolue mihi hoc uerbum. Et dicit ei senex: Ecce forte iacet hic uas aliquod desiderabile. Et dicit senex: Intrauerunt duo fratres, ex quibus unus habebat mensuras magnas exercitate uite, alter uero paruas. Si ergo cogitatio illius perfecti mota fuerit ad aspectum uasis illius, et dixerit intra se: uolebam habere uas istud, et non permanserit in hoc, sed cito absciderit huiusmodi appetitum, non est pollutus; si uero qui necdum ad maiores mensuras attigit, concupierit uas illud, et exercitatus fuerit cum cogitatione sua desiderio  compellente, et tamen non tulerit illud, non est inquinatus.

79. Dixit senex: Si quis manserit in aliquo loco, et non fecerit fructum loci illius, locus ipse expellit eum, utpote quia non fecit fructum loci illius.

80. Dixit senex: Si quis fecerit rem aliquam sequens uoluntatem suam, querens quod non est secundum Deum, si id tamen per ignorantiam fecerit, postea oportet eum reuerti ad uiam Domini. Qui autem tenet uoluntatem suam, non secundum Deum, et neque ab aliis uult audire, sed uelut scitum se putat; qui huiusmodi est, uix perueniet ad ulam Domini.

81. Interrogatus est senex: Quid est, quod legitur, uia angusta et arcta ? Et respondit senex, dicens ei: Angusta et arcta uia hec est, ut  cogitationibus suis homo uiolentiam faciat, et abscidat propter Deum uoluntates suas. Hoc est etiam quod scriptum est de apostolis: Ecce nos reliquimus omnia, et secuti sumus te .

82. Dixit senex: Sicut ordo monachorum honoratior est secularibus, ita peregrinus monachus speculum debet esse localibus monachis per omnem modum.

83. Dixit quidam Patrum: Si manserit operarius in loco ubi non sunt operarii, non potest proficere; hec est enim uirtus operarii, certare ut ab opere non minuatur. Nam et piger si manserit cum operario, proficit; et si non proficit, non tamen descendit inferius.

 84. Dixit quidam senex: Quia homo si uerbum quidem habeat, opera autem non habeat, assimilatur arbori habenti folia, fructum autem non. Sicut enim arbor fructibus plena etiam foliis uiret, ita et sermo consequitur hominem qui habet opera bona.

85. Dixit senex, quia aliquando quidam lapsus in graui peccato, et compunctus ad penitentiam, abiit indicare hec seni cuidam, et non dixit ei quod fecerat, sed quasi interrogauit, dicens: Si alicui ascendat cogitatio talis, habet salutem? Ille uero, quia nesciebat discretionem, respondit ei: Perdidisti animam tuam. Hoc audiens frater, dixit: Ergo si perii, uado ad seculum. Pergens autem ille, deliberauit ire et indicare cogitationes suas abbati Siluano, erat enim hic Siluanus magnus discretor. ueniens ergo  ad eum frater, non dixit ei quod fecerat, sed iterum eo modo quo et prius seni illi dixerat; hoc est, Si ascenderint alicui tales cogitationes, habet salutem? Aperiens autem abbas Siluanus os suum, cepit de Scripturis dicere ei: Non omnino iudicium tantum est de cogitationibus quam de peccato. Audiens autem frater, et suscipiens uirtutem dictorum in animo, sumpta spe, indicauit etiam ei actum suum. Audiens autem abbas Siluanus quod egerat, tanquam bonus medicus posuit cataplasma anime eius de diuinis Scripturis assumptum, dicendo esse penitentiam his qui pro caritate reuera conuertuntur ad Deum. Post aliquot autem annos contigit abbatem memoratum ad illum senem applicari, qui ei desperationem fecerat, et narrauit ei ista, et dixit: Ecce frater ille,  qui de responso tuo desperauerat, et ad seculum redierat, uelut stella splendida est in medio fratrum. Hec autem ideo retuli, ut sciamus quale periculum est quando aliquis siue cogitationis, siue actuum aliquid peccati indicat his qui discretionem nesciunt.

86. Dixit quidam senex: Non quia intrant cogitationes male in nobis, condemnamur ex eo, sed si male utimur cogitationibus. Fit enim ut per cogitationes naufragium patiamur, et iterum de cogitationibus coronemur.

87. Dixit aliquis senex: Non des et accipias cum secularibus hominibus, et non habeas notitiam cum muliere, nec habeas fiduciam diu cum puero.

88. Frater quidam interrogauit senem, dicens: Quid faciam, quia multe cogitationes sollicitant me, et  nescio quomodo repugnem eis? Dixit senex: Non repugnes contra omnes, sed contra unam. Omnes enim cogitationes monachorum unum habent caput; necessarium ergo est considerare que et qualis sit et aduersus illam reniti; ita enim et residue cogitationes humiliantur.

89. Aduersus cogitationes malas dixit quidam senex: Obsecro, fratres, sicut compressimus actus malos, comprimamus etiam cogitationes.

90. Dixit quidam senex: Qui uult habitare eremum, debet esse doctor, non qui doceri egeat, ne detrimentum sustineat.

606 91. Interrogatus est senex a quodam fratre dicente: Quomodo inuenio Deum? utrum in ieiuniis,  an in laboribus, uel in uigiliis, aut in misericordia. Et respondit: In his que numerasti, et in discretione. Dico enim tibi quia multi afflixerunt carnem suam, et, quia sine discretione hoc faciebant, abierunt uacui nichil habentes. Os nostrum de ieiunio fetet, scripturas omnes didicimus: ex corde Dauid consummauimus, et quod Deus requirit non habemus, scilicet humilitatem.

92. Frater interrogauit senem, dicens: Abba, ecce ego rogo seniores et dicunt mihi de salute anime mee, et nichil retineo de uerbis eorum; quid autem uel rogo eos nichil proficiens? Totus enim sum in immunditia . Erant autem duo uasa uacua. Et dixit ei senex: uade, et aufer unum ex uasis istis, et mitte in eo oleum, et accende intus stupam, et refunde oleum, et pone uas  in locum suum. Et fecit sic. Et dixit ei: Fac iterum sic. Et cum fecisset hoc sepius, dixit ei senex: Affer modo utraque uasa, et uide quod eorum mundius sit. Et respondit: Illud ubi oleum misi. Cui senex dixit: Sic est et anima de bis que interrogat. Quamuis enim nichil retineat eorum que audit, tamen plus ipsa mundabitur quam illa que omnino nec interrogat quidquam.

93. Frater sedebat in cella sua quiescens, et uolebant demones seducere eum sub specie angelorum, et excitabant eum ut iret ad collectam, et lumen ostendebant ei: ille autem uenit ad quemdam senem, et dixit ei, Abba, ueniunt angeli cum lumine, et excitant me ad collectam. Et dicit ei senex: Non  audias eos, fili, quoniam demones sunt; et quando ueniunt excitare te, dic: Ego quando uolo surgo, uos autem non audio. Accipiens autem preceptum senis, reuersus est ad cellam suam. Et sequenti nocte iterum demones secundum consuetudinem uementes excitabant eum. Ille uero, sicut preceptum sibi fuerat, respondebat eis, dicens: Ego quando uolo surgo, uos autem non audio. Et illi dicunt ei: Malus senex ille falsator seduxit te, ad quem uenit frater uolens mutuare pecuniam; et cum haberet, mentitus est ei, dicens se non habere, et non dedit ei; ex hoc ergo cognosce quia falsator est. Surgens ergo frater diluculo uenit ad senem, et nuntiauit ei hec ipsa. Senex uero dixit ei: uerum est quia habebam, et quia uenit frater uolens mutuare, et non  dedi ei, sed sciebam quia si darem ei, damnum anime ipsius faciebam. Cogitaui ergo unum mandatum preterire, quam preuaricari decem, ex quibus ad tribulationem potuissemus uenire pro illo, si a me pecuniam accepisset. Tu autem demones, qui te seducere uolunt, ne audias. Et multum confortatus de uerbis senis, abiit ad cellam suam.

94. uenerunt aliquando tres fratres ad quemdam senem in Scythi, et unus ex his interrogauit eum, dicens: Abba, commendaui uetus et Nouum Testamentum memorie. Et respondit senex, et dixit: Replesti uerbis erem. Et secundus interrogauit eum, dicens: uetus et Nouum Testamentum ego scripsi per me ipsum. Dixit autem et huic: Et tu  replesti fenestras de chartis. Et tertius dixit: Mihi in focularem herbe ascenderunt. Et respondit senex, et dixit: Et tu expulisti a te hospitalitatem.

95. Narrauerunt quidam Patrum de quodam sene magno, quia si ueniebat aliquis interrogare eum sermonem, ille cum magna fiducia dicebat: Ecce ego suscipio porsonam Dei, et sedeo in sede iudicii, quid ergo uis ut faciam tibi? Si ergo dixeris mihi, miserere mei; dicit tibi Deus: Si uis ut miserear tui, miserere et tu fratribus tuis, et ego misereor tui. Si autem uis ut ignoscam tibi, ignosce et tu proximo tuo. Nunquid a Deo est causa? Absit; sed in nobis est, si uolumus saluari.

96. Dicebant de quodam sene in Cellis quia erat magnus laborator. Cum faceret opus suum, contigit alium quemquam sanctum uirum uenire ad cellam  eius, et audiuit eum de foris litigantem cum cogitationibus, et dicentem: usquequo propter unum uerbum omnia illa amitto? Ille autem foris stans, putabat quia cum aliquo alio litigaret, et pulsauit ut intraret et pacificaret eos; et ingrediens et uidens quia nemo alius erat intro, habens etiam fiduciam apud senem, dixit ei: Cum quo litigabas, abba? Ille respondit: Cum cogitationibus meis, quia quatuordecim libros memorie commendaui, et unum uerbum modicum audiui foris, et cum uenissem facere opus Dei, omnia illa perdidi, et hoc solum quod foris audieram uenit in memoria mea in hora ministerii mei, et propterea litigabam cum cogitatione mea.

97. Fratres de congregatione uenerunt in eremo,  et applicuerunt ad quemdam eremitam, et suscepit eos cum gaudio. Et sicut est consuetudo eremitis, uidens eos de labore fatigatos, posuit mensam extra horam; et quod habuit in cella apposuit eis, et repausauit eos. Et quando factum est sero, dixerunt duodecim psalmos, similiter et nocte; cum autem senex uigilaret, audiuit eos inter se 607 dicentes: Quia solitarii uiri plus repausant in eremo quam nos in congregatione. Mane autem cum ambulaturi essent ad alium uicinum eius, dixit eis: Salutate eum pro me, et dicite ei: Non adaques olera. Ille autem cum hoc audisset, intellexit uerbum, et tenuit eos usque sero laborantes ieiunos. Cum autem sero factum esset, fecit prolixum opus Dei, et posuit ea que habebat, et dixit: Cessemus modice propter  uos, quia de labore estis fatigati. Et dixit iterum: Quotidie manducare non solemus, sed propter uos gustemus modicum. Et apposuit eis panem siccum et sal, et dixit: Ecce propter uos festiuitatem habemus hodie; et misit parum aceti in salibus illis. Et surgentes ceperunt psallere usque mane. Et dixit: Propter uos non possumus adimplere regulam nostram, ut modice pausetis, quia peregrini estis. Mane autem facto, uolebant fugere: ille autem rogabat eos, dicens: Manete aliquantum temporis nobiscum; sin alias, uel propter mandatum, dies tres secundum consuetudinem eremi facite nobiscum. Illi autem uidentes quia non relaxaret eos, fugerunt occulte.

 98. Frater interrogauit quemdam Patrem, dicens: Si contigerit grauari me somno, et transierit hora ministerii mei; anima mea pre uerecundia non uult implere opus suum. Et dixit senex: Si te contigerit usque mane dormire, quando euigilas, surge, claude ostium et fenestras tuas, et fac opus tuum; scriptum est enim: Tuus est dies, et tua est nox ; in omni enim tempore glorificatur Deus.

99. Dicebat aliquis senex: Quia est homo comedens multa et adhuc esuriens; est etiam alter homo qui pauca comedit, et satiatur. Maiorem autem habet mercedem ille qui plus comedit, et esuriens manet, ab illo qui parum comedit, et satiatur .

100. Dixit quidam senex: Si contigerit inter te et  alium sermo aliquis tristis, et negauerit ille, dicens: Non dixi sermonem hunc, ne certes cum eo, et dicas: Dixisti, quia exacerbatur, et dicet tibi: Etiam dixi.

101. Frater aliquis interrogauit senem, dicens: Soror mea pauper est, si do ei eleemosynam, non est sicut unus de pauperibus? Et dixit senex: Non. Dixit autem frater: Quare, abba? Et respondit senex: Quia sanguis ipse trahit te modicum.

102. Dixit senex: Quia oportet monachum neque auditorem esse obtrectantium, neque obtrectari, neque scandalizari.

103. Dixit quidam senex: Non omnia que dicuntur placeant tibi, neque omni sermoni consentias. Tardius crede, et quod uerum est, citius dic.

 104. Dixit quidam senex: Si ascenderit in corde fratris sedentis in cella uerbum, et reuoluens frater uerbum in animo, non potuerit ad mensuram uerbi pertingere, neque tractus fuerit a Deo, assistunt ei demones, et ostendunt ei de uerbo illo quod ipsi uolunt.

105. Dicebant quidam senum: Quando congregabamur initio ad inuicem, et loquebamur aliquid quod utile esset animabus nostris, efficiebamus seorsum et seorsum, et ascendebamus in celum; nunc autem congregamur, et in obtrectationibus occupamur, et unus alterum trahimus in profundum

106. Dixit alter quidam Patrum: Si quidem interior homo noster sobrie agit, potest etiam exteriorem custodire; si uero non est ita, qua possumus uirtute  custodiamus linguam.

107. Item qui supra dixit: Opus spirituale necessarium est, quia in hoc uenimus. Magnus enim labor est ore dicere quod non fit opere corporali.

108. Alter quidam Patrum dixit: Quia omnino oportet hominem habere intra cellam opus, quod laboret; si autem in opere Dei occupatur, uenit ad eum diabolus die inter diem, sed non inuenit locum in quo maneat. Si autem rursus dominando ei inimicus in captiuitatem redegerit eum, uenit iterum spiritus Dei frequenter; sed si nos ei non facimus locum propter malitiam nostram, discedit.

109. Descenderunt aliquando monachi de Aegypto in Scythi, ut uiderent seniores loci illius. Et cum  uidissent eos extenuatos fame, de nimia abstinentia impatienter comedere, scandalizati sunt in eis. Hoc autem presbyter agnoscens, uoluit sanare eos, et ita dimittere, et predicauit in ecclesia plebi, dicens: Ieiunate et extendite abstinentiam uestram, frames. uolebant autem Aegyptii, qui illic uenerant, discedere, et retinuit eos. Cum autem ieiunassent primo aporiati sunt, fecerat enim eos biduo ieiunare continuio. In Scythi autem habitantes ieiunauerunt hebdomadam; et facto Sabbato, sederunt manducare Aegyptii cum senibus. Turbantibus autem se ad manducandum Aegyptiis, unus de senibus tenuit manus eorum, dicens: Cum disciplina manducate, quomodo monachi. Unus autem ex Aegyptiis repulit manus eius, dicens: Dimitte me quia morior, tota hebdomada  nichil coctum comedi. Et dixit ei senex: Si uos biduo interuallo manducantes ita defecistis, quare in fratribus scandalizati estis, qui semper hebdomadas 608 eo ordine leuando abstinentiam seruant. Illi autem penitentiam coram eis egerunt, et edificati in abstinentia eorum abierunt cum gaudio.

110. Frater quidam renuntians seculo, et accipiens habitum monachi, statim reclusit se, dicens: Solitarius uolo esse. Audientes autem uicini seniores, uenerunt et eiecerunt eum, et fecerunt circuire cellas fratrum, et penitentiam coram singulis agere, et dicere: Ignoscite mihi, quia non sum solitarius sed adhuc initium monachi nuper assumpsi.

111. Dixerunt quidam senes: Si uideris iuuenen uoluntate sua ascendentem in celum, tene pedem  eius, et proiice eum in terram, quia non ita expedit ei.

112. Frater dixit cuidam seni magno: Abba, uolebam inuenire senem aliquem iuxta uoluntatem meam, et morari cum ipso. Et dixit ei senex: Bene queris, domine meus. Ille autem affirmabat huiusmodi esse desiderium suum, non intelligens quod locutus est senex ille. Sed cum uideret eum senex estimantem quod bene sentiret, dixit ei: Ergo si inuenis senem secundum uoluntatem tuam, uis manere cum eo? Et ille dixit: Etiam omnino hoc uolo, si inuenero secundum uoluntatem tuam. Dixit ergo ei senex: Non ut tu sequaris uoluntatem senis illius sed ut ille tuam uoluntatem sequatur, et ita in eo repauses. Sensit autem frater ille quod dicebat, et surgens  prostrauit se ad penitentiam, dicens: Ignosce mihi, quia ualde gloriabar, estimans me bene dicere, cum nichil tenerem boni.

113. Duo fratres carnales renuntiauerunt seculo, quorum unus, qui etate minor erat, primus ceperat conuersari; et cum uenisset apud eos quidam Patrum, et applicuisset apud eos, posuerunt peluim. Et uenit qui minor erat etate ut lauaret pedes seni, senex autem tenens manum eius remouit eum, et eum qui maior etate fuerat, fecit implere opus, quod primi in monasterio facere consueuerant. Dixerunt autem ei astantes fratres: Abba, ille minor in conuersatione primus est. Respondit eis senex: Et tollo primatum minoris, et trado ei qui etate precedit.

 114. Dixit quidam senex: Prophete conscripserunt libros; patres autem nostri uenerunt post eos, et operati sunt in eis plurima, et iterum successores illorum commendauerunt eos memorie. uenit autem generatio hec que nunc est, et scripsit ea in chartis atque membranis, et reposuit in fenestris otiosa.

115. Dicebat senex: Quia cucullum, quo utimur signum est innocentie; superhumerale quo humeros et ceruicem alligamus, signum est crucis; zona uero qua cingimur, signum est fortitudinis. Conuersemur ergo iuxta id quod habitus noster significat, quia omnia cum desiderio facientes, nunquam deficiemus.



LIBELLUS UNDECIMUS. De eo quod oporteat sobrie uiuere.

 1. Frater interrogauit abbatem Arsenium, ut audiret ab eo sermonem. Dixit autem ei senex: Quantacunque tibi uirtus est, conare ut interius opus tuum secundum Deum sit, et uincat exterioris hominis passiones. Dixit iterum: Si querimus Deum, apparebit nobis; et si tenemus eum, manebit apud nos.

2. Dixit abbas Agathon: Non debet monachus permittere conscientie sue ut accuset eum in quacunque re . Quando autem moriturus erat memoratus abbas Agatho, tres dies mansit immobilis, apertos oculos tenens. Pulsauerunt autem eum fratres, dicentes: Abba, ubi es? Et ille respondit: In conspectu diuini iudicii assisto. Dicunt ei: Et tu times? Et ille dixit: Interim laboraui uirtute qua  potui, in custodiendis mandatis Dei; sed homo sum, et nescio utrum placuerint opera mea coram Deo. Dicunt ei fratres: Et non confidis de operibus tuis, quia secundum Deum sint? Et dixit senex: Non presumo, nisi uenero ante Deum; aliter enim sunt iudicia Dei, aliter hominum. Cum autem uellent eum adhuc interrogare alium sermonem, dicit eis: Ostendite caritatem, et nolite mecum loqui, quia occupatus sum. Quo dicto, statim emisit spiritum cum gaudio. uidebant enim eum colligentem spiritum, quemadmodum si quis salutat amicos suos dilectos. Habuit autem custodiam magnam in omnibus, et dicebat: Quia sine custodia ad nullam uirtutem ascendit homo.

3. Dicebant de abbate Ammoys, quia quando ibat  ad ecclesiam, non permittebat discipulum suum iuxta se ambulare, sed de longe sequi; sed et si approximasset se ad eum, ut interrogaret eum de quacunque re, mox dicebat ei, et statim repellebat eum retro, dicens: Ne forte cum loquimur aliquid de utilitate anime, incurrat etiam sermo qui non pertinet ad rem, propterea non te permitto morari iuxta me.

4. Dicebat abbas Ammoys abbati Arsenio in initio: Quomodo me uides modo? Et ille dixit: Sicut angelum, Pater. Et 609 iterum dixit ei postea: Nunc quomodo me uides? Et ille dixit: Quomodo Satanam, etenim uel si bonum sermonem loquaris, uelut gladius mihi est.

 5. Dixit abbas Allois: Nisi dixerit homo in corde suo, Ego solus et Deus sumus in hoc mundo, requiem non habebit .

6. Dixit iterum: Quia si uult homo, in una die usque ad uesperam peruenit ad mensuram diuinitatis.

7. Abbas Besarion moriens dicebat: Debet monachus totus oculus esse, sicut Cherubim et Seraphim.

8. Iter agebant aliquando simul abbas Daniel et abbas Ammoys; dixit autem abbas Ammoys: Putas aliquando et nos sedebimus in cella, Pater? Dixit ei abbas Daniel: Quis enim aufert a nobis Deum? nam et foris Deus est modo, et iterum in cella Deus est.

9. Dixit abbas Euagrius: Magnum est quidem,  sine impedimento orare; maius est, psallere sine impedimento.

10. Idem dixit: Memor esto semper exitus tui, et non obliuiscaris eterni iudicii, et non erit delictum in anima tua.

11. Dixit abbas Theodorus de Ennato  : Quia si nobis imputat Deus negligentias temporis quo oramus, et captiuitates quas patimur dum psallimus, non possumus salui fieri.

12. Dixit abbas Theonas: Quia impeditur mens nostra et reuocatur a contemplatione Dei, propterea captiui ducimur in carnalibus passionibus.

13. uenerunt aliquando quidam fratrum tentare Ioannem Breuem, quia non dimittebat mentem suam diffundi in cogitationibus seculi, neque loquebatur  causam huius mundi, et dicunt ei: Gratias agimus Deo, quia multum pluit isto anno, et rigate competenter arbores palmarum bene incipiunt producere ramos, et inuenient unde laborent fratres, qui solent in manuum suarum operibus occupari. Dicit ergo eis abbas Ioannes: Sic est quando Spiritus sanctus descendit in corda sanctorum: uirescunt quodammodo et innouantur, et proferunt folia in timore Dei.

14. Dicebant iterum de abbate Ioanne, quia fecerit aliquando plectas ad duas sportas, et expenderit eas in una sporta, et non intellexit donec iungeret parieti. Erat enim mens eius occupata in contemplatione Dei.

15. Senex quidam erat in Scythi, habens quidem  tolerantiam corporalem, sed non ualde scrupulosus erat in retinendis que audierat. Abiit ergo iste ad abbatem Ioannem Breuem, ut interrogaret eum de obliuione; et audiens ab eo sermonem, rediit in cellam suam, et oblitus est quod dixit abbas Ioannes. Iterum abiit et interrogauit eum; audiens autem ab eo, similiter reuersus est: mox autem ut peruenit ad cellam suam, oblitus est quod audiuit, atque ita multoties uadens atque reuertens, dominabatur ei obliuio. Post hec uero rursus occurrens seni, dixit: Nosti, abba, quia oblitus sum rursus quod dixisti mihi? sed ne tibi molestus essem, ideo non ueni. Dixit ei abbas Ioannes: uade, incende lucernam. Et incendit. Et dixit ei: Affer alias lucernas,  et incende ex ea. Et fecit sic. Et dixit abbas Ioannes seni: Ne aliquid lesa est lucerna, quia ex ea alias incendisti? Et dixit: Non. Ita nec Ioannes leditur, si tota Scythia ueniat ad me, nec impedit me a caritate Dei; quando igitur uis, ueni nichil hesitans. Et ita per patientiam utrorumque, abstulit Deus obliuionem a sene; hoc enim erat opus habitantium in Scythi, ut animarent eos qui impugnabantur a quacunque passione, et extorquebant sibi laborem, unde inuicem lucrarentur bono.

16. Interrogauit frater abbatem Ioannem, dicens: Quid facio, quia frequenter uenit quidam frater, ut tollat me secum ad opus quod laborat, et ego miser sum infirmus, et deficio in tali re; quid ergo de mandato Dei faciam? Respondens senex dixit ei: Caleph  filius Iephone dixit Iesu filio Naue: : Quadraginta annorum eram quando misit me Moyses seruus Domini tecum ad terram istam; et nunc octoginta annorum sum; et quemadmodum tunc eram fortis, ita et nunc ualeo intrare et exire ad bellum. Itaque et tu, si potes, ut sicut ingrederis, ita egrediaris, uade; si autem non potes id facere, sede in cella tua plorans peccata tua. Et si inuenerint te lugentem, non te compellent exire.

17. Dixit abbas Isidorus, qui erat presbyter in Scythi: Ego quando eram iuuenis et sedebam in cella mea, non habebam numerum psalmorum quos dicebam in ministerio Dei: nox enim mihi et dies in hoc expendebatur.

18. Narrauit abbas Cassianus de quodam sene in  eremo sedente quia rogauerit Deum ut donaret ei ne dormitaret aliquando, cum spirituales res faceret; si autem detractionis aut odii uerba essent, statim in somno corrueret, ut non huiusmodi uenenum aures eius exciperent. Hic dicebat diabolum studiosum esse ut moueret homines in uerba otiosa, impugnatorem etiam totius doctrine spiritualis. Ad quam rem hoc utebatur exemplo: Loquente me aliquando de utilitate animarum ad quosdam fratres, in tantum somno profundo occupati sunt, ut nec palpebras oculorum mouere possent: ego autem uolens ostendere opus demoniacum esse, otiosarum rerum uerba introduxi; ad quod illi gaudentes, statim somno reluctati sunt. Ego autem ingemiscens dixi: Usque nunc 610 de celestibus rebus loquebamur, et  omnium uestrum oculi somno grauissimo tenebantur; quando autem sermo otiosus inuentus est, omnes prompti audire cepistis. Propter quod rogo, karissimi fratres, cognoscentes maligni demonis opus esse, attendite uobismetipsis, custodientes uos a somno quando aliquid spirituale uel facitis uel auditis.

19. Abiit aliquando abbas Pastor cum esset iuuenis ad quemdam senem, ut interrogaret eum tres sermones: Cum autem peruenisset ad senem, oblitus est unum ex tribus sermonibus, et reuersus est ad cellam suam. Et cum tetendisset manum, ut teneret clauem, recordatus est sermonis illius quem ante fuerat oblitus; et sustulit manum a claui, et  reuersus est ad senem; senex autem dixit ei: Accelerasti uenire, frater. Et ille narrauit ei quia eum tetendissem manum tenere clauem, recordatus sum sermonis quem querebam, et non aperui cellam, sed mox ad te sum reuersus. Erat autem longitudo uie multa nimis. Dicebat autem ei senex: uere gregum Pastor; nominabitur enim nomen tuum in tota terra Aegypti.

20. uenit abbas Ammon ad abbatem Pastorem, et dicit ei: Si uado ad cellam uicini, aut si ille ad me uenerit pro aliqua re, ueremur inuicem, ne incurrat aliqua incompetens fabula, et aliena a proposito monachi. Et dixit ei senex: Bene facis; necessariam enim habet iuuentus custodiam. Dicit ei abbas Ammon: Senes ergo quid faciebant? Et dixit  ei: Iam senes proficientes, atque firmati, non habebant in se aliud quid aut peregrinum in ore suo, ut id loquerentur. Et ille dixit: Si ergo fit necessitas cum uicino loquendi, uidetur tibi ut de Scripturis cum eo loquar, aut de uerbis et sententiis seniorum? Et dicit ei senex: Si non potes tacere, bonum est magis ut de uerbis seniorum loquaris, quam de Scripturis. Periculum est enim non paruum.

21. Interrogatus est abbas Pastor de inquinamentis, et respondit: Quia si stabilimus actiuam uitam nostram timore Dei et sobrietate, non inuenimus in nobis inquinamenta.

22. Dicebant de abbate Pastore, quia cum exiturus erat ad opus Dei faciendum, sedebat primus eorum discernens cogitationes suas iugiter una hora,  et sic egrediebatur.

23. Dixit abbas Pastor, quia interrogauit quidam abbatem Paysionem, dicens: Quid facio anime mee, quia insensibilis facta est, et non timet Deum? Et dixit ei: uade, et iungere homini timenti Deum; et cum illi inheseris, doceberis et tu timere Deum.

24. Dixit iterum: Quia principium et finis timor Domini; sic enim scriptum est: Initium sapientie timor Domini . Et iterum, quando Abraham perfecit altare dixit ei Dominus: Nunc scio quoniam timeas Deum .

25. Dixit iterum: Discede ab omni homine qui in collocutione incessanter contentiosus est.

26. Dixit iterum ; interrogaui aliquando abbatem Petrum, discipulum abbatis  Lot, dicens: Quando sum in cella, in pace est anima mea; cum autem uenerit frater aliquis ad me, et retulerit mihi uerba eorum que foris sunt, turbatur anima mea. Et dixit mihi abbas Petrus, quia dicebat abbas Lot: Clauis tua aperuit ostium meum. Et ego dixi ei: Quod est uerbum hoc? Et dixit: Si quis uenit ad te, et interrogas eum. Quomodo habes, unde uenis, qualiter agitur circa illos uel illos fratres, susceperunt te an non? tunc aperis ianuam oris fratri tuo, et audis que non uis. Et ego dixi ei: Ita est. Sed quid faciat homo, cum uenerit frater ad eum? Et dixit ei senex: In luctu omnino doctrina est: ubi autem luctus non est, impossible est custodire mentem. Et dixit ei: Quando in cella sum,  mecum est luctus: cum autem aliquis ad me uenerit, aut cum egredior de cella, non inuenio luctum. Et dixit ei senex: Necdum tibi subiectus est, sed uelut ad usum pro tempore adhibetur. Et dixit ei: Quis est hic sermo? Et dixit mihi: Si laborat homo pro re aliqua secundum uirtutem, quacunque hora quesierit eam ad utilitatem suam, inuenit eam.

27. Frater interrogauit abbatem Sisoi, dicens: Desidero custodire cor meum. Dicit ei senex: Et quomodo possumus custodire cor nostrum, si lingua nostra ianuam apertam habuerit?

28. Sedente aliquando abbate Siluano in monte Sina, discipulus eius uolens abire ad quoddam ministerium suum, dixit seni: Dimitte aquam, et riga hortum. Ille autem exiens ad dimittendam aquam  tegebat faciem suam de cucullo suo, tantum ad pedes suos intendens. Contigit autem ut ipsa hora quidam superueniret ad eum, et uidens eum a longe, considerauit quid fecisset. Et cum peruenisset ad eum, dixit ei: Dic mihi, abba, ut quid tegebas de cucullo faciem tuam, et sic adaquabas hortum? Et dixit ei senex: Ne uiderent oculi mei arbores, 611 et occuparetur mens mea ab opere suo in consideratione earum.

29. Interrogauit abbas Moyses abbatem Siluanum, dicens: Potest homo per omnem diem initium facere conuersationis? Respondit ei abbas Siluanus: Si est homo operarius, potest per idem et per horam inchoare initium conuersationis sue .

 30. Interrogauerunt quidam aliquando abbatem Siluanum, dicentes: In quali conuersatione operatus es, ut acciperes prudentiam istam? Et ille respondens, dixit: Nunquam permisi in corde meo cogitationem morari, que exacerbabat.

31. Dixit abbas Serapion: Quia sicut milites imperatoris cum ante ipsum stant, non debent dextera aut sinistra respicere; ita et monachus cum stat in conspectu Dei, et intentus est omni hora in timore eius, nichil est quod eum de aduersarii malis terrere possit.

32. Dixit sancta Syncletica: Sobrie uiuamus, quia per sensus corporis nostri, uel si non uelimus, fures ingrediuntur; quomodo enim potest non fuscari domus, si fumus exterius ascendens fenestras apertas  inuenerit?

33. Dixit iterum que supra: Oportet nos aduersum demones undique armatos existere, quoniam et exterius ingrediuntur, et de intro mouentur, siquidem et anima nostra id patitur. Sicut enim nauis, que aliquando exterius fluctuum mole opprimitur, aliquando uero interius crescente sentina demergitur; sic et nos aliquando operum exterius commissorum iniquitate damnamur, aliquando uero interius nequitia cogitationum addicimur; et ideo oportet non solum exterius spirituum immundorum impetus obseruare, uerum etiam interiorum cogitationum immunditiam exhaurire.

34. dixit iterum: Non habemus in hoc seculo  securitatem; etenim Apostolo dicente, Qui stat, uideat ne cadat ; in incerto siquidem nauigamus; quia sicut Psalmista dicit: uelut mare est uita nostra . Sed tamen sunt loca in mari, quedam uero periculis plena, quedam autem et tranquilla; nos enim in tranquilla parte maris nauigare uidemur, seculares uero homines in locis periculosis . Et iterum nos in die nauigamus, sole iustitie nobis prebente ducatum, illi autem in nocte ignorantie deportantur. Sed tamen plerumque contingit ut seculares illi in tempestate et in obscuro nauigantes, pro metu periculi ad Deum clamando et uigilando saluent nauim suam, nos autem in tranquillitate neglectu ipso demergimur, dum gubernacula iustitie derelinquimus.

 35. Dixit abbas Hyperichius: Cogitatio tua semper sit in regno celorum, et cito in hereditatem accipies illud.

36. Dixit iterum: uita monachi iuxta imitationem angelorum fiat, comburens atque consumens peccata.

37. Dixit abbas Orsisius: Puto, quia nisi homo custodierit cor suum, omnia que audit et uidet obliuiscetur et negliget. Denique sic inimicus inueniens in eo locum, supplantat eum; sicut enim lucerna oleo et lychino  preparata lucet, si autem per negligentiam non acceperit oleum, paulatim exstinguitur, atque ita inualescunt tenebre aduersus eam; sed et mus ueniens ad eam, uolensque myxum  eius comedere priusquam perfecte exstinguatur,  non potest propter calorem ignis; si autem uiderit quod nec lumen habet, nec calorem iam retinet ignis, tunc uolens trahere myxum eius, deiicit etiam ipsam lucernam in terram: que si testea fuerit, minutatur; si erea, a domino suo reparatur. Ita etiam si neglexerit anima, paulatim recedit ab ea Spiritus sanctus, donec perfecte exstinguatur calor eius; atque ita inimicus consumit et deuorat propositum anime illius, sed et corpus nequitie exterminat. Si autem quis per affectum quem habet in Deo, bonus fuerit, simpliciter autem ad negligentiam raptus fuerit, Deus, qui misericors est, excitat in eo mentem suam, et memoriam penarum, que in futuro seculo peccatoribus preparantur, et curat ut sobrius sit, et custodiat se de cetero cum magna cautela, usque  ad tempus uisitationis sue.

38. uenit quidam senex ad alium senem; et cum loquerentur, unus ex eis dicit: Ego mortuus sum huic seculo . Alter uero dixit ei: Ne confidas in temetipso, donec exeas de corpore isto; nam si dicis de te quia mortuus es, Satanas autem mortuus non est.

39. Dixit quidam senex: Debet monachus quotidie mane, et sero cogitare in semetipso, quid fecit eorum que uult Deus, et que non fecit. Et ita tractantem omnem uitam suam penitentiam agendo monachum esse oportet; sic enim abbas Arsenius uixit.

 40. Dixit senex: Quia si quis aurum uel argentum perdidit, potest reinuenire pro eo quod perdidit.

41. Dixit senex: Sicut miles et uenator proficiscentes ad propositum sibi laborem, non cogitant utrum uulneretur aliquis, an illesus maneat alter; sed unusquisque pro se solo certat: ita oportet et monachum esse.

612 42. Dixit senex: Sicut nemo potest ledere eum qui ad lalus imperatoris est, ita neque Satanas potest aliquid nos nocere, si anima nostra inheserit Deo: scriptum est enim: Appropinquate mihi et appropinquabo uobis ; sed quia frequenter extollimur, facile rapit inimicus miseram animam nostram in ignominia passionis.

43. Frater dixit cuidam seni: Nihil pugne uideo  in corde meo. Et dixit ei senex: Tu sic es uelut quadrigemina porta, ut quicunque uoluerit intret unde uoluerit in te, et unde uoluerit exeat, et tu non intelligis que aguntur. Nam si haberes ianuam et clauderes eam, nec permitteres intrare per eam cogitationes malas, tunc uideres stantes foris, et pugnantes aduersum te.

44. Dicebant de quodam sene quia quando ei cogitationes sue dicebant: Dimitte hodie, iam crastino penitebis; contradicebat eis ille dicens: Non, sed hodie penitentiam ago; crastino autem fiat uoluntas Domini .

45. Dixit senex: Nisi exterior noster homo se sobrie gesserit, impossibile est custodire interiorem.

46. Dicebat senex: Quia tres uirtutes Satane, que  precedunt uniuersa peccata: prima obliuionis, secunda negligentie, tertia concupiscentie. Etenim si obliuio uenerit, generat negligentiam; de negligentia uero concupiscentia nascitur; de concupiscentia uero corruit homo. Si enim ita est sobria mens, ut obliuionem respuat, ad negligentiam non uenit; et si non neglexerit concupiscentiam non recipit; si uero concupiscentiam non recipit, nunquam cadet opitulante Christi gratia.

47. Dixit quidam senex: Taciturnitati operam da, et nichil uanum cogites, et intende meditationi tue siue quiescens uel surgens cum timore Dei. Et hec faciens, malignorum impetus non timebis.

48. Dixit senex cuidam fratri: Diabolus est inimicus, et tu domus. Inimicus ergo non cessat iactare  super te quidquid sordidum inuenerit, effundens in te uniuersas immunditias. Tuum est autem, non negligere ut proiicias foris que ille iactauerit: nam si neglexeris, replebitur tibi domus sordibus, et nequaquam ualebis intrare in eam, sed ab initio, que ille iactauerit, tu eiice paulatim, et manebit domus tua munda per gratiam Christi.

49. Dixit quidam senum: Quando cooperiuntur oculi animalis, tunc circuit ad molendinum: sin autem discoopertos habuerit oculos, non ambulat in circuitu mole; sic enim et diabolus, si occurrerit cooperire oculos hominis, in omne peccatum humiliat eum; quod si non fuerint clausi oculi eius, facilius potest effugere ab eo.

 50. Dicebant senes: Quia in monte abbatis Antonii sedebant septem monachi tempore dactylorum, et unus ex eis abigebat ab eis uolucres: erat autem ibi senex, qui in die qua eum dactylos custodire contingebat, clamabat, dicens: Discedite ab intro, male cogitationes, et de foris aues.

51. Frater quidam in cellis infundebat palmulas suas; et cum sedisset facere plectas, dicit ei cogitatio sua, ut iret ad quemdam senem uisitare eum. Et iterum cogitans in semetipso, dicebat: Post paucos dies uadam. Et rursum dicebat ei cogitatus suus: Si inter hec moriatur, quid facies? Sed uadam modo ut loquar ei, propter estiuum tempus. Et iterum dixit intra se: Sed non est modo tempus. Iterum autem cogitauit, dicens: Sed cum incideris scirpum  ad mattas fit tempus. Et rursum dixit: Extendo palmulas istas et tunc uado. Rursus dixit in semetipso: Sed hodie bonum erem facit. Et surgens reliquit palmas infusas, et tollens melotem suam, ibat. Erat autem senex quidam uicinus ei, uir preuidens; qui cum uidisset cum impetu ambulantem clamauit, dicens: Captiue, captiue, ubi curris? ueni huc ad me. Qui cum uenisset, dixit ei senex: Reuertere in cellam tuam. Ille autem frater narrauit ei fluctus quos pertulerat in cogitationibus suis, et ita reuersus est ad cellam suam. Et cum ingressus fuisset in eam, prostrauit se, et penitentiam egit. Hoc autem facto, uoce magna subito demones clamauerunt, dicentes: uicisti nos, monache, uicisti nos. Et facta est matta eius supra quam iacebat, uelut ab igne ustulata; demones  autem uelut fumus exterminati sunt, sicque frater ille didicit uersutias eorum.

52. Dicebant de quodam sene quia moriebatur in Scythi, et circumdederunt fratres lectum eius, et uestierunt eum, et ceperunt flere; ille autem aperuit oculos suos et risit, et adiecit iterum ridere . Hoc autem factum est tertio. Quod cum uiderent fratres, rogauerunt eum, dicentes: Dic nobis, abba, quare nobis flentibus tu rides? Et dixit eis: Primo risi, quia uos timetis mortem; secundo risi, quia non estis parati; tertio autem risi, quia ex labore ad requiem uado, et uos ploratis. Hoc cum dixisset, statim utpote moriens clausit oculos.

53. uenit aliquando frater manens in cella ad unum de Patribus, et dixit ei, quia a cogitatione sua affligeretur.  Et dixit ei senex: 613 Tu proiecisti in terra ferramentum magnum, quod est timor Dei, et accepisti in manu tenere arundineam uirgam, hoc est cogitationes malas. Accipe ergo magis tibi ignem, qui est timor Dei. Et quando approximabit tibi cogitatio mala, uelut calamus igne timoris Dei comburetur, neque enim preualet malitia aduersus eos qui habent timorem Dei.

54. Dixit quidam Patrum: Nisi prius odio habueris, non potes diligere. Nisi ergo oderis peccatum, non facies iustitiam, sicut scriptum est: Declina a malo, et fac bonum . uerumtamen in omnibus his propositum animi ubique requiritur. Adam enim in paradiso consistens, preuaricatus est  mandatum Dei: Iob autem in stercore sedens, custodiuit. Unde constat quia propositum bonum querit Deus ab homine, ut semper teneat eum.



LIBELLUS DUODECIMUS. De eo quoa sine intermissione et sobrie debet orori.

1. Dicebant de abbate Arsenio, quia uespere Sabbati lucescente Dominica, relinquebat post se solem, et extendebat manus suas ad celum orans, donec mane die Dominico illustraret ascendens sol faciem eius, et sic residebat .

2. Interrogauerunt fratres abbatem Agathonem, dicentes: Pater, que uirtus in conuersatione plus habet laboris? Et dixit eis: Ignoscite mihi, quia puto non esse alium laborem talem, qualem orare  Deum; dum enim uoluerit homo orare Deum suum, semper inimici demones festinant interrumpere orationem eius, scientes quia ex nulla re impediuntur, nisi per orationem fusam ad Deum. Siquidem omnem alium laborem, quem homo in religiosa conuersatione positus assumpserit, quamuis instanter et toleranter agat, habet tamen et possidet aliquam requiem: oratio autem usque ad ultimam exhalationem opus est, ut habeat laborem magni certaminis.

3. Narrauit abbas Dulas, qui fuit discipulus abbatis Besarionis, dicens: ueni aliquando in cellam abbatis mei, et inueni eum stantem ad orationem: et manus eius erant extense in celum. Permansit autem hoc faciens iugiter per quatuordecim dies. Et post hec uocauit me, et dixit: Sequere me. Et exeuntes  perreximus in eremo; cum sitirem dixi ei: Abba, sitio. Ille autem melotem tollens discessit a me, quantum iactus est lapidis, et facta oratione attulit eam plenam aqua. Et abiuimus in ciuitatem Lyco, et uenimus ad abbatem Ioannem; et salutantes eum, fecimus orationem. Deinde sedentes ceperunt loqui de uisione quam uiderant. Dixit abbas Besarion: Quia exiuit preceptum a Domino ut destruantur templa. Et factum est sic; et destructa sunt.

4. Dixit abbas Euagrius: Si deficis animo, ora. Ora autem cum timore, et tremore, et labore, sobrie et uigilanter. Ita oportet orare, maxime propter malignos et ad nequitias uacantes inuisibiles inimicos nostros, qui nos in hoc precipue impedire nituntur.

5. Dixit iterum: Quando cogitatio contraria in  corde uenerit, noli alia pro aliis per orationem querere, sed aduersus eum qui te impugnat, gladium lacrymarum exacue.

6. Mandatum est sancte memorie Epiphanio episcopo Cyprio, ab abbate monasterii sui, quod habuit in Palestina: Quia orationibus tuis non negleximus regulam, sed cum sollicitudine tertiam, sextam, nonam atque uesperam celebramus. Ille autem reprebendens eum, mandauit ei: Constat uos uacare ab oratione ceteris horis; eum autem qui uerus est monachus, oportet sine intermissione orare, aut certe psallere in corde suo.

7. Dixit abbas Isaias: Quia presbyter Pelusii cum faceret agapem, et fratres in ecclesia comederent et  loquerentur sibi ad inuicem, increpans eos dixit: Tacete, fratres; ego enim scio unum fratrem manducantem uobiscum, et oratio eius ascendit in conspectu Dei uelut ignis.

8. uenit abbas Lot ad abbatem Ioseph, et dixit ei: Abba, secundum uirtutem meam facio modicam regulam, et paruum ieiunium, et orationem, et meditationem, et quietem, et secundum uirtutem meam studeo purgare cogitationes meas; quid ergo debeo de cetero facere? Surgens ergo senex, expandit manus suas in celum, et facti sunt digiti eius uelut decem lampades ignis, et dixit ei: Si uis, efficiere totus sicut ignis.

9. uenerunt aliquando ad abbatem Lucium in Ennato monachi quidam, qui dicebantur Euchite   , hoc est orantes; et interrogauit eos senex, dicens: Quod est opus manuum uestrarum ? Et illi dixerunt: Nos non contingimus aliquod opus manuum, sed sicut dicit Apostolus , sine intermissione oramus. Dicit eis senex: Et non manducatis? Illi autem dixerunt: Etiam manducamus. Et dicit eis senex; Quando ergo comeditis, quis pro uobis orat? Et iterum interrogauit eos, dicens: Non dormitis? 614 Et illi dixerunt: Dormimus. Et dixit senex: Et cum dormitis, quis pro uobis orat? Et non inuenerunt quid ad hec responderent ei. Et dixit eis: Ignoscite mihi, fratres, quia ecce non facitis sicut dixistis: ego autem ostendam uobis, quia operans manibus meis, sine intermissione oro. Sedeo enim iuuante Deo, infundens  mihi paucas palmulas, et facio ex eis plectam, et dico: Miserere mei, Deus, secundum magnam misericordiam tuam, et secundum multitudinem miserationum tuarum dele iniquitatem meam . Et dixit eis: Oratio est, an non? Et dixerunt ei: Etiam. Et ille dixit: Quando permansero tota die laborans et orans corde uel ore, facio plus minus sedecim nummos, et pono ex eis ad ostium duos, et residuos manduco. Qui acceperit illos duos denarios, orat pro me tempore quo ego manduco uel dormio; atque ita per gratiam Dei impletur a me quod scriptum est: Sine intermissione orate .

10. Interrogauerunt quidam abbatem Macarium, dicentes: Quomodo debemus orare ? Et dixit ei senex: Non opus est multum loqui  in oratione, sed extendere manus frequenter, et dicere: Domine, sicut uis et scis, miserere mei. Si autem instat bellum in animo, dicere: Adiuua me. Et quia ipse scit que expediant, facit misericordiam nobiscum.

11. Dicebant de abbate Sisoi, quia nisi cito deponeret manus suas quando stabat ad orationem, rapiebatur mens eius in superioribus. Si ergo contingebat cum eo aliquem fratrem orare, festinabat cito deponere, ne raperetur mens eius et moraretur.

12. Dicebat aliquis senex: Quia assidua oratio cito corrigit mentem.

13. Dicebat quidam Patrum: Quia sicut impossibile est ut uideat quis in aqua turbida faciem suam,  sic et anima, nisi purgata fuerit a cogitationibus alienis, contemplatiue non potest orare Deum.

14. uenit quidam senex aliquando in monte Sina; et cum exiret inde, occurrit ei frater in uia, et ingemiscens dicebat seni illi: Affligimur, abba, propter siccitatem, quia nobis non pluit. Et dixit ei senex: Quare non oratis et rogatis Deum? Et ille dixit: Et orationem facimus, et deprecamur assidue Deum, et non pluit. Et dixit senex: Credo quia non oratis attentius. uis autem scire quia ita est? ueni, stemus pariter ad orationem: et extendens in celum manus orauit, et statim pluuia descendit. Quod cum uidisset frater ille timuit, et procidens adorauit eum: senex autem statim fugit illinc

15. Narrauerunt fratres, dicentes: Quia uenimus  aliquando ad quosdam senes, et cum ex more facta fuisset oratio, salutantes inuicem sedimus. Et postquam locuti sumus, cum discederemus, poposcimus ut fieret rursus oratio. Dixit autem unus illorum seniorum ad nos; quid enim, non orastis? Et nos diximus: Etiam. Sed quando intrauimus, Pater, tunc est facta oratio, et ex illa hora usque modo locuti sumus. Et ille dixit: Ignoscite mihi, fratres, quia uobiscum sedens quidam frater, et loquens, centum et tres orationes fecit. Hoc cum dixisset, facta oratione dimiserunt nos.



LIBELLUS DECIMUS TERTIUS. De eo quod oporteat hospitalem esse et misericordem in hilaritate.

1. Perrexerunt aliquando quidam Patrum ad abbatem  Ioseph in Panepho, ut interrogarent eum de susceptione fratrum, qui superueniunt ad eos, si deberent sibi relaxare abstinentiam suam cum ipsis, et congaudere eis . Et priusquam interrogarent eum, dixit senex discipulo suo: Considera quod facio hodie, et exspecta; et posuit duo sedilia de scirpo in fasciculis ligata, unum a dextra et unum a sinistra; et dixit: Sedete. Et intrauit in cellam suam, et uestiuit se res uetustas. Et exiens transiuit in medio eorum; et iterum intrauit et uestiuit se rescellas suas, quas prius habuerat. Et egressus iterum sedit in medio eorum. Illi autem stupentes in id quod fecerat senex, interrogauerunt eum quid hoc esset. Et dixit eis: uidistis quid feci? Dixerunt: Etiam. Et ille dixit: Ne mutatus sum ego pro  contumeliosa ueste? Et dixerunt: Non. Et ipse dixit iterum: Ne lesus sum de meliori ueste? Et dixerunt: Non. Et ille dixit: Sic ego ipse sum in utrisque; et sicut priori ueste mutatus non sum, nec sequenti lesus sum; ita debemus in susceptione fratrum facere, sicut in sancto Euangelio legitur: Date que sunt Cesaris, Cesari; et que sunt Dei, Deo . Quando ergo est presentia fratrum, cum gaudio debemus suscipere eos; quando uero soli sumus, opus habemus lugere. Illi autem audientes, admirati sunt: quia que in corde eorum erant ut interrogarent eum, prius agnouit, et glorificauerunt Deum.

2. Dixit abbas Cassianus: Quia uenimus a Palestina  in Aegypto ad quemdam Patrum . Et cum hospitalitatem nobis impendisset, interrogauimus eum: Quare tempore susceptionis fratrum regulam ieiunii non custoditis, sicut et in Palestina fit? Et respondens dixit: Ieiunium semper mecum est, uos 615 hic semper tenere non possum; et ieiunium quidem quamuis utilis et necessaria res sit, in nostra uoluntate est; caritatis autem plenitudinem lex Dei exigit a nobis. Unde suscipiens in uobis Christum, debeo exhibere que caritatis sunt cum omni sollicitudine: cum autem dimisero uos, regulam ieiunii possum recuperare, quoniam non possunt filii sponsi ieiunare quandiu cum illis est sponsus, cum autem ablatus fuerit ab eis, tunc ex sua potestate ieiunant .

 3. Dixit iterum qui supra: Quia uenimus ad alium senem, et fecit nos gustare; et hortabatur nos satiatos adhuc sumere cibum; et cum dixissem quia iam non possum, ille respondit: Ego iam superuenientibus diuersis fratribus sexies mensam posui; et dum singulos hortor, etiam ego ipse manducaui, et adhuc esurio; tu uero hic semel manducans ita satiatus es, ut iam manducare non possis?

4. Factum est aliquando in Scythi mandatum ut ieiunarent illa hebdomada, et facerent Pascha; contigit autem ut in ipsa hebdomada uenirent ad abbatem Moysem fratres quidam ab Aegypto; et fecit eis modicum pulmentum; et cum uidissent uicini fumum, dixerunt clericis ecclesie que illic est: Ecce Moyses soluit mandatum, et coxit apud se pulmentum.  Illi autem dixerunt: Quando uenerit, loquemur ei nos. Facto autem Sabbato, uidentes clerici magnam conuersationem abbatis Moysis, dicunt ei coram omni plebe: O abbas Moyses, mandatum quidem hominum soluisti, sed Dei mandata fortiter alligasti

5. Frater quidam uenit ad abbatem Pastorem in secunda hebdomada Quadragesime, et dicens ei cogitationes suas, atque responsione eius inueniens requiem, dicit ei frater ille: In modico impediri habui, ne uenirem ad te hodie . Et dixit ei senex: Quare? Et ille dixit: Metuebam ne propter Quadragesimam mihi non aperiretur. Et respondit ei abbas Pastor: Nos non didicimus ianuam  ligneam claudere, sed magis lingue ianuam cupimus clausam habere.

6. Frater quidam dixit abbati Pastori: Si dedero fratri meo modicum panis aut aliquid aliud, demones polluunt illud, ut uideatur ad placendum hominibus fieri. Et dixit ei senex: Et si ad placendum fiat tale opus, nos tamen fratribus debemus prebere que egent. Dixit autem ei parabolam talem. Duo homines erant agricole, habitantes in una ciuitate; et unus ex eis seminans, collegit pauca et sordida; alius autem negligens seminare, nichil omnino collegit. Si ergo fiat fames, quis duorum potest euadere? Et respondit frater ille: Qui fecit, quamuis parum atque immundum Et dixit ei senex: Ita et nos seminemus  pauca, etsi immunda, ne famis tempore moriamur.

7. Frater quidam uenit ad quemdam solitarium; et cum egrederetur ab eo, dixit: Ignosce mihi, abba, quia impediui regulam tuam. Ille respondit, et dixit ei: Mea regula est ut recipiam te in hospitalitate, et cum pace dimittam.

8. Solitarius quidam habitabat non longe a congregatione fratrum, operationes faciens plurimas: contigit autem quosdam uenire in monasterio illo ubi congregatio erat, et diuertentes ad solitarium illum, fecerunt eum extra horam manducare. Postea uero dixerunt ei fratres illi: Non contristaris, abba? Et ille respondit eis: Mea tristitia est, si propriam fecero uoluntatem .

9. Dicebant de quodam sene in Syria qui iuxta uiam eremi habitabat, et hoc erat opus eius, ut quacunque hora ueniret monachus de eremo, cum fidncia faciebat eum reficere. uenit ergo aliquando unus solitarius, et ille petebat ab eo ut gustaret. Qui cum nollet gustare, dicens: Ego ieiuno. Contristatus senex, dixit ei: Ne pretermittas puerum tuum, obsecro te, ne despicias me, sed ueni oremus; ecce enim arbor hic est, cum quo curuante genu et orante inclinata fuerit, ipsum sequamur. Curuauit ergo ille solitarius genu in oratione, et nichil factum est. Flexit etiam senex ille, qui eum susceperat, genu, et statim curuata est etiam arbor illa cum ipso: quod cum uidissent, gauisi sunt, et gratias egerunt Deo semper  mirabilia facienti.

10. uenerunt aliquando duo fratres ad quemdam senem: consuetudo autem erat seni, non manducare quotidie. Qui cum uidisset fratres, gaudens suscepit eos, et dixit: Ieiunium suam mercedem habet. Et iterum: Qui manducat propter caritatem, duo mandata implet; quoniam uoluntatem propriam dereliquit, et mandatum impleuit reficiens fratres.

11. Erat quidam senum in Aegypto, habitans in deserto loco; erat etiam alter longe ab eo Manicheus, et hic erat presbyter ex his quos ipsi uocabant presbyteros. Qui cum uellet pergere ad quemdam eiusdem erroris hominem, comprehendit eum nox in illo loco, quo erat uir ille sanctus et orthodoxus, et anxiabatur uolens pulsare, ut maneret apud  eum; sciebat enim quia cognosceret quod esset Manicheus, et reuocabatur a cogitatione sua, ne forte non acquiesceret 616 suscipere eum, compulsus autem necessitate pulsauit. Et aperiens senex, et cognoscens eum, suscepit cum hilaritate, et cegit eum orare, et reficiens eum collocauit ubi dormiret: Manicheus autem cogitans in se nocte, mirabatur, dicens: Quomodo nullam suspicionem habuit in me? uere iste seruus Dei est. Et surgens mane cecidit ad pedes eius, dicens: Ab hodie orthodoxus sum, et non recedam a te. Et deinceps permansit cum eo.

12. Monachus quidam Thebeus accepit gratiam ministerii a Deo, ut singulis indigentibus ministraret quod necessarium esset. Contigit autem aliquando in  quodam uico, ut faceret agapem; et ecce mulier quedam uenit ad eum, ut acciperet, et hec erat uestita uetustissimas res: quam cum uidisset ita uetustis rebus indutam, impleuit manum ut daret ei multum, clausa est manus eius, et leuauit parum. Alia uero uenit ad eum, uestita bene; et uidens eius uestes, misit manum ut daret ei parum; et aperta est manus eius, et leuauit multum. Et requisiuit de utrisque mulieribus illis, et cognouit quia illa que bonis uestibus utebatur de honestis mulieribus ad paupertatem peruenerit, et quia pro opinione natalium suorum bonis fuerit rebus induta; illa uero alia accipiendi causa uestierit se res uetustas.

13. Monachus quidam erat habens fratrem secularem pauperculum, et quidquid laborabat prebebat  ei; sed quantum ille prebebat, tantum ille pauperior fiebat. Pergens autem monachus ille indicauit hec seni cuidam. Senex autem dixit ei: Si me uis audire, ultra nichil prebeas ei, sed dic ei: Frater, quando habui prebui tibi: tu ergo modo labora, et ex eo quod laboraueris, prebe mihi, et quidquid tibi attulerit, accipe ab eo, et ubi scis peregrinum aut senem pauperem, da illud, et roga eos ut orent pro eo. Ille autem frater hec audiens, fecit ita; et ueniente ad se illo seculari fratre, locutus est ei quemadmodum dixerat senex, et discessit tristis. Et ecce quadam die tollens de horto minuta olera, attulit ei; accipiens autem frater ille, dedit senibus, et rogauit eos ut orarent pro eo. Qui cum accepissent benedictionem, reuersus est in domum suam. Postea uero iterum  attulit olera et tres panes; et accipiens frater eius, fecit sicut prius. Et consecuta benedictione iterum discessit. Tertio ueniens attulit multas expensas, et uinum, et pisces. Quod cum uidisset frater eius, miratus est, et uocauit pauperes, et refecit eos. Dixit autem illi seculari fratri suo: Ne opus habes aliquantos panes? Et ille dixit: Non, domine: quoniam quando aliquid accipiebam a te, uelut ignis intrabat in domum meam, et consumebat illud; nunc autem quando a te nichil accipio, superabundo, et Deus benedicit mihi. Pergens autem frater, indicauit omnia que facta fuerant seni. Et dicit ei senex: Nescis quia opus monachorum ignis est, et ubicumque ingreditur, consumit? Hoc autem utile est fratri tuo, ut de labore suo misereatur, est orationem a  sanctis uiris accipiat; et ita benedictionem consequens, multiplicabitur labor eius.

14. Dicebat quidam senum: Quia est quidam faciens multa bona frequenter, et diabolus mittit et scrupulositatem in animo pro paruis rebus, ut aliorum omnium, que facit, mercedem amittat. Sedente enim me aliquando in Oxyrincho cum quodam presbytero qui faciebat multas eleemosynas, uenit quedam mulier uidua postulans ab eo modicum tritici. Et dixit ei: uade, affer modium, et mensuro tibi. Et attulit ei. Ille autem mensurans modium ad manum, dixit ei: Maior est; et fecit uerecundiam uidue illi. Cum uero discessisset uidua illa, dixi ego: Abba, mutuasti uidue isti triticum, aut quid? Et ille dixit.  Non, sed donaui illi. Ego autem dixi: Ergo si totum gratis dedisti, quomodo in modico sic scrupulosus esse uoluisti, et fecisti uerecundiam mulieri?

15. Senex quidam cum alio uno fratre habebat communem uitam, erat enim senex ille misericors. Contigit autem ut fieret fames, et ceperunt quidam uenire ad hospitium eius, ut acciperent agapem; senex uero omnibus uenientibus ministrabat panem. uidens autem frater quod fiebat, dicit seni: Da mihi partem meam de panibus, et quod uis fac de parte tua. Senex uero diuisit panes, et faciebat more solito eleemosynam de parte sua. Multi autem concurrebant ad senem, audientes quia omnibus daret. uidens autem Deus propositum uoluntatis eius, benedixit panes. Frater autem ille, qui acceperat partem  suam, et nulli dabat, consumpsit panes suos, et dixit seni: Quoniam modicum est, quod adhuc habeo de panibus meis, abba, suscipe me ad communem uitam. Et dixit ei senex: Quomodo uis, facio. Et ceperunt iterum simul esse et communiter uiuere. Facta autem iterum egestate uictualium, ueniebant iterum indigentes, ut acciperent agapem. Contigit autem una die ut intraret frater ille, et uideret quia defecerant panes. uenit autem et pauper postulans 617 agapem. Senex ergo dixit fratri illi: Da ei panem. Et dixit: Iam non habeo, Pater. Et dixit senex: Intra, et quere. Ingressus autem frater, attendit et uidit repositionem, in qua panes haberi solebant, repletam panibus. Quod cum uidisset, timuit; et tollens dedit pauperi; atque ita cognoscens fidem et  uirtutem senis, glorificauit Deum



LIBELLUS DECIMUS QUARTUS. De obedientia.

1. Beate memorie abbas Arsenius dixit aliquando abbati Alexandro: Quando perexpenderis palmulas tuas, tunc ueni et gustemus; si autem aliqui peregrini superuenerint, camede cum eis. Abbas autem Alexander lenius et modeste operabatur. Et cum facta fuisset hora manducandi, supererat adhuc de palmulis suis: uolens autem custodire mandatum senis, sustinuit donec explicaret palmas; abbas autem Arsenius cum uideret quia tardaret, gustauit, existimans quia forte ei peregrini superuenerint, et cum ipsis gustauerit. Abbas autem Alexander posteaquam explicauit uespere, perrexit ad abbatem  Arsenium. Et dixit ei abbas Arsenius: Peregrinos aliquos habuisti? Et dixit: Non. Et ille dixit: Quare ergo non uenisti? Et respondit: Quia dixisti mihi, Quando defecerint palme tunc ueni. Ego autem habens sermonem tuum in animo, non ueni, quia modo compleui opus. Et admiratus est senex scrupulositatem obedientie eius, et dixit ei: Citius disiungere ab opere tuo, ut et ministerium psallendi facias, et aquam tibi implere occurras; alioquin citius debilitabitur corpus tuum.

2. uenit abbas Abraham ad abbatem Arem; et cum sederent simul, superuenit quidam frater, et dixit abbati Arem: Dic mihi, quid faciam ut saluari possim. Et dicit ei senex: uade, toto anno isto uespere  manduca panem et sal; et ueni iterum, et loquor tibi. Qui pergens fecit ita. Completo autem anno, uenit iterum frater ad abbatem Arem. Contigit autem ut rursus inueniretur apud eum abbas Abraham. Et iterum senex fratri illi: uade, ieiuna anno isto, et post biduum manduca. Qui cum discessisset, dixit abbas Abraham abbati Arem: Quare omnibus fratribus leue iugum imponis, istum uero fratrem graui sarcina onerasti? Et dixit ei senex: Alii fratres quomodo ueniunt querere ita et discedunt; hic uero quia propter Deum uenit audire uerbum, operarius autem est magnus, et quidquid ei dixero, cum omni sollicitudine facit, propterea et ego loquor ei uerbum Dei

3. Narrauerunt de abbate Ioanne breuis stature  quia perrexit ad quemdam senem Thebeum genere, commorantem in Scythi, qui sedebat in eremo . Tollens autem aliquando abbas eius lignum siccum, plantauit, et dixit ei: Per dies singulos mitte ei ad pedem eius lagenam aque, donec fructum faciat. Erat uero longe ab eis aqua, ut a sero pergeret, et mane rediret; post tres autem annos uiruit lignum illud, et fructum fecit. Sumens autem ex fructu eius senex, attulit ad ecclesiam, et dixit fratribus: Accipite et manducate fructum obedientie.

4. Dicebant de Ioanne, qui fuit discipulus abbatis Pauli, quia magne obedientie fuerit . Erat autem in quodam loco memoria, et habitabat in ea leena pessima.  uidens autem senex circa ipsum locum stercora leene ipsius, dixit Ioanni: uade, et affer stercora illa. Et ille dixit ei: Et quid facio, abba, propter leenam illam? Senex autem subridens dixit ei: Si uenerit contra te, liga illam, et affer huc. Perrexit ergo frater illic uespere, et ecce uenit leena super ipsum; ille autem secundum uerbum senis impetum fecit super eam, ut teneret illam. Fugit autem leena, et sequebatur eam ille, dicens: Exspecta, quia abbas meus dixit, ut ligem te; et tenens eam alligauit. Senex autem exspectando eum diutius sedebat, et tribulatione affligebatur; et ecce tarde uenit, et habebat leenam illam ligatam. Quod cum uidisset senex, admiratus est: uolens autem humiliare illum, cecidit eum, et dixit: Bauose  , canem fatuum adduxisti  mihi? Soluit autem eam statim senex, et dimisit redire ad locum suum.

5. Dicebant de abbate Siluano, quod habuerit in Scythi discipulum, nomine Marcum, et hic fuerit magne obedientie, quique etiam scriptor antiquarius erat: diligebat autem eum senex propter obedientiam suam . Habebat etiam alios undecim discipulos, qui contristabantur quod diligebat eum plus eis. Quod cum audissent uicini senes quia senex plus eum ceteris diligebat, moleste tulerunt. Una autem die uenerunt ad eum: quos assumens secum abbas Siluanus, egressus est de cella sua, et cepit singulorum discipulorum suorum cellas pulsare, dicens: Frater ille, ueni, quia opus te habeo.  Et unus ex his non est mox secutus eum. uenit autem ad cellam Marci, et pulsauit, dicens: Marce. Ille autem cum audisset uocem senis statim exiuit foris, et misit 618 eum ad quoddam ministerium. Abbas ergo Siluanus dixit senibus: Ubi sunt ceteri fratres? Et ingressus est in cellam Marci, et inuenit quaternionem, quem eadem hora inchoauerat, in quo litteram O faciebat. Et audita uoce senis, non fixit, nec gyrauit calamum ultra, ut impleret et clauderet litteram quam in manus habebat. Et dixerunt senes: uere, abba, quem tu diligis, et nos diligimus quoniam et Deus diligit eum.

6. uenit aliquando mater supradicti Marci, ut uideret eum, et habebat secum plurimum obsequium; ad quam cum exisset senex, dicit ei illa: Abba, dic  filio meo ut exeat ad me, ut uideam eum. Ingrediens autem senex, dixit ei: Egredere, ut uideat te mater tua. Ille autem uesitus erat saccum scissum et recusutum pannis, et caput atque facies eius tincta fumo et fuligine coquine: qui propter obedientiam abbatis egressus est quidem, sed clausit oculos suos, et ita salutauit matrem suam uel eos qui uenerant cum ipsa, dicens: Sani estote. Et nemo ex eis, nec mater sua cognouit quia ipse esset; que iterum misit ad senem, dicens: Abba, mitte filium meum, ut uideam eum. Et dixit Marco: Non dixi tibi, Egredere, ut uideat te mater tua? Et dixit ei Marcus: Egressus sum iuxta uerbum tuum, Pater; uerumtamen rogo te, ne mihi illud dicas, ut exeam, ne inobediens tibi uidear esse. Egressus senex, dixit matri eius: Ipse  est qui exiuit ad uos, et salutauit uos, dicens: Salui estote. Et consolatus est eam, et ita discedere fecit.

7. uenerunt aliquando quatuor fratres de Scythi ad abbatem Pambo uestiti pelliceas tunicas, et indicauit unusquisque uirtutem alterius, non presente eo de quo loquebatur. Unus namque ex eis ieiunabat multum, alter uero nichil possidebat, tertius autem habebat caritatem plurimam; de quarto uero dixerunt quia uiginti duos annos haberet in obedientia permanens semorum. Respondit autem ei abbas Pambo: Dico uobis quia istius uirtus maior est quam ceterorum: quoniam unusquisque uestrum uirtutem quam possidet, uoluntate propria eam retinuit; hic autem suam uoluntatem abscindens, aliene uoluntatis se seruum fecit. Tales enim uiri confessores  sunt, si usque ad finem ita permanserint.

8. uenit quidam ad abbatem Sisoi Thebeum, uolens fieri monachus. Et interrogauit eum senex, si quid haberet in seculo. Et ille dixit: Habeo unum filium. Et dicit ei senex: uade, iacta eum in flumine, et tunc fies monachus. Qui cum abiisset proiicere eum, misit senex unum de fratribus, qui prohiberet eum. Qui cum tenuisset iactare puerum, dicit ei frater: Quiesce, quid facis? Et ille respondit: Abbas mihi dixit ut proiiciam eum. Et dixit ei frater: Sed iterum abbas dicit: Ne proiicias eum. Ille autem relinquens filium suum uenit ad senem, et factus est probatissimus monachus per obedientiam.

9. Dixit sancta Syncletica: Quia in congregatione  manentes cuilibet continentie obedientiam magis preponimus; quoniam continentia arrogantiam habet, obedientia autem humilitatem congruam pollicetur.

10. Dixit iterum que supra: Oportet nos cum discretione animam gubernare, et in congregatione manentes, non que nostra sunt querere, neque seruire proprie uoluntati; quoniam uelut exsilio relegantes nos tradidimus uni secundum fidem Patri a rebus secularibus alienati. Unde ergo egressi sumus, nichil ulterius requiramus; illic enim gloriam habuimus, illic abundantiam ciborum, hic autem etiam panis ipsius inopiam.

11. Dixit abbas Hyperichius: Quia ministerium monachi est obedientia, quam qui possidet, quod  poscit exaudietur, et cum fiducia Crucifixo astabit; etenim Dominus sic uenit ad crucem, factus scilicet obediens usque ad mortem.

12. Dicebant senes: Quia si habet quis in aliquo fidem, et tradit se ei ad subiectionem, non debet attendere in mandatis Dei, sed Patri suo spirituali omnem uoluntatem suam committere; quia illi per omnia obediens, non incurret peccatum apud Deum.

13. Dicebat senex; Quia ista querit Deus a Christianis, ut obediat quis Scripturis diuinis, quoniam inde accipiet loquendorum et agendorum formam, et ut consentiat prepositis et Patribus orthodoxis.

14. Frater quidam de Scythi uadens ad messem, applicuit ad quemdam senem magnum, et dicit ei:  Dic mihi, abba, quid faciam pergens ad metendum? Dicit ei senex: Et si tibi dixero, acquiesces mihi? Respondit ei frater: Etiam, obedio tibi. Dixit ei senex: Si mihi acquiesci, surgens uade, et renuntia messioni huic; et ueni, et dico tibi quid facias. Ille autem frater renuntiauit messure, et uenit ad senem. Dixit autem ei senex: Intra in cellam tuam, et fac quinquaginta dies continuos; semel comedens in die panem cum sale, et iterum indicabo tibi aliam rem. Et fecit sic, et iterum uenit ad senem. Senex autem sciens 619 quia uir operarius esset, dixit ei quomodo oporteret esse in cella sua. Et descendens frater in cella sua, prostrauit se pronus in terram tres dies et tres noctes, plorans in conspectu Dei. Post hec uero cum dicerent ei cogitationes sue:  Exaltatus es, magnus factus es, ipse temperans uitia cogitationum suarum, humiliter reuocabat culpas suas in conspectu suo, dicens: Et ubi sunt omnia illa peccata mea que feci? Si autem in cogitatione eius ascendebat, quia multum neglexerit de mandato Dei, dicebat et ipse intra se: Sed exhibebo paruum seruitium Deo meo, et credo quia faciet mecum misericordiam. Hoc igitur modo euincens spiritus malarum cogitationum, post ea apparuerunt ei uisibiliter, dicentes: Turbati sumus a te. Et dicit eis: Quare? Et dixerunt: Quia si te exaltamus, recurris ad humilitatem; si uero nos te humiliamus, tu te erigis in altum.

15. Dicebant senes: Quia nichil sic querit Deus ab  his qui primitias habent conuersationis, quomodo obedientie laborem.

16. Senex quidam solitarius habuit quemdam ministrum manentem in possessione. Contigit autem semel ut, tardante ministro, deficerent necessaria seni . Et cum tempus intercessisset, et non ueniret minister ille, defecerunt que necessaria habebat senex ad uictum, et quod operaretur manibus suis. Qui cum affligeretur non habendo quod laboraret, neque unde uiueret, dixit discipulo suo: uis ut uadas ad possessionem illam, et uoces nobis ministrum, qui solet afferre que opus sunt nobis? Et ille respondit: Quomodo iubes facio. Differebat adhuc senex; non presumens mittere fratrem. Et cum diu sustinerent et tribularentur non  ueniente ministro, dixit iterum senex ad discipulum suum: uis ire usque ad possessionem, et adducere eum? Et ille respondit: Quid uis facio. Timebat etiam et discipulus ille descendere ad possessionem, ne scandalizaretur aliunde; sed ne inobediens esset Patri suo, acquieuit abire. Dixit ei senex: uade et crede in Deum patrum tuorum, quia proteget te ab omni tentatione; et facta oratione direxit eum. ueniens autem frater in possessionem, requisiuit ubi maneret minister ille; et inuenit hospitium eius. Contigerat autem eum cum suis omnibus extra possessionem inueniri, excepta una filia eius. Que pulsantem fratrem ut audiuit, uenit ad ostium et aperuit ei. Et cum interrogaret eam de patre suo, illa hortata est eum ut intraret hospitium, simul etiam  et trahebat eum. Ille uero non acquiescebat intrare. Sed cum diu eum cogeret, preualuit introducere eum ad se. Et complexa eum cepit eum illicere ad commistionem corporis sui; ille autem uidens trahi se ad luxuriam, et cogitationibus confundi, ingemiscens clamabat ad Deum, dicens: Domine, propter orationes Patris mei libera me in hora ista. Et cum hoc dixisset, subito inuentus est ad flumen pergens ad monasterium, et restitutus illesus ad abbatem suum.

17. Duo fratres carnales uenerunt habitare in monasterio quodam: ex quibus unus erat preclare continentie, alter obedientie magne . Cui dicebat Pater: Fac hoc, et faciebat; et: Fac illud, et faciebat; Manduca mane, et manducabat.  De qua re magnam opinionem in monasterio habebat, quia ita obediens existebat. Punctus autem inuidie mucrone frater eius ille continens aduersus eum, dixit in semetipso: Ego probo istum si habet obedientiam. Et accedens ad Patrem monasterii, dixit ei: Mitte mecum fratrem meum, ut eamus alicubi. Et dimisit eos abbas abire. Et assumens eum ille frater abstinens, uoluit eum tentare. Et cum uenissent ad flumen, ubi erat multitudo crocodilorum, dicit ei: Descende in flumen et transi. Et ille mox descendit: uenerunt autem crocodili, et lingebant corpus eius, in nullo ledentes eum. Quod cum uidisset frater eius, dixit ei: Ascende de flumine. Et cum iter agerent, inuenerunt corpus humanum iacens in  uia. Et dixit abstinens ille ad fratrem suum: Si habuissemus aliquid uetustum, iactaremus super corpus illud. Et respondens ille obediens frater, dixit: Magis oremus, et forsitan resurget. Et stantes ad orationem, atque orantes intente, surrexit mortuus ille. Quo facto gloriabatur ille abstinens frater, et dixit: Pro continentia mea suscitatus est mortuus hic. Omnia autem hec reuelauit Deus abbati monasterii eorum, et qualiter tentauerit fratrem suum, de crocodilis, et quomodo suscitatus est mortuus. Et cum uenissent in monasterium, dixit abbas abstinenti illi: Quare ita fecisti fratri tuo? Et ecce tamen pro obedientia eius mortuus ille surrexit.

18. Alter quidam secularis uite, habens tres filios, renuntiauit seculo, et uenit ad monasterium, relinquens  filios suos in ciuitate. Et cum fecisset tres annos in monasterio, ceperunt ei cogitationes sue filios ad memoriam frequenter adducere, et contristabatur pro eis ualde, neque enim dixerat abbati filios se habere. uidens autem eum abbas tristem, dicit ei: Quid habes quod tristis es? Et narrauit ei quia tres 620 filios haberet in ciuitate, et quia uellet eos ad monasterium eius adducere: precepit autem abbas ut adduceret eos. Qui cum perrexisset ad ciuitatem, inuenit duos ex eis iam esse defunctos, unum uero solummodo remansisse. Quem assumens uenit ad monasterium; et requirens abbatem, non eum inuenit illic. Interrogauit autem fratres ubi esset abbas. Et illi dixerunt: Usque ad pistrinum perrexit. Ille uero tollens filium suum quem adduxerat, abiit  in pistrinum. Et uidens eum abbas uenientem, salutauit. Et tenens infantem quem adduxerat, amplexatus est eum. Et dicit patri eius: Amas eum? Et ille dixit: Etiam. Rursum dixit ei: Omnino diligis eum? Et respondit: Etiam. Hec audiens abbas, postea dixit ei: Tolle ergo, si amas eum, et mitte in furnum, sic modo cum ardet furnus. Et tenens pater filium suum, iactauit eum in furnum ardentem. Statim autem factus est furnus uelot ros; ex qua re acquisiuit gloriam in tempore illo, quemadmodum Abraham patriarcha.

19. Dixit quidam senex: Quia frater qui ad obedientiam Patris spiritalis animum dederit, maiorem mercedem habet quam ille qui solus in eremo recesserit . Dicebat autem: Quia narrauit  aliquis Patrum uidisse se quatuor ordines in celo: quorum primus ordo erat hominum infirmorum et gratias agentium Deo; secundus ordo hospitalitatem sectantium et instanter ministrantium eis; tertius ordo in solitudine conuersantium et non uidentium homines; quartus ordo eorum qui ad obediendum spiritualibus Patribus se subiiciunt propter Deum. Utebatur autem ordo obedientium torque aurea et corona, et maiorem quam alii gloriam habebat. Et ego dixi ei qui mihi ostendebat omnia hec: Quomodo iste ordo, qui paruus est, maiorem quam alii gloriam habet? Et ille respondens dixit mihi: Quia qui hospitalitatem sectantur, secundum propriam uoluntatem idipsum faciunt. Similiter et qui  In eremo se relegant, arbitrio suo de seculo recesserunt. Hic autem ordo, qui se ad obediendum dedit, omnes uoluntates suas abiiciens, pendet ad Deum et ad iussionem Patris spiritualis, propterea et maiorem gloriam aliis habet. Quapropter, o fili, bona est obedientia, que propter Deum fit. Intendite ergo, filii, uirtutis huius aliquod ex parte uestigium. Obedientia salus est omnium fidelium. Obedientia genitrix est omnium uirtutum. Obedientia regni celorum inuentrix est. Obedientia celos aperiens, et homines de terra eleuans est. Obedientia cohabitatrix angelorum est. Obedientia sanctorum omnium cibus est. Ex hac enim ablactati sunt, et per hanc ad perfectionem uenerunt.



LIBELLUS DECIMUS QUINTUS. De humilitate.


1. Abbas Antonius, deficiens in consideratione profunditatis iudiciorum Dei, postulauit, dicens: Domine, quomodo aliqui in paruo tempore uite sue moriuntur, et aliqui ultra decrepitam ueniunt senectutem; et quare quidam egestuosi sunt, alii autem facultatibus ditantur; et quomodo iniusti opulenti sunt, iusti uero paupertate premuntur? Et uenit ei uox, dicens: Antoni, ad teipsum intende; hec enim iudicia Dei sunt, et te scire ea non conuenit.

2. Dixit abbas Antonius abbati Pastori: Hoc est magnum opus hominis, ut culpam suam super seipsum unusquisque ponat coram Domino, et exspectet tentationem usque ad ultimum uite sue tempus.

3. Dixit iterum abbas Antonius: uidi omnes laqueos   inimici tensos in terra, et ingemiscens dixi: Quis putas transiet istos? Et audiui uocem dicentem: Humilitas.

4. uenerunt aliquando senes ad abbatem Antonium, et erat cum eis etiam abbas Ioseph. uolens autem abbas Antonius probare eos, mouit sermonem de Scripturis sanctis. Et cepit interrogare a iunioribus, quid esset hoc uel illud uerbum. Et singuli dicebant prout poterant. Ille autem dicebat eis: Necdum inuenistis. Post eos uero dixit abbati Ioseph: Tu quomodo dicis esse uerbum hoc? Ille respondit: Nescio. Et dixit abbas Antonius: uere abbas Ioseph solus inuenit uiam, qui se nescire respondit.

5. Astiterunt aliquando abbati Arsenio demones in cella sedenti, et tribulabant eum: superuenerunt  autem fratres, qui ministrare solebant ei; et stantes extra cellam audiebant eum clamantem ad Dominum, et dicentem: Domine, non me derelinquas, quia nichil boni feci coram te. Sed presta mihi, Domine, secundum benignitatem tuam, saltem modo habere bene uiuendi principia.

6. Dicebant autem de eo qui supra, quia sicut dum in palatio esset, nemo melioribus uestibus eo utebatur; ita et dum in conuersatione moraretur, nemo eo uilius tegebatur 

7. Cum interrogaret aliquando abbas Arsenius quemdam senem Aegyptium de 621 cogitationibus suis, alius uidens eum dixit: Abba Arseni, quomodo tu, qui tante eruditionis in Latina et Greca lingua  edoctus es, rusticum istum de cogitationibus tuis interrogas? Et ille respondit: Latinam quidem et Grecam eruditionem, quantum ad seculum, apprehendi; sed alphabetum rustici istius necdum discere potui.

8. Dicebant senes quia dederint quidam aliquando in Scythi fratribus paucas caricas, et pro hoc quod pauce erant, non transmiserunt ex eis abbati Arsenio, ne uelut iniuriam pateretur. Ille autem cum hoc audisset, non est egressus iuxta morem ad opus Dei cum fratribus celebrandum, dicens: Excommunicastis me, ut non mihi daretis eulogiam, quam transmisit Dominus fratribus, ex qua ego non fui dignus accipere. Quod cum audissent omnes, edificati sunt in humilitate senis, et uadens presbyter portauit ei  de caricis illis, et adduxit cum in congregatione gaudentem.

9. Dicebant autem de eo quia nemo potuerit comprehendere modum conuersationis eius. Sedente eodem abbate Arsenio aliquando in inferioribus partibus Aegypti, cum illic importunitates pateretur, uisum est ei derelinquere cellam suam; et nichil ex ea tollens secum, dixit discipulis suis Alexandro et Zoilo: Tu, Alexander, ascende nauim, et tu, Zoile, ueni mecum usque ad flumen, et quere mihi nauiculam in Alexandriam nauigantem, et ita nauigabis etiam tu ad fratrem tuum. Turbatus autem Zoilus in uerbo isto, tacuit, atque ita diuisi sunt ab inuicem. Descendit autem senex circa partes Alexandrie, et egrotauit egritudine magna. Discipuli autem eius dicebant  ad inuicem: Putasne aliquis nostrum contristauit eum, et propterea diuisus est a nobis? Et non inueniebant in se ingratitudinis causam, neque quia inobedientes ei aliquando fuissent. Cum uero sanus factus fuisset senex, dixit ad seipsum: uadam ad Patres meos. Et ita uenit in locum qui dicitur Petra, ubi erant supradicti ministri eius. Cum uero iuxta flumen esset puella quedam Aethiopissa, ueniens tetigit melotem eius: senex autem increpauit eam. Illa uero dixit: Si monachus es, uade in montem. Compunctus autem in hoc uerbo senex, dicebat ad seipsum: Arseni, si monachus es, uade in montem. Et inter hec occurrerunt ei Alexander et Zoilus discipuli sui. Et cum cecidissent ad pedes eius, proiecit se senex in terra, et flebant simul. Dixit autem senex: Non audistis  quia egrotaui? Et dixerunt ei: Etiam, audiuimus. Et ille dixit: Quare non uenistis uidere me? Et dixit Alexander: Quia diuisio tua a nobis non fuit nobis tolerabilis, quoniam et multi ex ea contristati sunt, dicentes: Nisi inobedientes fuissent seni, nunquam se separasset ab eis. Et dixit eis senex: Et ego cognoui quia hoc diceretur; sed tamen iterum dicturi sunt homines: Quia non inueniens columba requiem pedibus suis, reuersa est ad Ne in arcam . In hoc igitur uerbo curati sunt animi discipulorum eius, et permanserunt cum eo usque ad ultimum uite ipsius tempus.

Qui cum moreretur, turbati sunt ualde . Et dixit eis: Nondum uenit hora; cum autem  uenerit, dicam uobis. Iudicari autem habeo uobiscum ante tribunal Christi, si permiseritis cuiquam de corpore meo aliquid facere. Et illi dixerunt: Quid ergo faciemus, quia nescimus mortuum uestire uel sepelire? Et dixit senex: Nescitis mittere funem in pede meo, et trahere me in montem? Cum autem traditurus esset spiritum, uiderunt eum flentem, et dicunt ei: In ueritate et tu times mortem, Pater? Et dixit eis: In ueritate. Timor enim qui in hac hora est mihi semper fuit in me, ex quo factus sum monachus, et timeo ualde; atque ita in pace dormiuit. Ille autem sermo semper erat in ore Arsenii, Propter quid existi? loqui me semper penituit, tacere nunquam. Audiens autem abbas Pastor, quia ex hac uita discesserit Arsenius, lacrymatus est, et dixit: Beatus  es, abba Arseni, quia fleuisti temetipsum in seculo isto; qui enim se in hoc seculo non fleuerit, sempiterne plorabit illic; siue igitur hic uoluntarie, siue illic tormentis cogentibus, impossibile est non flere.

10. Narrauit abbas Daniel de abbate Arsenio, quia nunquam uoluerit loqui de questione aliqua Scripturarum, cum posset magnifice si uellet, sed neque epistolam cito scripsit ad aliquem . Quando autem ad conuentum post aliquantum temporis ueniebat, post columnam sedebat, ne quis uideret faciem eius, et ne ipse attenderet alium. Erat enim uisio eius angelica, sicut Iacob, canis ornatus, elegans corpore, siccus tamen. Habebat autem barbam prolixam, omnino attingentem usque ad uentrem eius: pili autem oculorum eius nimio fletu ceciderant;  longus autem erat, sed senio longeuo curuatus, moritur autem annorum nonaginta quinque. Hic fecit in palatio diue memorie Theodosii imperatoris maioris, qui fuit pater Arcadii et Honorii, annos quadraginta, et in Scythi fecit annos quadraginta, et 622 decem annos in loco qui dicitur Trohen, supra Babyloniam, contra ciuitatem Memphis, et tres annos in Cinopo Alexandrie; alios duos annos reuertens iterum in Trohen fecit, consummans in pace et timore Dei cursum suum, quia erat uir bonus et plenus Spiritu sancto et fide .

11. Narrauit abbas Ioannes: Quia abbas Anub et abbas Pastor et residui fratres eorum ex uno utero nati, monachi fuerunt in Scythi ; et quando illic uenit gens Mazicarum,  et desolauerunt locum ipsum, primo discesserunt illinc, et uenerunt in locum qui uocatur Therenuthi, donec deliberarent ubi habitare deberent; et manserunt illic in templo quodam antiquo paucis diebus. Dixit autem abbas Anub abbati Pastori: Ostende caritatem et tu et fratres tui, et singuli seorsim habitemus, et non ueniamus ad nos inuicem hebdomada hac. Et respondit abbas Pastor: Faciamus qualiter uis; et fecerunt sic. Erat autem ibi in templo statua lapidea. Et surgebat quotidie mane abbas Anub, et faciem statue illius lapidabat; uespere autem dicebat: Ignosce mihi. Et tota hebdomada ita fecit; die autem Sabbati occurrerunt sibi inuicem. Et dixit abbas Pastor abbati Anub: uidi te,  abba, hebdomada ista lapidantem faciem statue huius, et iterum penitentiam agentem apud eam; fidelis autem homo hec non facit. Et respondit senex: Hanc rem ego propter uos feci. Quando me uidisti lapidantem faciem statue ipsius, num locuta est, num furuit? Et dixit abbas Pastor: Non. Iterum quando apud eam penitentiam egi, num turbata est? num dixit: Non ignosco? Et respondit abbas Pastor: Non. Et ille dixit: Ergo et nos qui sumus septem fratres, si uultis ut maneamus simul, efficiamur sicut statua hec, que contumeliis affecta non turbatur; si autem non uultis ista fieri, ecce quatuor ingressus sunt ad aditum templi huius, unusquisque quo uult exeat, et quo uult uadat. Illi autem hec audientes, prostrauerunt se in terram abbati Anub, et dixerunt ei: Quomodo  iubes, Pater, ita fiat; faciemus quod dixeris nobis. Postea autem retulit abbas Pastor, dicens: Quia mansimus simul per omne tempus uite nostre operantes et facientes omnia secundum uerbum senis quod dixit nobis. Constituit autem unum ex nobis dispensatorem, qui quodcunque nobis apposuisset, comedebamus, et impossibile erat ut diceret aliquis ex nobis: Affer aliud aliquid; aut diceret: Nolo istud manducare. Et sic transiuimus omne tempus uite nostre cum quiete et pace.

12. Dicebant de abbate Ammone quia uenerunt ad eum quidam petentes ut iudicaret inter eos; senex autem dissimulabat. Et ecce quedam mulier ad aliam mulierem iuxta se stantem dicebat: Senex iste fatuus est. Audiuit autem eam senex; et uocans illam  ad se dixit ei: Quantos labores putas sustinui in solitudinibus diuersis, ut acquirerem fatuitatem istam, et propter te hodie eam perditurus sum?

13. Narrauerunt de episcopo ciuitatis, que uocatur Oxyrinchus, nomine Affy, quia cum esset monachus, nimis dure tractauerit uitam suam; et cum factus fuisset episcopus, uoluit ipsa duritia uti in ciuitate quam in eremo habuerat, et non preualuit. Idcirco prostrauit se in conspectu Domini, dicens: Putasne, Domine, propter episcopatum discessit a me gratia tua? Et reuelatum est ei: Quia non; sed quia tunc solitudo erat, et cum non esset homo, Deus tuus susceptor erat tuus: nunc autem hic in seculo es, ubi homines auxiliantur tibi.

14. Dixit abbas Daniel, quia erat in Babylonia filia  cuiusdam primarii, demonium habens; pater autem eius diligebat monachum quemdam. Dixit autem monachus ipse ei: Nemo potest curare filiam tuam, nisi quos scio solitarios; et si perrexeris ad eos, non acquiescent hoc facere propter humilitatem. Sed hoc faciamus, et quando ueniunt afferentes uenalia que operantur, dicite uos emere uelle quod uendunt. Et dum uenerint in domo pretium accepturi, dicemus eis ut faciant orationem, et credo quia saluabitur filia tua. Exeuntes ergo in platea, inuenerunt unum discipulum senum sedentem ut uenderet sportellas suas; et tulerunt eum secum in domo ut quasi pretium sportarum acciperet. Et cum intrasset monachus ille in domo, uenit puella illa que a demonio uexabatur,  et dedit alapam monacho illi. Ille autem conuertit ei et aliam maxillam, secundum diuinum preceptum. Demon autem coactus clamare cepit: O uiolentia! mandata Iesu Christi expellunt me hinc; et statim mundata est puella illa. Cum autem uenissent ad senes, indicauerunt eis quod fuerat factum, et glorificauerunt Deum, et dixerunt: Consuetudo et superbie diabolice, humilitate mandatorum Christi Iesu corruere.

15. Dixit abbas Euagrius: Principium salutis est, si teipsum redarguas.

16. Dixit abbas Serapion: Quia multos labores corporales plus quam filius meus Zacarias feci, et non perueni ad mensuram humilitatis et taciturnitatis eius.

 623 17. Abbas Moyses dixit fratri Zacarie: Dic mihi quid faciam? Ille autem hec audiens, iactauit se pronus in terram ad pedes eius, dicens: Tu me interrogas, Pater ? Dixit autem ei senex: Crede mihi, fili Zacaria, quia uidi Spiritum sanctum descendentem in te, et propterea compellor interrogare te. Tunc tollens Zacarias cucullum suum de capite suo, misit illud sub pedibus suis, et conculcans eum, dixit: Nisi ita conculcatus fuerit homo, non potest monachus esse.

18. Dixit abbas Pastor: Quia interrogauit abbas Moyses fratrem Zacariam, tempore quo moriebatur, dicens: Quid uides? Et ille dixit ei: Nihil melius quam tacere, Pater. Et dixit ei: uerum est, fili, tace.  Hora autem mortis eius sedens abbas Isidorus, respexit in celum, et dixit: Letare, fili mi Zacaria, quoniam aperte sunt tibi ianue regni celorum.

19. Sancte memorie Theophilus episcopus Alexandrinus uenit aliquando ad montem Nitrie, et uenit ad eum abbas montis illius, et dixit ad eum episcopus: Quid amplius inuenisti in uia ista, Pater? Et respondit ei senex: Culpare et reprehendere meipsum sine cessatione. Et dixit ei episcopus: Non est alia uia sequenda nisi hec.

20. Quando abbas Theodorus cum fratribus manducabat, accipiebant calices cum reuerentia et taciturnitate, nec dicebant, sicut mos est, Ignosce.

21. Dicebant de eo ipso abbate Theodoro, quia cum factus esset diaconus in Scythi, non acquiescebat  ministrare, et huc atque illuc fugiebat. Et iterum senes adducebant eum, dicentes: Non derelinquas ministerium tuum. Dixit autem eis abbas Theodorus: Dimittite me, et deprecor Deum. Et si ostenderit mihi, quia debeo stare in locum ministerii huius, facio. Et cum deprecaretur Deum, dicebat: Si uoluntas tua est, Domine, ut stem in hoc ministerio, demonstra mihi. Et ostensa est columna ignis de terra usque ad celum, et uox sonuit, dicens: Si potes fieri sicut columna hec, uade, ministra. Ille autem hec audiens, statuit apud se nullatenus ministrare. Qui cum uenisset ad ecclesiam, penitentiam egerunt apud eum, dicentes: Si nos uis ministrare, uel calicem tene. Et non acquieuit, dicens:  Si me non dimittitis, discedo de loco isto. Et ita discesserunt ab eo.

22. Dixit abbas Ioannes Breuis: Quia ianua Dei est humilitas; et patres nostri per multas contumelias acti, gaudentes intrauerunt in ciuitatem Dei. Dixit iterum ipse idem: Quia humilitas et timor Dei superant uniuersas uirtutes.

23. Dixit abbas Ioannes Thebeus: Quia debet monachus ante omnia humilitatem habere: hoc enim est primum Saluatoris mandatum, dicentis: Beati pauperes spiritu, quoniam ipsorum est regnum celorum .

24. Collecti sunt aliquando fratres qui habitabant in Scythi, et ceperunt intra se querere de Melchisedech sacerdote: obliti sunt autem uocare abbatem  Coprem. Postea autem uocantes eum, interrogabant eum de eadem questione. Ille autem tundens tertio os suum, dixit: ue tibi, Copres, quia que mandauit tibi Deus ut faceres, dereliquisti; et que a te non requirit, illa scrutari presumis. Hec autem audientes fratres, fugerunt singuli in cellis suis.

25. Narrauit aliquando de seipso abbas Macarius, dicens: Quando eram iuuenis, et sedebam in cella mea in Aegypto, tenuerent et fecerunt me clericum in uico . Et cum nollem acquiescere ad ministrandum, fugi ad alium locum. Et uenit ad me quidam secularis homo, sed uita religiosus, et tollebat a me opus quod faciebam manibus meis, et ministrabat mihi que necessaria erant. Contigit autem, tentante diabolo, ut quedam uirgo in uico illo uitiata  lapsum faceret. Et cum in utero habere cepisset, interrogatur quis esset de quo in utero haberet; illa autem dixit: Quia hic solitarius est, qui mecum dormiuit. Exeuntes autem de uico illo, comprehenderunt me, et adduxerunt ad uicum, et appenderunt in collum meum cacabatas ollas et ansas uasorum, et miserunt me circituram in uico illo, per uiam cedentes atque dicentes: Hic monachus corrupit filiam nostram: tollite, tollite eum. Et ceciderunt me pene usque ad mortem. Superueniens autem quidam senum dixit: Quandiu ceditis monachum istum peregrinum? Ille autem, qui mihi solebat ministrare necessaria, sequebatur retro cum uerecundia; etenim etiam ipsum contumeliis multis affecerant, dicentes: Ecce solitarius monachus, cui tu testificabaris quid  fecit? Et dixerunt parentes puelle illius: Quia non dimittimus eum, donec fideiussorem prebeat, quia pascet eam. Et dixi illi qui mihi solebat ministrare, ut fideiussor mihi fieret, et fidedixit mihi. Et reuersus sum ad cellam meam, et dedi ei quantas habui sportellas, dicens: uende eas, et da illi mee mulieri manducare. Dicebam autem in animo meo: Macari, ecce inuenisti tibi mulierem, opus habes modo amplius 624 laborare, ut pascas eam. Et operabar non solum in die, sed etiam in nocte, et transmittebam ei. Cum autem uenisset tempus infelici illi, ut pareret, traxit plurimis diebus in dolore, et non pariebat. Dicunt ergo ei: Quid est hoc? Et illa dixit: Ego scio, quare torqueor diu. Et interrogata a parentibus suis,  Quare? respondit: Quia illi monacho crimen imposui, et fallens implicaui eum, cum iste non habeat causam; sed iuuenis ille talis hoc fecit. Audiens autem uerba hec ille minister meus, gaudens uenit ad me, et dixit: Quia non potuit parere illa puella, donec confiteretur quia tu nullam causam in conspectu eius habuisses, sed quia mentita sit aduersum te. Et ecce omnes habitatores uici illius uolunt uenire hic ad cellam tuam glorificaturi Deum, et penitentiam apud te acturi. Ego autem audiens ista a ministro meo, ne affligerent me homines, surrexi, et fugi hic in Scythi; et hoc principium cause propter quam hic habitare cepi.

26. Preteriens aliquando abbas Macarius, a palude ad cellam suam reuertens, portabat palmulas; et  ecce occurrit ei diabolus in uia cum falce messoria . uoluit autem eum percutere de falce illa, et non potuit, et dixit ei: Multam uiolentiam patior a te, o Macari, quia non preualere aduersus te possum. Ecce enim quidquid tu facis, et ego facio; ieiunas tu, et ego penitus non comedo, uigilas tu, et ego omnino non dormio. Unum est autem solum in quo me superas. Et dicit ei abbas Macarius: Quod est illud? Respondit diabolus: Humilitas tua, per quam non preualeo aduersum te.

27. Perrexit aliquando abbas Mathois de Raythu in partibus Gebalon: erat autem cum eo frater eius . Et uenit episcopus loci illius ad memoratum senem, et fecit  eum presbyterum. Et dum gustarent simul, dixit episcopus: Ignosce mihi, abba, quia scio quod nolueris rem hanc; sed ut benedictionem tuam acciperem, presumpsi hoc facere. Dixit autem ei senex cum humilitate: Et animus meus modicum uolebat hoc, uerumtamen in hoc grauiter fero, quia compellor separari a fratre meo, qui mecum est; neque enim sufficio omnes orationes quas simul faciebamus, implere. Et dixit episcopus: Si scis quia dignus est, ego et ipsum ordino. Et dixit ei abbas Mathois: Equidem si dignus est nescio, unum autem scio, quia melior me est. Ordinauit autem et ipsum episcopus; et ita uterque recesserunt de hac uita, ut nunquam se ad sacrificandam oblationem altari approximarent. Dicebat autem senex: Credo in Deum,  quia forsitan non sustineam graue iudicium propter ordinationem, quam suscepi, dum oblationem non audeo consecrare; hoc enim officium illorum est, qui sine querela uiuunt.

28. Dixit autem abbas Mathois: Quantum se approximat homo Deo, tantum se peccatorem uidet ; Isaias enim propheta uidens Dominum, miserum se et immundum dicebat .

29. Dicebant de abbate Moyse quia factus esset clericus, et posuerunt ei superhumerale. Et dixit ei archiepiscopus: Ecce factus es candidatus, abba Moyses. Et ille respondit: Putas a foris, domne papa, aut deintus? uolens autem episcopus probare  eum, dixit clericis: Quando intrat abbas Moyses ad altare, expellite eum, et sequimini, ut audiatis quid dicat. Dum autem cepissent eum mittere foras, dicebant ei: Exi foras, Aethiops. Ille uero egrediens, dicebat: Bene tibi fecerunt cinerente et caccabate  . Qui cum homo non sis, quare te in medio hominum dare presumpsisti?

30. Dum abbas Pastor in congregatione esset, audiens de abbate Nesterone, desiderauit eum uidere, et mandauit abbati eius ut mitteret eum ad ipsum. Qui cum nollet eum solum dimittere, non direxit eum. Post paucos autem dies dispensator monasterii rogauit abbatem ut permitteret eum ire ad abbatem Pastorem, ut diceret ei cogitationes suas. Abbas autem eius, cum eum dimitteret, dixit ei:  Tolle tecum et fratrem istum, quia mandauit mihi de ipso senex; et non presumens eum solum dimittere, distuli usque modo. Cum ergo uenisset dispensator ad senem, locutus est ei de cogitationibus suis, et ille sanauit eum responsione sua. Post hec autem interrogabat senex fratrem illum, dicens: Abba Nestero, quomodo acquisisti uirtutem hanc, ut quando emerserit tribulatio aliqua in monasterio, non loquaris, neque tedium facias? Et cum multum cogeretur frater a sene, dicit ei: Ignosce mihi, abba, quando intraui in initio in congregatione, dixi animo meo: Tu et asinus unum estote. Sicut enim asinus uapulat et non loquitur, iniuriam patitur et non respondet, sic et tu; quemadmodum et in Psalmo legitur: Ut iumentum factus sum apud te, et ego semper  per tecum .

31. Dicebant de abbate Olympio in Scythi  quia seruus esset, et descendebat per singulos annos in Alexandriam portans mercedes 625 suas dominis suis. Et occurrebant ei, et salutabant eum: senes autem mittebat aquam in peluim, et afferebat, ut lauaret pedes dominis suis. Illi autem ad eum dicebant: Noli, Pater, non graues nos. Ille uero respondebat eis: Ego confiteor, quia seruus sum uester; et gratias ago, quia dimisistis me liberum seruire Deo. Sed tamen lauo uobis pedes, ecce et suscipite mercedes meas. Illi uero contemnebant. Et non acquiescentibus dicebat: Credite mihi, quia si non uultis suscipere mercedes meas, remaneo hic et seruio uobis. Illi autem reuerentiam ei habentes,  dabant in potestate eius, ut faceret quod uellet. Et reuertentem deducebant eum cum honore, prebentes ei que necessaria erant, ut faceret pro eis agapem, et ex hoc factus est nominatus in Scythi.

32. Dixit abbas Pastor: Quia semper homo humilitatem et timorem Dei ita incessabiliter respirare debet, sicut flatum quem naribus attrahit uel emittit .

33. Interrogatus est abbas Pastor a quodam fratre: Quomodo debeo esse in loco, in quo habito? Et respondit ei senex: Habeto prudentiam uelut aduena; et ubicunque fueris, ne queras uerbum tuum coram te habere potentiam, et requiesces.

34. Dixit iterum: Quia proiicere se in conspectu  Dei, et non seipsum extollere, et mittere post tergum suum propriam uoluntatem, ferramenta sunt quibus anima operatur.

35. Item dixit: Non metiaris temetipsum, sed adhere ei qui bene conuersatur.

36. Dixit iterum: Quia interrogauit frater abbatem Alonium, Quid est contemptus? Et dixit senex: Ut sis infra animalia irrationabilia, et scies quia illa non condemnantur.

37. Dixit iterum qui supra: Quia humilitas terra est, in qua Dominus sacrificium fieri demandauit

38. Rursus dixit: Quia si homo ordinem suum custodiat, non turbabitur.

39. Iterum dixit: Quia sedentibus aliquando senibus ad manducandum, stabat Alonius abbas et ministrabat  eis; et uidentes laudauerunt. Ille autem nichil omnino respondit. Dixit ergo quidam secreto: Quare non respondisti senibus laudantibus te? Et dixit abbas Alonius: Quia si responderem eis, inueniebar delectatus laudibus meis.

40. Narrauit abbas Ioseph: Quia sedentibus nobis aliquando cum abbate Pastore, nominauerit abbatem Agathonem, et diximus ei: Iuuenis est, quare eum appellas abbatem? Et dixit abbas Pastor: Quia os suum fecit eum appellari abbatem.

41. Dicebant de abbate Pastore, quia nunquam uoluisset sermonem dimittere supra alterius senis uerbum, sed magis laudauerit semper que ille dixisset.

42. uenit aliquando sancte memorie Theophilus episcopus Alexandrinus in Scythi: congregati autem  fratres dixerunt ad abbatem Pambo: Dic unum sermonem pape, ut edificetur animus eius in hoc loco. Et respondit senex: Si in taciturnitate mea non edificatur, neque in sermone meo edificatur

43. Narrauit frater Pystus, dicens: Quia ibamus septem fratres solitarii ad abbatem Sisoi habitantem in insula Clysmatus: et cum rogaremus cum ut diceret nobis aliquid, ille respondit: Ignoscite mihi, quia idiota sum homo; sed ueni aliquando ad abbatem Hor et abbatem Athre; et erat in infirmitate abbas Hor decem et octo annis, et cepi supplicare eis, ut dicerent mihi aliquod uerbum; et dixit abbas Hor: Quid tibi habeo dicere? Quidquid uides, fac; Deus enim illius est, qui sibi ultra quam potest extorquet, et uiolentiam facit ad omnia: hi autem ambo non erant  de una prouincia, hoc est abbas Hor et abbas Athre. Fuit autem inter eos magna gratia, donec exirent ambo de corpore. Abbas autem Athre summe obedientie erat, abbas uero Hor multe humilitatis. Feci ergo paucos dies apud eos, inuestigans uirtutes eorum, et uidi mirabile quid quod fecit abbas Athre. Attulerat enim eis quidam unum piscem modicum, et uoluit illum facere abbas Athre seniori abbati Hor; posuerat ergo abbas Athre cultellum, et incidebat piscem illum, et uocauit eum abbas Hor, dicens: Athre, Athre. Ille uero statim dimisit cultellum in medio pisce inciso, et non perincidit eum, et cucurrit ad eum; et miratus sum tantam obedientiam eius, quia non dixit: Exspecta donec incidam piscem.  Dixi ergo abbati Athre: Ubi inuenisti obedientiam hanc? Et ille mihi respondit: Non est mea, sed istius senis est. Et tulit me, dicens: ueni, uide obedientiam eius. Coxit ergo modicum piscem male, ita ut perderet eum uoluntarie, et apposuit seni; et ille manducauit, nichil loquens. Et dixit ei: Bonum est, senex? Et ille respondit: Bonum ualde. Posthec attulit ei illud modicum, nimis bene coctum, et dixit: Ecce istud perdidi, senex, male illud coxi. Et ille respondit: Etiam modice tibi male exiuit. Et conuersus ad me abbas Athre dixit: uides quia hec obedientia istius 626 senis est? Et exii ab eis; et quidquid uidi, hoc feci secundum uirtutem meam. Hec dixit fratribus abbas Sisoi; unus autem ex nobis rogauit eum dicens: Ostende nobis caritatem, et dic  nobis tu unum sermonem. Et dixit: Qui habet quod innumerabile est in scientia, perficit omnem Scripturam. Iterum alter ex nobis dixit ei: Quid est peregrinatio, Pater? Et ille respondit: Tace, et in omni loco quocunque ueneris, dic: Non habeo causam, et hec est peregrinatio.

44. uenit quidam frater ad abbatem Sisoi in montem abbatis Antonii; et loquentibus eis, dicebat abbati Sisoi: Modo adhuc non peruenisti ad mensuras abbatis Antonii, Pater? Et respondit ei senex: Ego si haberem unam cogitationem abbatis Antonii, efficerer totus uelut ignis: uerumtamen scio hominem qui cum labore potest ferre cogitationes suas.

45. Iterum autem interrogauit eum frater ille, dicens: Putas sic persequebatur Satanas antiquos? Et  dicit ei abbas Sisoi: Modo plus, quia tempus eius appropinquauit, et turbatur .

46. uenerunt alii quidam ad eum, ut audirent ab eo sermonem; et nichil eis loquebatur, sed semper dicebat: Ignoscite mihi. uidentes autem sportellas eius, dixerint discipulo eius Abraham: Quid facitis de sportellis istis? Et respondit eis: Huc et illuc expendimus eas. Hoc autem audiens senex, dixit: Et Sisois hinc et inde manducat. Illi uero audientes edificati sunt ualde in humilitate eius, atque cum gaudio recesserunt.

47. Frater interrogauit abbatem Sisoi, dicens: uideo meipsum, quia memoria mea ad Deum intenta sit. Et dicit ei senex: Non est magnum hoc, ut mens  tua cum Deo sit; magnum est autem, si teipsum infra omnem uideas creaturam; hoc autem et labor corporalis corrigit, et ducit ad humilitatis uiam.

48. Dixit beate memorie Syncletica: Sicut impossibile est nauim fabricari sine acutis, ita impossibile est hominem sine humilitate saluari.

49. Dixit abbas Hyperichius: Arbor uite est in excelsum, et ascendit ad eam humilitas monachi.

50. Dixit iterum qui supra: Imitare Publicanum illum, ne cum Phariseo damneris; et sequere mansuetudinem Moysis, ut summitates cordis tui resecans, conuertas in fontes aquarum.

51. Dixit abbas Crsisius: Si fragmen crude tegule in fundamento mittatur, ubi iuxta sit fluuius, non  sustinet unum diem; cocte autem, permanet uelut lapis. Ita est homo qui carnalem sapientiam habet, et non est tentationum igne decoctus, sicut et Ioseph; huiusmodi enim uerbo Dei resoluitur: qui cum initium fecerit, multis tentationibus in medio hominum agitatur. Bonum est enim ut quis nouerit mensuras suas, et declinet in initio pondus; fortes autem in fide immobiles sunt; nam de ipso sancto Ioseph si uelit aliquis loqui, dicet quia nec terrenus erat; quantum tentatus est, et in quali prouincia, ubi nec uestigium erat diuini cultus? Sed Deus patrum eius erat cum eo, qui erupuit eum ex omni tribulatione, et nunc est cum patribus suis in regno celorum. Et nos ergo agnoscentes mensuras nostras certemus; uix enim nos possumus effugere iudicium Dei.

 52. Senex quidem erat solitarius uacans in eremo, et dicebat in semetipso quia perfectus esset in uirtutibus. Hic orauit Deum, dicens: Ostende mihi quid est perfectio anime, et facio. uolens autem Deus humiliare cogitationes eius, dixit ei: uade ad illum archimandritam, et quidquid tibi dixerit, facito. Reuelauit autem Deus archimandrite illi, antequam ille ad ipsum ueniret, dicens: Ecce ille solitarius uenit ad te; die ergo ei ut tollat flagellum, et uadat ut pascat porcos tibi. ueniens ergo senex pulsauit ostium, et ingressus est ad archimandritam illum; et cum se salutassent, sederunt. Et dixit ei solitarius ille qui uenerat: Dic mihi quid faciam, ut sim saluus. Et ille dixit: Facies quodcunque dixero tibi? Et respondit ei: Etiam. Et dixit ei: Ecce tolle flagellum,  et uade, pasce porcos. Hi autem, qui eum nouerant et audierant de eo, cum uidissent quia porcos pasceret, dicebant: uidistis illum solitarium magnum, de quo audiebamus? ecce stupuit cor eius, et demonio uexatur, et pascit porcos. uidens autem Deus humilitatem eius, quia ita patienter sustinebat opprobria hominum, precepit eum iterum redire ad locum suum.

53. Quemdam senem monachum solitarium homo, qui a demonio uexabatur et fortiter spumabat, percussit in maxillam; senex uero conuertit ei aliam maxillam statim. Demon autem, non ferens incendium humilitatis eius, mox exiuit ab eo .

54. Dixit senex cuidam : Quando cogitatio superbie aut elationis intrauerit in te, scrutare conscientiam tuam, si diuina mandata omnia custodis, si inimicos tuos diligis, si gaudes in aduersarii tui glorificatione, et si contristaris in minoratione eius, 627 et si agnoscis teipsum esse inutilem seruum, et si omnium peccatorum esse deteriorem: sed nunc si ita de te sentias, quasi omnia correxeris, sciens quia huiusmodi cogitatio tua uniuersa resoluet.

55. Dixit senex cuidam: Non apponas cor tuum aduersus fratrem, dicens, quia tu magis illo sobrius et continentior, et intelligentior sis; sed subditus esto gratie Dei in spiritu paupertatis, et per caritatem non fictam; ne spiritu exaltationis elatus, perdas  laborem tuum; sed esto spiritali sale conditus in Christo.

56. Dixit senex: Quia qui plusquam dignus est honoratur aut laudatur, amplius patitur detrimentum; qui autem non fuerit omnino ab hominibus honoratus, hic desuper glorificabitur .

57. Frater aliquis interrogauit senem, dicens: Bonum est assidue penitere? Et respondit ei senex: uidimus Iesum filium Naue, quia cum pronus iaceret in facie, apparuit illi Deus.

58. Interrogatus senex, quare ita inquietaremur a demonibus, respondit: Quia arma nostra abiicimus, quod est contumeliam, et humilitatem, et paupertatem, et patientiam .

59. Frater quidam interrogauit senem dicens: Si quis fratrum attulerit ad me deforis cogitationes; uis, abba, dicam ei ut non eas afferat ad me? Et respondit ei senex: Noli. Et dixit frater: Quare? Respondit ei senex: Quia nec nos hoc possumus custodire; et ne forte cum dicimus proximo. Ne facias illud, inueniamus nos postea idipsum facientes. Et dixit: frater: Quid ergo debet fieri? Et respondit ei senex: Si uoluerimus taciturnitatem seruare, sufficit proximo modus ipse.

60. Interrogatus est senex, quid esset humilitas? Et ille respondit: Si peccanti fratri in te ignoueris, antequam apud te penitentiam agat.

61. Dixit senex: In omni tentatione non culpes  hominem, sed teipsum tantum, dicens: Quia pro peccatis meis hec mihi euenerunt.

62. Dixit senex: Nunquam preteriui ordinem meum, ut altius ambularem: neque turbatus sum aliquando in humilitate positus; omnis enim cogitatio mea in hoc erat, ut deprecarer Dominum, quo spoliaret me ueterem hominem.

63. Frater quidam interrogauit senem: Quid est humilitas? Et respondit ei senex: Ut benefacias his qui tibi malefaciunt. Et dixit frater: Si non perueniat homo in eadem mensura, quid faciet? Respondit senex: Fugiat, eligens taciturnitatem.

64. Frater aliquis interrogauit senem, dicens: Quod est opus peregrinationis? Et ille dixit ei: Scio fratrem peregrinantem, qui cum tentus esset in  ecclesia, et contigisset ibi fieri agapem, sedit ad mensam ut manducaret cum fratribus. Dixerunt autem quidam: Istum hic quis tenuit. Et dixerunt ei: Surge et uade hinc foras: qui surrexit et abiit. Alii uero contristati de expulsione eius, egressi sunt, et reuocauerunt eum. Post hec interrogauit eum quidam, dicens: Quid, putas, est in corde tuo, quia expulsus es, et iterum reuocatus? Et ille dixit ei: Quoniam posui in corde meo, quia equalis essem cani, qui quando insectatur, foras egreditur; quando uero uocatur, ingreditur.

65. uenerunt quidam aliquando in Thebaidam ad quemdam senem, habentes secum unum qui a demonio uexabatur, ut curaretur ab illo sene . Senex ergo cum diu rogaretur, dixit demoni: Exi de factura Dei. Et respondit demon: Ex eo, sed interrogo te unum uerbum, ut dicas mihi, qui sunt hedi, et qui sunt agni. Et dixit senex: Hedi quidem tales, qualis ego; agni uero qui sint, Deus scit. Et audiens demon, clamauit uoce magna, dicens: Ecce propter istam humilitatem tuam exeo. Et exiit eadem hora.

66. Manebat quidam monachus Aegyptius in suburbano Constantinopolitane ciuitatis ; et dum transiret Theodosius Iunior imperator per uiam illam, reliquit omnes qui in obsequio eius erant, et uenit solus ad cellam eius. Et pulsans ad ostium monachi, aperuit ei monachus. uidens autem eum, agnouit quidem quia  imperator esset; sic tamen suscepit eum, tanquam unum ex officio militantium. Cum ergo introisset, fecerunt orationem, et sederunt. Cepit autem interrogare imperator, dicens: Quomodo sunt patres in Aegypto? Et ille respondit: Orant omnes pro salute uestra. Imperator autem circumspiciebat in cella eius, si quid haberet, et nichil illic uidit nisi paruam sportellam, habentem modicum panis, et lagenam aque. Et dixit ei monachus: Gusta modice. Et infudit ei panes, et misit ei oleum et sal, et manducauit, et dedit ei aquam ut biberet. Dixit autem ei imperator: Scis quis sum ego? Et ille dixit: Deus te scit quis sis. Tunc dixit ei: Ego sum Theodosius imperator. Ille autem statim adorauit salutans eum humiliter. Et dicit imperator: Beati estis uos, quia securam  uitam habetis, et non cogitatis de hoc seculo. ueritatem autem dicam, quia in imperio natus sum, et nunquam 628 ita delectatus sum pane et aqua sicut hodie; satis enim libenter comedi. Et cepit ex tunc honorare eum imperator; senex uero egrediens fugit, et iterum uenit in Aegyptum.

67. Dicebant senes: Quoniam quando tentamur, tunc magis humiliamur; quoniam Deus sciens infirmitatem nostram, protegit nos: si autem gloriamur, aufert a nobis protectionem suam, et perimus.

68. Cuidam fratri apparuit diabolus transformatus in angelum lucis, et dixit ad eum: Ego sum Gabriel angelus, et missus sum ad te. Ille uero dixit ei: uide ne ad alium missus sis; ego autem non sum dignus ut angelus mittatur ad me. Diabolus autem statim  non comparuit.

69. Dicebant senes: Quia uel si pro ueritate angelus tibi appareat, non suscipias facile, sed humilia temetipsum, dicens: Non sum dignus angelum uidere uiuens in peccatis.

70. Narrauerunt de alio sene, quia sedens in cella sua, et sustinens tentationes, uidebat demones manifeste, et contemnebat eos. Cum autem diabolus uideret se uinci a sene, uenit et ostendit se ei, dicens: Ego sum Christus. uidens autem eum senex, clausit oculos suos. Et dixit ei diabolus: Ego sum Christus, et quare clausisti oculos tuos? Et respondit senex: Ego hic Christum nolo uidere, sed in illa uita. Audiens autem diabolus hec, non comparuit.

 71. Alterum senem uolentes seducere demones, dicebant ei: uis uidere Christum? Et ille dixit: Anathema uobis et de quo dicitis. Ego autem meo Christo credo dicenti: Si quis uobis dixerit, Ecce hic Christus, aut ecce illic, nolite credere. Quo dicto statim non comparuerunt .

72. Narrauerunt de alio sene, quia perseuerauit ieiunans septuaginta hebdomadas, semel in hebdomada reficiens. Hic postulauit a Deo de quodam sermone Scripturarum sanctarum, et non reuelabat ei Deus. Dixit ergo in semetipso: Ecce tantum laborem sumpsi, et nichil profeci: uadam ergo ad fratrem meum, et requiro ab eo. Qui cum egressus clausisset ostium suum ut abiret, missus est ad eum angelus Domini, dicens: Septuaginta hebdomade quas ieiunasti,  non te fecerunt proximum Deo: nunc uere quando humiliatus es, ut ad fratrem tuum pergeres, missus sum indicare tibi sermonem; aperiensque ei de re quam querebat, discessit ab eo.

73. Dicebat quidam senex : Quia si quis cum humilitate et timore Dei iniungat fratri aliquid facere, sermo ipse qui propter Deum egreditur, facit fratrem illum suum subiectum existere et implere quod fuerit imperatum; si autem quis uolens iubere fratri, et non hoc secundum timorem Dei fecerit, sed quasi per auctoritatem, uolens sibi in eo potestatem defendere, Deus qui uidet occulta cordis, non permittit eum audire uel facere quod iubetur. Manifestum enim est opus quod secundum Deum fit; et iterum manifestum est quod pro uoluntate aut  in potestate iniungitur: quoniam quod a Deo est, cum humilitate et obsecratione imperatur; quod autem ex potestate, cum furore et perturbatione, utpote quod a maligno est.

74. Dixit senex: uolo magis uinci cum humilitate, quam uincere cum superbia.

75. Dixit senex: Non condemnes astantem tibi, quoniam nescis utrum in te sit Spiritus Dei, an in illo. Astantem autem tibi dico eum, qui minister est tuus.

76. Frater aliquis interrogauit senem, dicens: Si habito cum aliis fratribus, et uideo aliquam rem inconuenientem, uis ut loquar? Et dixit ei senex: Si sunt aliqui maiores tibi aut cetanei, tacens magis requiem habebis; in hoc enim, quo te minorem facies,  etiam securum te reddes. Dicit ei frater: Quid ergo facio, Pater? perturbat enim me spiritus. Dicit ei senex: Si laboras, commonefacito semel humiliter; si autem non obediunt tibi, relinque laborem tuum in conspectu Dei, et ipse te consulabitur: hoc enim est ut proiiciat se Dei cultor coram Deo, et relinquat ipse uoluntates suas. Attende autem tibi ut secundum Deum sit sollicitudo tua; et tamen quomodo uideo, bonum est tacere, humilitas enim tibi est taciturnitas.

77. Frater quidam interrogauit senem, dicens: Quid est profectus hominis? Et respondit ei senex: Profectus hominis est humilitas. Quantum enim quis ad humilitatem inclinatus fuerit, tantum eleuabitur  ad profectum .

78. Dixit quidam senex: Quia si quis dixerit, Ignosce mihi, humilians se, comburit demones tentatores.

79. Dixit senex: Si acquisieris taciturnitatem, non habeas apud temetipsum quasi aliquam uirtutem, etiamsi obtinueris, sed dic: Quia indignus sum loqui.

80. Dicebat quidam senex: Nisi uelaret pistor oculos animalis ad molam circumeuntis, conuerteret se animal et comederet labores suos ; ita et nos uelamen accipimus secundum dispensationem Dei, ne uideamus que operamur bona, et beatificantes forsitan nosmetipsos,  perdamus mercedem 629 nostram. Propterea ergo relinquimur per interualla temporum semel sic sordidas cogitationes assumere, ut cum easdem cogitationes aspicimus, nosmetipsos iudicio proprio condemnemus. Ee enim cogitationes ipse, uelamen sunt ipsius modici boni operis. Quando autem homo seipsum accusat, non perdit mercedem suam.

81. Dixit quidam senex: Quia uolo magis doceri quam docere. Item dixit: Non doceas ante tempus, alioquin omni tempore uite tue minoraberis intellectu.

82. Interrogatus est quidam senex: Quid est humilitas? Et respondens dixit: Humilitas magnum opus est et diuinum: uia autem humilitatis hec est, ut labores corporales assumi debeant, et ascribat  seipsum homo peccatorum, et ponat se subiectum omnibus. Et dixit frater: Quid est esse subiectum omnibus? Respondit senex: Hoc est esse subiectum omnibus, ut non attendat quis aliena peccata, sed sua semper aspiciat, et deprecetur sine intermissione Deum.

83. Interrogauit quidam frater senem, dicens: Dic mihi unam rem, quam custodiam, et uiuam per eam. Et dixit ei senex: Si potueris contumeliam pati et sustinere, magnum est hoc, et super omnes uirtutes .

84. Dixit senex: Qui contemptum et iniuriam et damnum patienter fert, potest saluus esse.

85. Dixit senex cuidam: Non habeas notitiam cum abbate, neque frequenter adiungas te ei; quoniam ex hoc fiduciam sumes, et desiderare incipies  ut teneas etiam ipse primatum.

86. Frater quidam erat in congregatione, et omne pondus quod fratribus imminebat, ipse suscipiebat, ita ut se etiam in fornicatione accusaret . Quidam autem fratrum ignorantes actus eius, ceperunt murmurare aduersus eum, dicentes: Quanta mala facit hic et nec operatur? Abbas sciens que agebat, dicebat fratribus: uolo unam mattulam istius cum humilitate, quam omnes uestras cum superbia. Et ut demonstraret ex Dei iudicio qualis esset frater ille, attulit omnia que operati fuerant illi fratres, et mattam eius de quo querebantur, et accendit ignem, et iactauit in medio.  Consumpta sunt ergo omnia illorum opera, matta autem fratris illius illesa permansit. Hoc autem uidentes illi fratres timuerunt, et penitentiam coram illo egerunt, habentes eum deinceps uelut patrem.

87. Interrogatus est senex, quomodo quidam dicerent uidere se aspectum angelorum; et respondit dicens: Beatus est qui peccatum suum semper uidet.

88. Frater aliquis contristabatur aduersus alium fratrem; quod audiens ille uenit satisfacere ei. Ille autem non aperuit ei ostium celle sue. Perrexit ergo ille ad quemdam senem, et dixit ei causam: uide ne quasi iustam habeas causam apud temetipsum in corde tuo, tanquam culpaturus fratrem tuum, ut  quasi illum reprehendas, et teipsum iustifices, et propterea non tetigerit Deus cor eius, ut aperiret tibi. uerumtamen hoc est quod dico tibi, ut uel si ille peccauit in te, pone in corde tuo, quia tu in illo peccaueris, et fratrem tuum iustifica, et tunc Deus dat in corde illius concordare tecum; et narrauit illi exemplum tale, dicens: Duo quidam erant seculares religiosi, et colloquentes secum egressi sunt, et facti sunt monachi: emulationem autem habentes uocis euangelice, sed non secundum scientiam, castrauerunt se quasi propter regna celorum. Audiens autem archiepiscopus, excommunicauit eos; illi autem putantes quia bene fecissent, indignati sunt contra eum, dicentes: Nos propter regna celorum castrauimus nos, et hic excommunicauit nos? Eamus  et interpellemus aduersus eum Ierosolymitanorum archiepiscopum. Abeuntes ergo indicauerunt ei omnia. Et dixit eis archiepiscopus Ierosolymitanus: Et ego uos excommunico. Ex quo iterum contristati abierunt in Antiochiam ad archiepiscopum, et dixerunt ei omnia que facta fuerant circa se. Et ille similiter excommunicauit eos. Et dixerunt ad seipsos: Eamus Romam ad patriarcham, et ipse nos uindicabit de omnibus istis. Abierunt ergo ad summum archiepiscopum Romane ciuitatis, et suggesserunt ei que fecerant eis memorati archiepiscopi, dicentes: uenimus ad te, quia tu es caput omnium. Dicit autem eis et ipse: Ego uos excommunico, et segregati estis. Tunc defecerunt excommunicati totius rationis, et dixerunt ad semetipsos: Isti episcopi sibi inuicem  deferunt et consentiunt, propter quod in Synodis congregantur: sed eamus ad illum uirum Dei sanctum Epiphanium episcopum de Cypro, quia propheta est, et personam hominis non accipit. Cum autem appropinquarent ciuitati eius, reuelatum est ei de ipsis; et mittens in occursum eorum dixit: Ne intretis ciuitatem istam. Tunc illi in se reuersi, dixerunt: Pro ueritate nos culpabiles sumus; ut quid ergo nos ipsos iustificamus? Fac etiam quia illi iniuste nos excommunicauerunt, nunquid et iste propheta? ecce enim Deus reuelauit ei de nobis. Et reprehenderunt semetipsos ualde de culpa quam fecerunt. Tunc uidens 630 qui corda nouit quia pro ueritate se culpabiles fecerant, reuelauit episcopo  Epiphanio. Et ultro misit et adduxit eos, et consolatus eos, suscepit in communionem. Scripsit itaque de his archiepiscopo Alexandrie, dicens: Suscipe filios tuos, quoniam in ueritate penitentiam egerunt. Et addidit senex qui hoc exemplum narrauerat, dicens: Hec est sanitas hominis, et hoc est quod uult Deus, ut homo culpam suam proiiciat ante Deum. Hec cum audisset frater, fecit secundum uerbum senis, et pergens pulsauit estium fratris; ille autem mox ut sensit eum, prius apud illum deintus penitentiam gessit, aperuitque statim ostium, et osculati sunt se inuicem ex animo, et facta est inter utrosque pax maxima.

89. Duo monachi, qui erant etiam carnales fratres, habitabant simul, et uolebat diabolus separare eos ab  inuicem . Semel ergo unus, qui erat minor etate, incendit lucernam, et posuit eam super candelabrum. Fecit autem opera sua demon, et euertit candelabrum: quapropter cecidit eum maior frater cum ira. Ille uero penitentiam egit, dicens ei: Habe patientiam in me, frater, et iterum accendo eam. Et ecce uirtus Domini uenit, et torquebat illum demonem usque mane. Demon autem nuntiauit suo principi quod factum fuerat. Et audiuit sacerdos paganorum id quod retulerat demon, et egressus factus est monachus, et ab initio conuersionis sue tenuit humilitatem, dicens: Humilitas soluit omnem uirtutem inimici, sicut ego audiui eos loquentes, dicendo: Quia quando perturbamus monachos, conuertitur unus ex eis, et agit penitentiam, et destruit  omnem uirtutem nostram.



LIBELLUS DECIMUS SEXTUS. De patientia.

1. Dicebant fratres de abbate Gelasio, quia habuerit Codicem in membranis ualentem solidos decem et octo . Continebat uetus et nouum Testamentum totum; et positus erat Codex ipse in ecclesia, ut qui uellet de fratribus legeret. Superueniens autem quidam frater peregrinus applicuit ad senem, et uidens Codicem illum concupiuit eum, et furatus eum exiuit atque discessit. Senex uero non est secutus post eum ut comprehenderet eum, utpote qui intellexerat quod fecerat. Ille autem pergens in ciuitatem, querebat cui uenderet eum. Et cum inuenisset qui uolebat  emere, cepit solidos sedecim pretium eius postulare. Ille uero uolens comparare eum, dixit: Da mihi primum ut ostendam eum, et sic tibi pretium dabo. Dedit ergo ille Codicem ad ostendendum. Quem accipiens ille qui emere cupiebat, attulit eum ad abbatem Gelasium, ut probaret si bonus Codex esset, aut si tantum ualeret. Dixerat enim ei et quantitatem, quam uenditor postulabat. Et dixit senex: Eme illum, quia bonus Codex est, et ualet pretium quod dixit tibi. Ille autem ueniens dixit uenditori aliter, et non sicut audierat a sene, dicens: Ecce ostendi illum abbati Gelasio, et dixit mihi quia charus est, et non ualet quantum dixisti. Ille hoc audiens dixit ei: Nihil aliud tibi dixit senex? Et respondit: Nihil. Tunc  dicit ei: Iam nolo uendere Codicem istum. Compunctus autem uenit ad senem penitentiam agens, et rogans eum ut reciperet Codicem, senex autem nolebat accipere eum. Tunc dixit ei frater: Quia si non recipis eum, non possum securus esse. Et dixit ei senex: Si non potes esse securus nisi recipiam, ecce recipio eum. Et remansit frater ille apud eum usque ad exitum suum, proficiens de patientia senis.

2. Factus est aliquando conuentus in Cellis pro causa quadam, et locutus est quidam abbas Euagrius, et dixit ei presbyter monasteriorum: Scimus, abba Euagri, quia si esses in patria tua, forte aut episcopus fueras, aut multorum caput; nunc autem hic uelut peregrinus es. Ille uero compunctus, non quidem turbulenter aliquid respondit, sed moueos caput,  respiciensque in terram, digito scribebat, et dixit eis: Reuera ita est, Patres: uerumtamen semel locutus sum, in Scripturis uero secundo nichil adiiciam.

3. Sedente aliquando abbate Ioanne Breui ante ecclesiam, circumdederunt eum fratres, exquirentes ab eo singuli de cogitationibus suis . Quidam autem senex hoc uidens, accensus inuidia dixit ei: Suriscula tua, abba Ioannes, ueneno est plena. Et respondit ei abbas Ioannes: Ita est, abba. Hoc autem dixisti, quia ea que sunt foris tantummodo uides; si autem uideres que intro sunt, quid esses dicturus?

4. Dicebant de Ioanne Minore de Thebaida, qui fuit discipulus abbatis Ammonii, quia duodecim annos  fecerit in ministerio, seruiens seni in infirmitate eius, et posthec sedebat super mattam; senex uero contristabatur pro eo . Et dum multum laborasset cum eo, nunquam dixit ei: Sanus esto. Quando autem iam moriturus erat, residentibus senibus loci, tenuit manum eius, et dixit: Sanus sis, sanus sis, sanus sis, Et tradidit 631 eum senibus, dicens: Hic angelus est, non homo.

5. Dicebant de abbate Isidoro, qui erat presbyter in Scythi, quia si quis habuisset fratrem infirmum, aut pusillanimem, aut iniuriosum, et uolebat eum expellere foris, ille dicebat: Adducite eum ad me. Et apprehendens eum, patientia sua curabat animum fratris illius.

 6. Abbas Macarius, in Aegypto positus , inuenit hominem qui adduxerat animal, et rapiebat que habebat; ipse uero ut peregrinus astitit furi, et adiuuabat eum ad animal carricandum, et cum omni quiete deduxit eum, dicens in semetipso: Nihil intulimus in hunc mundum, sed Dominus dedit; sicut uoluit ipse, ita factum est: benedictus in omnibus Dominus .

7. Facta aliquando congregatione fratrum in Scythi, cum uoluissent senes probare abbatem Moysen, contempserunt eum, dicentes: Ut quid iste Aethiops uenit in medio nostrum? Ille autem audiens, tacuit. Cum uero dimissus fuisset conuentus, dixerunt ei hi  qui eum iniuriose tractauerant: Nec modo non es turbatus? Et ille respondit: Turbatus sum, et non sum locutus .

8. Paysitis frater abbatis Pastoris habuit affectum cum quodam monacho ex cella sua; abbas autem Pastor nolebat hoc: qui consurgens fugit ad abbatem Ammonam, et dicit ei: Frater meus Paysius habet cum quibusdam affectum, quod ego non libenter fero. Dixit autem ei abbas Ammonas: Abba Pastor, adhuc uiuis? uade in cellam tuam, et pone in corde tuo, quia annum iam habes in sepulcro.

9. Dixit abbas Pastor: Omnis labor quicunque euenerit tibi, ex taciturnitate superabitur.

10. Quidam frater lesus ab alio fratre, uenit ad abbatem Sisoi Thebeum, et dicit ei: Lesus sum a  quodam fratre, et uolo me uindicare . Senex autem rogabat eum, dicens: Noli, fili; sed dimitte magis Deo uindictam. Ille autem dicebat: Non quiesco donec meipsum uindicauero. Dixit autem senex: Oremus, frater. Et surgens dixit senex: Deus, iam te opus non habemus cogitare de nobis, quoniam nos ipsi uindictam nostram facimus. Hoc autem audiens frater, cecidit ad pedes illius senis, dicens: Iam non contendo cum fratre illo, sed, rogo, ignosce mihi.

11. Quidam uidens quemdam religiosum portantem mortuum in lecto, dicit ei: Mortuos portas? uade, uiuentes porta.

12. Dicebant de quodam monacho, quia quantum eum iniuriis quis appetisset aut exacerbasset , tanto magis ille ad eum concurrebat, dicens: Quia huiusmodi homines causa corrigendi fiunt his qui in conuersatione studiosi sunt. Nam qui eos beatificant, magis confundunt animas eorum. Scriptum est enim: Quai qui beatificant uos, seducunt uos .

13. uenerunt aliquando latrones in monasterium senis , et dixerunt ad eum: Omnia que in cella tua sunt tollere uenimus. Et ille dixit: Quantum uobis uidetur, filii, tollite. Tulerunt ergo quodcunque inuenerunt in cella, et abierunt. Obliti sunt autem ibi saccellum, quod erat absconditum in cella. Senex uero tollens eum, secutus est post eos, clamans et dicens: Filii, tollite quod obliti estis in cella. Illi uero admirantes patientiam senis,  retulerunt omnia in cella eius, et penitentiam egerunt omnes, ad inuicem dicentes: Hic uere homo Dei est.

14. Fratres quidam uenerunt ad senem quemdam sanctum in deserto loco sedentem, et inuenerunt foris extra monasterium puerum pascentem pecora, et loquentem uerba que non decebat . Postquam autem uiderunt senem, et indicauerunt ei cogitationes suas, et de responsione eius se profecisse senserunt, dicunt ei: Abba, quomodo acquiescis habere tecum pueros istos, et non precipis eis ne strinientur  ? Et dixit senex: Credite mihi, fratres, dies habeo, ex quo uolo eis precipere, et redarguo meipsum, dicens: Si hoc parum non portauero,  quomodo maiorem tentationem, si permiserit mihi Deus inferri, portare possum? Et propterea nichil eis dico, ut fiat consuetudo portandi que superueniunt

15. Narrauerunt de sene quodam, quia habuerit puerulum cohabitantem secum; et uidens eum, quia fecerit opus quod non expediebat ei, dixit ei semel: Non facias hanc rem. Et ille non obediuit ei. Hoc autem senex uidens, abiecit de cogitatione sua curam illius, iactans proprium iudicium super ipsum; puer uero clausit ostium celle, in qua erant panes, per tres dies, et dimisit senem ieiunum, et non dixit ei senex: Ubi es, aut quid facis foris? Habebat autem uicinum senex: qui cum agnouisset, quia tardaret puerulus ille, fecit modicum pulmentum, et  dabat ei per parietem, et rogabat ut gustaret, et dicebat seni: Quid tardat frater ille foris? Senex uero dicebat. Quando ei uacauerit, reuertetur.

16. Narrauerunt aliqui quia philosophi quidam aliquando uoluerunt probare 632 monachos, et uenit unus transiens stola indutus et bene uestitus . Et dixerunt ei philosophi: Tu ueni huc. Ille uero indignatus, iniuriis aggressus est eos. Transiit et alter unus monachus magnus, rusticus genere; et ipsi dixerunt ei: Tu, monache male senex, ueni huc. Ille uero cursim uenit. Et ceperunt ei alapas dare; ille autem conuertit eis aliam maxillam. Statim uero illi surrexerunt philosophi, et adorauerunt eum, dicentes: uere ecce monachus. Et fecerunt eum sedere in medio  sui, et interrogauerunt eum, dicentes: Quid est quod plus facitis de nobis in solitudine ista? Ieiunatis, et nos ieiunamus; et castigatis corpora uestra, et nos castigamus; sed et quidquid facitis, etiam et nos facimus. Quid ergo plus facitis a nobis sedentes in eremo? Respondit eis senex: In gratia Dei speramus nos, et mentem nostram custodimus. Et illi dixerunt ei: Nos hoc custodire non possumus. Et edificati dimiserunt eum.

17. Senex quidam erat habens probatum discipulum, quem aliquando contristatus expulit foras. Ille uero discipulus exspectabat sedens foris; et aperiens senex inuenit eum, et penitentiam egit apud eum senex, dicens: Tu Pater meus es, quia humilitas et patientia tua uicit pusillanimitatem animi  mei. ueni intus, amodo enim tu senex et Pater, ego autem iuuenis et discipulus, quoniam opere tuo superasti meam senectutem.

18. Dicebat quidam senum quod audierit aliquos uiros sanctorum dicere esse iuuenes qui ducatum prebeant senibus in uita hac, et narrauerunt, dicentes: Quia erat quidam ebriosus senex, et operabatur unam mattam in die, et uendebat eam in uicino uico, et bibebat quod accipiebat de pretio eius. Postea uero uenit ad eum quidam frater, et manebat cum ipso, qui similiter operabatur et ipse mattam unam: tollebat autem eam senex et uendebat, et ambarum mattarum pretium expendebat in uino, illi autem fratri efferebat tantummodo modicum panem ad seram.  Et cum hoc triennio iugiter faceret, nichil locutus est frater ille. Posthec uero dixit frater ille in semetipso: Ecce nudus sum, et panem cum egestate comedo, surgam ergo et discedam hinc. Iterum autem cogitauit in semetipso, dicens: ubi habeo ire? Sedeo hic; ego enim propter Deum sedeo in hac uita communi. Et statim apparuit ei angelus Domini, dicens: Nusquam discedas, ueniemus enim cras ad te. Et rogauit frater ille senem illum ipsa die, dicens: Non discedas hinc alicubi, quia uenient hodie mei tollere me. Cum ergo facta fuisset hora qua solebat senex descendere ad uicum, dixit fratri: Non uenient hodie, fili; iam enim tarde est. Et ille dixit ei modis omnibus, quia uenient: et dum cum eo loqueretur, dormiuit in pace; senex autem fiebat, dicens:  Heu me, fili, quia multis annis sub negligentia uiuo, tu autem in paruo tempore saluasti animam tuam per patientiam. Et ex illo die factus est senex sobrius et probatus.

19. Dicebant de quodam fratre, qui seni cuidam magno uicinus erat, quia ingrederetur, et raperet quidquid haberet senex in cella sua . uidebat autem eum senex, et non obiurgabat eum, sed extorquebat sibi plus solito manibus operari, dicens: Credo, opus habet frater iste. Et exigebat a se maiorem solito laborem; et astringebat uentrem suum, ut cum indigentia comederet panem. Cum autem mori cepisset senex ille, circumsteterunt eum fratres. Et respiciens in eum qui furabatur, dixit ei: Iunge te huc ad me.  Et tenuit et osculatus est manus eius, dicens: Gratias ago istis manibus, frater, quia propter istas uado in regno celorum. Ille autem compunctus et penitentiam agens, factus est etiam ipse probatus monachus, exemplum sumens de actibus magni illius senis [1 1Kb] .



LIBELLUS DECIMUS SEPTIMUS. De caritate.

1. Dixit abbas Antonius: Ego iam non timeo Deum, sed amo, quia amor foras misit timorem .

2. Dixit iterum: Quia de proximo est uita et mors; si enim lucremur fratrem, lucrabimur Deum; si autem scandalizamus fratrem, in Christo peccamus.

3. Abbas Ammon de loco Nitrionis, uenit ad abbatem  Antonium, et dixit ei: uideo quia maiorem laborem quam tu sustineo, et quomodo nomen tuum magnificum est in hominibus super me? Et dixit ei abbas Antonius: Quoniam et ego diligo Deum plus quam tu.

4. uenit aliquando abbas Hilarion de Palestina ad abbatem Antonium in montem, et dicit ei abbas Antonius: Bene uenisti, Lucifer, qui mane oriris. Et dixit abbas Hilarion: Pax tibi, columna lucis, que sustines orbem terrarum.

5. Dixit abbas Marcus abbati Arsenio: Quare nos fugis? Et dicit ei senex: Scit Deus, quia diligo uos; sed non possum esse cum Deo et cum hominibus;  superiorum 633 enim uirtutum millia et millium millia unam uoluntatem habent, homines autem multas uoluntates. Non possum ergo dimittere Deum, et uenire, et esse cum hominibus.

6. Dixit abbas Agathon: Quai secundum uoluntatem meam nunquam dormiui, retinens in corde aduersus quemquam dolorem, neque dimisi dormire alium habentem aduersum me aliquid .

7. Ascendente aliquando de Scythi abbate Ioanne cum aliis fratribus, errauit, qui eis ducatum prebebat, in uia; erat enim nox. Et dixerunt fratres abbati Ioanni: Quid facimus, abba, quia errauit frater iste de uia, ne forte moriamur errantes? Et dixit eis senex: Si dixerimus ei aliquid, contristabitur. Sed  ecce facio meipsum quasi defectum, et dico me non posse ambulare, sed iaceo hic usque mane. Et fecerunt sic. Sed et residui dixerunt: Nec nos ibimus, sed sedebimus tecum; et sederunt usque mane, ne obiurgarent fratrem illum.

8. Senex quidam erat in Aegypto, antequam ueniret illic abbas Pastor: ille autem senex habebat notitiam hominum et multum honorem . Cum ergo ascendisset abbas Pastor de Scythi cum suis, dimiserunt illum senem, et uenerunt ad abbatem Pastorem: inuidiatus autem senex male loquebatur de eis. Hoc audiens Pastor, contristabatur, et dicit fratribus suis: Quid faciemus de sene isto magno, quia nos in tribulatione miserunt homines derelinquentes senem, et ad nos qui nichil sumus,  attendentes? Quomodo ergo possumus sanare eum? Et dixit eis: Facite aliquid ad gustandum, et tollite uasculum uini, et eamus ad eum, et gustemus simul, forsitan per hec possumus sanare animum eius. Tulerunt ergo quos parauerant cibos, et perrexerunt ad eum; et dum pulsarent ostium, respondit discipulus eius, dicens: Qui estis? Et illi dixerunt: Dic abbati, quia Pastor est, et desiderat benedici per uos. Hoc autem nuntiat ei discipulus eius. Ille mandauit, dicens: uade, quia non mihi uacat. Illi autem perseuerantes in caumate dixerunt: Non discedimus, nisi meruerimus benedictionem senis. Senex autem uidens perseuerantiam et humilitatem eorum, compunctus aperuit eis, et intrantes gustauerunt cum eo; cum ergo manducarent, dixit senex: In ueritate dico,  minus quam quod est audiui de uobis; centuplum enim est quod uideo in opere uestro. Factus est ergo amicus eis ex illo die.

9. Dixit abbas Pastor: Conare secundum uirtutem tuam nulli omnino facere malum, et castum serua cor tuum omni homini.

10. Iterum dixit: Non est aliquid maius dilectione, etiam ut animam suam ponat quis pro proximo suo. Etenim si quis audiens sermonem tristem, cum possit ipse id facere, certet atque sustineat, et non recontristet; uel etiam si lesus in re aliqua patienter tulerit, non retribuens contristanti atque ledenti se; eo modo huiusmodi homo animam suam ponit pro  proximo suo .

11. Contigit aliquando abbatem Pambo iter cum fratribus in partibus Aegypti facere; et uidens quosdam seculares sedentes dixit eis: Surgite, et salutate, et osculamini monachos ut benedicamini, frequenter enim cum Deo loquuntur, et sancta sunt ora eorum .

12. Dicebant de abbate Paphnutio, quia non cito bibebat uinum . Ambulans autem aliquando iter, superuenit in conuentu latronum, et inuenit eos bibentes: cognouit autem eum qui primus erat latronum, et sciebat quia non biberet uinum. uidens ergo eum de multo labore fatigatum, impleuit calicem uini, et in alia manu tenuit gladium euaginatum,  et dicit seni: Si non bibis, occidam te. Sciens autem senex quia mandatum Dei uult facere, et uolens eum lucrari, accepit et bibit. Ille uero princeps latronum penitentiam apud eum egit, dicens: Ignosce mihi, abba, quia contristaui te. Et dicit ei senex: Credo in Deo meo, quia per hunc calicem faciet misericordiam tecum et in hoc seculo, et in futuro. Et respondit primus latronum: Et ego credo in Deo, quia amodo non faciam alicui quidquam mali. Et lucratus est senex omne collegium illorum latronum, per id quod se propter Deum dimisit uoluntati eorum.

13. Dixit abbas Hyperichius: Eripe proximum a peccatis, quanta tibi est uirtus, sine improperio, quoniam Deus conuertentes non repellit a se. uerbum autem malitie et nequitie non habitet in corde  tuo aduersus fratrem tuum, ut possis dicere: Dimitte nobis debita nostra, sicut et nos dimittimus debitoribus nostris .

14. Duo fratres erant in Cellis: unus autem ex eis senex erat, et rogabat illum qui erat iuuenis, dicens: Maneamus simul, frater. Et ille dixit ei: Peccator sum, et non possum manere tecum, abba . Ille autem rogabat eum, dicens: Etiam possumus. Erat autem senex ille mundus, et nolebat audire, quia monachus haberet in cogitatu fornicationem. Et dicit ei frater: Dimitte mihi unam hebdomadam, et iterum loquemur. uenit ergo senex, et uolens eum iuuenis ille probare, dicebat: In magna 634 tentatione incurri hebdomada ista, abba; pergens enim pro ministerio quodam in uicum, incidi in  mulierem. Et dixit ei senex: Estne penitentia? Et dixit frater: Etiam. Senex autem dixit: Ego tecum porto medietatem peccati huius. Tunc dixit frater ille: Modo scio quia possumus simul manere. Et manserunt simul usque ad exitum suum.

15. Dixit quidam Patrum: Si quis te petierit rem aliquam, et uiolenter prestiteris ei, sit uoluntas animi in id quod datur, sicut scriptum est: Quia si quis te angariauerit milliario, uade cum ipso duo : hoc autem est, ut si quis te petierit rem aliquam, des ei ex animo et spiritu.

16. Dicebant de quodam fratre quia cum fecisset sportas et posuisset eis ansas ,  audiuit etiam uicinum suum alium monachum dicentem: Quid facio, quia proximum est mercatum, et non habeo ansas quas imponam sportellis meis? Ille uero resoluit ansas quas imposuerat sportellis, et fratri illi uicino attulit, dicens: Ecce istas superfluas habeo, tolle, impone in sportas tuas. Et fecit opus fratris sui perficere ad quod opus erat, proprium autem opus reliquit imperfectum

17. Dicebant de quodam sene in Scythi, quia egrotauit, et uoluit manducare modicum panem recentem: hoc autem audiens quidam exercitatorum fratrum, tulit melotem suam, et misit in eam panem siccum, et uadens in Aegyptum, mutauit illum ad panem recentem, et attulit seni. Et cum uidissent fratres panes illos recentes, mirati sunt; senex autem  noluit gustare, dicens: Quia sanguis fratris est. Et rogauerunt senes, dicentes: Propter Deum comede, ne uacuum sit sacrificium fratris istius. Atque ita rogatus comedit.

18. Frater interrogauit quemdam senem, dicens: Duo sunt fratres, ex quibus unus quiescit in cella sua, protrahens ieiunium sex dierum, et multum sibi laborem imponens; alter uero egrotantibus deseruit. Cuius opus magis acceptum est Deo? Respondit ei senex: Si frater ille, qui sex diebus ieiunium leuat, appendat se per nares, non potest esse equalis illi qui infirmantibus deseruit.

19. Interrogauit quidam senem quemdam, dicens: Quomodo sunt modo quidam laborantes in conuersatione, et non accipiunt gratiam sicut antiqui ? Dicit ei senex:  Quia tunc caritas erat, et unusquisque proximum suum trahebat sursum; nunc autem refrigescente caritate, unusquisque proximum suum deorsum trahit, et propterea gratiam non meremur accipere.

20. Perrexerunt aliquando tres fratres ad messem, et susceperunt certum spatium sexaginta modiorum quod meterent . Unus autem ex eis ipsa prima die infirmari cepit, et reuersus est ad cellam suam. Duo autem qui remanserant, unus alteri dixit: Ecce frater uides, quia incurrit in egritudinem frater noster; extorque ergo tu animo tuo, et ego similiter meo paululum, et credamus in Deo, quia per orationem eius implebimus nos duo opera, et metemus partem ipsius. Cum ergo explicassent  messem totius loci illius quem susceperant, uenerunt accipere mercedes suas: et uocauerunt fratrem illum, dicentes: ueni, frater, accipe laborem tuum. Et ille dixit eis: Qualem laborem accipiam, qui non messui? Et illi dixerunt ei: Orationibus consummata est messis; ueni ergo, accipe mercedes tuas. Facta ergo plurima contentione inter eos de hac re; illo scilicet dicente: Non accipiam, qui non laboraui; illis uero non acquiescentibus, nisi et ipse perciperet partem suam, abierunt ad iudicium cuiusdam magni senis. Et dixit ei ille frater: Perreximus tres, ut meteremus in agro cuiusdam ad mercedes. Cum autem uenissemus ad locum quem messuri eramus,  ipsa prima die in egritudine cecidi, et reuersus sum in cellam meam, nec una die metere preualens cum eis. Et nunc cogunt me isti, dicentes: Frater, ueni, accipe mercedes ubi non laborasti. Dixerunt autem et illi fratres: Reuera perreximus metere, et suscepimus spatium sexaginta modiorum quod meteremus; et si fuissemus toti tres, cum grandi labore uix potuissemus explicare illud; orationibus autem fratris huius nos duo uelocius quam tres potuimus et demessuimus agrum, et dicimus ei: ueni, accipe mercedes tuas, et non uult. Hoc autem audiens senex, miratus est, et dixit uni de monachis suis: Percute signum  in cella fratrum, ut congregent se hic omnes. Qui cum uenissent, dixit eis: uenite, fratres, et audite hodie iustum iudicium. Et indicauit  eis omnia senex, et adiudicauit fratrem illum, ut acciperet mercedes suas, et faceret ex his mercedibus quod ipse uellet. Et discessit frater ille contristatus et plorans, quasi preiudicium passus.

21. Dicebat quidam senex: Quia Patres nostri consuetudinem habuerunt uenire ad cellas nouorum fratrum, qui solitarii conuersari uolebant, et uisitabant eos, ne quis eorum tentatus a demonibus lederetur 635 a cogitatione sua. Et si quando aliquis eorum inueniebatur lesus, adducebant eum ad ecclesiam, et ponebatur peluis cum aqua, et fiebat pro eo oratio qui tentationibus laborabat, et lauabant omnes fratres manus suas in pelui, et perfundebatur aqua illa fratri qui tentabatur, atque ita statim purgabatur frater ille.

 22. Duo senes multis annis simul conuersati sunt, et nunquam inter se litem habuerunt . . Dixit autem unus alteri: Faciamus et nos unam litem, sicut homines faciunt. Et ille respondit fratri, dicens: Nescio qualiter fiat lis. Et ille dixit: Ecce pono in medio laterculum, et ego dico: Meum est hoc. Tu autem dic: Non, sed meum est; inde sit litis initium. Posuerunt ergo testam in medio sui, et dicit unus eorum: Meum est hoc. Et alter dixit: Non, sed meum est. Et ille respondit ei: Etiam tuum est; tolle ergo et uade. Et discesserunt, nec contendere inter se potuerunt.

23. Frater aliquis interrogauit senem quemdam, dicens: Si uidero fratrem, de quo audiui aliquam culpam, non possum suadere animo meo ut introducam  eum in cellam meam; si autem uidero bonum fratrem, ipsum libenter suscipio. Et dixit ei senex: Si facis bonum fratri bono, illi parum; alteri duplum impende, ipse est enim qui infirmatur.

24. Dixit quidam senex: Nunquam desideraui opus quod mihi utile esset, et fratri meo dispendium faceret, huiusmodi habens spem, quia lucrum fratris mei, opus fructificationis est mihi.

25. Quidam frater erat minister cuiusdam Patris. Contigit autem ut uulnus fieret in corpore senis, et sanies multa ex eo cum fetore proflueret. Dicebat autem cogitatio sua fratri illi qui ei deseruiebat: Diseede hinc, quia non potes sustinere fetorem putredinis istius. Ille uero frater, ut reprimeret huiusmodi  cogitationem, tulit uas et lauit uulnus senis illius, et recolligit ipsam aquam in uase; et quoties sitiebat, ex ea bibebat. Cepit autem iterum cogitatio sua sollicitare eum, dicens: Si non uis fugere, uel non bibas fetorem hunc. Frater autem ille laborabat, et toleranter ferebat, bibens lauaturam uulneris illius. Et cum ita ministraret seni, uidit Deus caritatem laboris eius, et illam lauaturam uulneris in aquam mundissimam uertit, et senem inuisibili medicamento sanauit.



LIBELLUS DECIMUS OCTAuUS. De preuidentia siue contemplatione.

1. Frater abiit ad cellam abbatis Arsenii in Scythi, et attendit per fenestram, et uidit senem totum quasi igneum: erat autem frater ille dignus qui talia intueretur.  Et cum pulsasset, egressus est senex, et uidit fratrem illum stupentem, et dicit ei: Diu est quod hic pulsas? ne aliquid uidisti? Et ille respondit ei: Non. Et colloquens cum eo, dimisit eum.

2. Dixit abbas Daniel , qui erat discipulus abbatis Arsenii, quia narrauit ei abbas Arsenius, tanquam de alio aliquo dicens , quia cum sederet in cella sua quidam senum, uenit uox dicens ei: ueni, ostendam tibi opera hominum. Et surgens exiit, et duxit eum in quemdam locum, et ostendit ei Aethiopem incidentem ligna, et facientem sarcinam grandem, et tentabat portare eam, et non poterat, et pro eo ut auferret ex sarcina illa, ibat item, et incidebat ligna, et addebat ad sarcinam: hoc autem  faciebat diutius. Et procedens paululum, ostendit ei hominem rursus stantem super lacum, et impleuit uas aqua, et ex eo infundentem in cisternam pertusam, que cisterna iterum aquam ipsam refundebat in lacum. Et dicit ei iterum: ueni, ostendam tibi aliud; et ecce uidi templum, et duos uiros sedentes in equis, et portantes lignum transuersum unum contra unum: uolebant autem per ianuam intrare in templum, et non poterant propter lignum illud, quod in transuerso portabant, et non inclinantes se unus post alium, ut fieret lignum illud directum, remanserunt foris extra ianuam templi. Et cum interrogasset quid hoc esset, ille respondit ei: Hi sunt qui portant uelut iustitie cum superbia iugum, et humiliati non sunt ut corrigant se et ambulent  humiliter in uia Christi, propter quod et remanent foris a regno Dei. Ille autem qui ligna incidit, homo est in peccatis multis, et pro illis non agit penitentiam, nec subtrahit de peccatis suis, sed et iniquitates adhibet supra iniquitates suas. Qui autem aqua implet cisternam, homo est qui opera quidem facit bona, sed quia habet etiam in eis permixta et mala, pro hoc perdit etiam et bona opera sua. Quapropter conuenit omnem hominem sobrium esse in considerandis operibus suis, ne in uanum uideatur sustinere labores.

3. Narrauit iterum abbas Daniel, dicens: Dixit Pater noster abbas Arsenius de quodam 636 sene, qui erat magnus in hac uita, simplex autem in fide,  et errabat pro eo quod erat idiota, et dicebat, non esse naturaliter corpus Christi panem quem sumimus, sed figuram eius esse. Hoc autem audientes duo senes quod diceret hunc sermonem, et scientes quia magna esset uita et conuersatio eius, cogitauerunt quia innocenter et simpliciter diceret hoc, et uenerunt ad eum, et dicunt ei: Abba, audiuimus sermonem cuiusdam infidelis, qui dicit quia panis quem sumimus, non natura corpus Christi, sed figura est eius. Senex autem ait eis: Ego sum qui hoc dixi. Illi autem rogabant eum, dicentes: Non sic teneas, abba, sed sicut Ecclesia catholica tradidit: nos autem credimus quia panis ipse corpus Christi est, et calix ipse est sanguis Christi secundum ueritatem, et non secundum figuram: sed sicut in principio  puluerem de terra accipiens plasmauit hominem ad imaginem suam, et nemo potest dicere quia non erat imago Dei, quamuis incomprehensibilis; ita et panis, quem dixit: Quia corpus meum est, credimus quia secundum ueritatem corpus Christi est. Senex autem ait eis: Nisi reipsa cognouero, non mihi satisfacit responsio uestra. Illi autem dixerunt ad eum: Deprecemur Deum hebdomada hac de mysterio hoc, et credimus quia Deus reuelabit nobis. Senex uero cum gaudio suscepit sermonem istum, et deprecabatur Deum, dicens: Domine, si tu cognoscis quoniam non per malitiam incredulus sum rei huius, sed per ignorantiam errem, reuela ergo mihi, Domine Iesu Christe, quod uerum est. Sed et illi senes abeuntes in cella sua, rogabant et ipsi,  dicentes: Domine Iesu Christe, reuela seni mysterium hoc, ut credat et non perdat laborem suum. Exaudiuit autem Deus utrosque: et hebdomada completa uenerunt Dominico die in ecclesia, et sederunt ipsi tres soli super sedile de scirpo, quod in modum fascis erat ligatum, medius autem sedebat senex ille. Aperti sunt autem oculi eorum intellectuales; et quando positi sunt panes in altari, uidebatur illis tantummodo tribus tanquam puerulus iacens super altare. Et cum extendisset presbyter manus, ut frangeret panem, descendit angelus Domini de celo habens cultrum in manu, et secauit puerulum illum, sanguinem uero excipiebat in calice. Cum autem presbyter frangeret in partibus paruis panem, etiam et angelus incidebat pueri  membra in modicis partibus. Cum autem accessisset senex, ut acciperet sanctam communionem, data est ipsi soli caro sanguine cruentata. Quod cum uidisset, pertimuit, et clamauit, dicens: Credo, Domine, quia panis qui in altari ponitur, corpus tuum est, et calix tuus est sanguis. Et statim facta est pars illa in manu eius panis, secundum mysterium, et sumpsit illud in ore, gratias agens Deo. Dixerunt autem ei senes: Deus scit humanam naturam; quia non potest uesci carnibus crudis, et propterea transformat corpus suum in panem, et sanguinem suum in uinum, his qui illud cum fide suscipiunt. Et egerunt gratias Deo de sene illo; quia non permisit Deus  perire labores eius, et reuersi sunt cum gaudio ad cellas suas.

4. Iterum ipse abbas Daniel narrauit de alio sene magno, qui habitabat in inferiores partes Aegypti, quia diceret per simplicitatem quod Melchisedech ipse est filius Dei. Hoc autem indicatum est sancte memorie Cyrillo archiepiscopo Alexandrino, et misit ad eum. Sciens autem quia signifer esset ille senex, et quidquid peteret a Deo reuelabatur ei, et quia simpliciter diceret hoc uerbum, usus est huiusmodi ratione, dicens: Abba, rogo te quia in cogitatione mea est, quod Melchisedech ipse sit filius Dei; et rursus alia cogitatio mea dicit quia non sit, sed homo sit, et sacerdos summus fuerit Dei. Quoniam ergo hesito de hoc, idcirco misi ad te ut depreceris  Deum, quatenus reuelare tibi dignetur de hoc quid ueritas habeat. Senex autem de conuersatione sua presumens, cum fiducia dixit: Da mihi per tres dies inducias, et ego deprecor Deum de hac re, et renuntio tibi quod mihi fuerit reuelatum de hoc. Intrans ergo in cellam suam, deprecabatur Deum de uerbo hoc; et ueniens post tres dies dixit sancte memorie Cyrillo: Homo est Melchisedech. Archiepiscopus autem respondit ei: Quomodo constat apud te, abba? Et ille dixit ei: Deus ostendit mihi omnes patriarchas, ita ut singuli eorum coram me transirent ab Adam usque ad Melchisedech, et angelus assisiens mihi dixit: Ecce iste est Melchisedech; et ideo, archiepiscope, certus esto quia sic est. Abiens autem senex, per semetipsum predicabat quia homo  esset Melchisedech. Et gauisus est magnifice sancte memorie Cyrillus.

5. Puer erat adhuc sancte memorie Ephrem, et uidit somnium siue reuelationem, quia nata sit uitis in lingua eius, et creuerit, et impleuerit totam terram fructifera nimis; et quia uenirent omnia uolatilia celi, et comedebant de fructu uitis illius; quantum autem maducabant, eo amplius implebatur fructu .

6. Iterum uidit quidam sanctorum in 637 somnis ordinem angelicum descendentem de celo , secundum preceptum Dei, habentem in manu librum, hoc est tomum scriptum intus et foris: dicebant autem ad inuicem: Cui debet committi hoc? Quidam autem dicebant de illo,  alii de alio: responderunt autem et dixerunt: uere quidem utrique sancti sunt et iusti, quos dicitis; uerumtamen hoc eis committi non potest. Multa etiam alia nomina sanctorum dicentes, postea dixerunt: Quia nemini potest alteri hoc committi nisi Ephrem: et uidit senex ille, cui hoc in somnis apparuit, quia Ephrem dederunt tomum illum. Mane autem surgens audiuit Ephrem docentem et uelut fontem ebullientem de ore ipsius: et cognouit senex, qui somnium uiderat, quia Spiritus sancti operatio est, quod egrediebatur de labiis Ephrem.

7. Dicebant de abbate Zenone, quia cum moraretur in Scythi, exiit nocte de cella sua uelut ad paludem  ; et cum errasset, fecit tres dies et tres noctes ambulans et laborans; et cum defecisset, cecidit semianimis: et ecce puerulus stetit ante eum habens panem et surisculam aque, et dicebat ei: Surge, manduca. Ille autem surgens orauit, existimans quia phantasma esset; puer autem respondens, dixit ei: Bene fecisti. Et iterum orauit secundo, et tertio. Et dixit ei: Bene fecisti. Surgens ergo accepit et manducauit. Et posthec dixit ei: Quantum ambulasti, tantum longe es a cella tua; sed surgens sequere me. Et statim inuentus est in cella sua. Dixit ergo ei senex: ueni intra, et da nobis orationem. Et cum intrasset senex, ille subito non comparuit.

8. Dixit abbas Ioannes: Quia uidit quidam senum  in excessu mentis, tres monachos stantes trans mare; et facta est uox ad eos ex alia parte littoris, dicens: Accipite alas igneas et uenite ad me. Et duo quidem ex eis acceperunt alas, et uolauerunt ad aliud littus, unde facta est uox. Tertius uero remansit et flebat et clamabat fortiter. Postea uero date sunt sibi ale, sed non ignee, sed infirme et debiles, ita ut cum omni labore mergendo et resurgendo nimis afflictus ueniret illuc. Sic est et generatio hec, que si accipit pennas, non tamen igneas, sed uix infirmas et debiles potest accipere.

9. Abbas Macarius habitabat in loco nimis deserto: erat autem solus in eo solitarius . In inferiore uero parte erat alia solitudo, in qua habitabant plurimi fratres. Obseruabat  autem senex ad iter, et uidit Satanam uenientem in habitu hominis, ut transiret per cellam eius. uidebatur autem tunica uti linea omnino uetusta et tota cribrata, et per omnia foramina eius pendebant ampulle. Et dixit ei senex: Ohe, maior: ubi uadis? Et ille respondit: uado commemorare fratres. Senex autem dixit illi: Ut quid tibi ampulle iste? et dixit illi: Gustum fratribus porto. Et dixit ei senex: Et totas cum gustu portas? Et respondit: Etiam; si unum alicui non placet, offeram aliud; si autem nec illud, dabo tertium, et ita per ordinem, ut modis omnibus uel unum ex eis placeat ei. Et cum hoc dixisset, transiit; et obseruabat senex custodiens uias, donec ille iterum remearet: et cum uidisset eum senex, dicit ei: Sanus sis. Et respondit ei: Ubi est  mihi salus? Et dicit ei senex: Quare? Et respondit: Quia modo omnes sanctificati sunt, et nemo mihi acquiescit. Et dixit ei senex: Neminem ergo amicum habes illic? Et respondit: unum tantummodo habeo fratrem illic, uel ipse solus mihi acquiescit; et quando uidet me, conuertitur uelut uentus. Senex uero dixit ei: Et quid uocatur frater ille? Respondit: Theoctistus [Ruffinus Theopemptus]. Et cum hoc dixisset, transiit. Surgens autem abbas Macarius, perrexit ad inferiorem eremum: quod cum uidissent fratres, acceperunt ramos palmarum, et occurrerunt obuiam ei, et singuli eorum parabant cellas suas, incerti apud quem declinaret. Senex autem requirebat quis inter eos Theoctistus uocaretur in loco illo: et inueniens  eum, intrauit in cellam eius. Theoctistus autem suscepit eum gaudens. Cum ergo cepissent loqui secrete, dicit ei senex: Quomodo circa te est frater? Et ille dixit: Orationibus tuis bene. Et dixit senex: Ne impugnant te cogitationes? Et ille dixit: Interim bene sum. Erubescebat enim dicere ei. Et dixit ei senex: Ecce quot annos habeo in conuersationes loci istius, et omnes honorant me, et tamen in hac senectute mea infestus mihi est spiritus fornicationis. Et respondit Theoctistus, dicens: Crede, abba, quia et mihi. Senex autem simulabat alias cogitationes sibi esse molestas, donec faceret eum confiteri. Deinde dicit ei; Quo modo ieiunas? Et ille dixit: Ad nonam. Dicit ei senex: Ieiuna usque ad seram, et abstine te, et commenda Euangelia, ut memoriter  retineas, sed et alias residuas ex animo meditare Scripturas; et si tibi ascenderit cogitatio mala, nunquam deorsum aspicias, sed semper de sursum; et statim te Dominus adiuuabit. Et corrigens senex fratrem illum, reuersus est in solitudinem suam. Et cum obseruaret, uidit iterum demonem illum, et dicit ei: Ubi uadis iterum? Et ille respondit: Commemorare fratres. Et abiit. Cum autem reuertetur, 638 dicit ei senex: Quomodo sunt ibi fratres? Et ille respondit: Male. Senex autem dixit: Quare? Et ille respondit: Quia toti sancti sunt; et maius malum, quia et unus, quem habui amicum et obedientem mihi, etiam ipse nescio unde subuersus est, et nec ipse mihi acquiescit, sed omnibus sanctior est factus. Et propterea iuraui iam non calcari ad illum nisi post  longum tempus. Hec dicens transiuit relinquens senem; senex uero sanctus intrauit in cellam suam, adorans et gratias agens Deo Saluatori.

10. Abbas Macarius uolens consolari fratres, dicebat: uenit huc aliquando cum matre sua puer, qui a demonio uexabatur, et dicebat matri sue: Surge, eamus hinc. Illa autem dicebat: Non possum pedibus ambulare. Et dicebat ei filius suus: Ego te porto. Et admiratus sum astutiam demonum, quomodo eos exinde fugare uolebat.

11. Dicebat iterum de desolatione Scythi ad fratres: Quando uideritis cellam edificatam iuxta paludem, scitote quia prope est desolatio Scythi; quando autem arbores uideritis, iam ante ianuam est; quando autem uideritis pueros, tollite melotes uestras, et  discedite.

12. Abbas Moyses, qui habitabat in Petra, impugnatus est aliquando nimis a fornicatione; et cum non preualeret se tenere in cella, perrexit et indicauit hoc abbati Isidoro; et rogauit eum senex ut reuerteretur in cellam suam . Ille autem non acquieuit, dicens: Non possum, abba. Et assumpsit eum, et leuauit secum in domo. Et dicit ei: Attende ad Occasum. Et attendens uidit multitudinem demonum; et hi erant confusi, et turbantes se ad oppugnandum. Dicit ei iterum abbas Isidorus: Respice ad Orientem. Et attendit, et uidit innumerabilem multitudinem angelorum in gloria. Dixit ergo abbas Isidorus: Ecce isti sunt qui missi sunt ad  auxiliandum; qui uero ad Occasum ascendunt, hi sunt qui impugnant nos; plures ergo qui nobiscum sunt, quam qui aduersum nos sunt . Et ita agens gratias Deo abbas Moyses sumpsit fiduciam, et reuersus est in cellam suam.

13. Dicebat abbas Moyses in Scythi: Si custodimus mandata patrum nostrorum, ego presumens de Deo spondeo uobis quia huc barbari non uenient; si autem non custodierimus, desolandus est locus iste.

14. Sedentibus aliquando fratribus apud eumdem abbatem Moysen, dicit eis: Ecce barbari hodie in Scythi uenient, sed surgite et fugite. Dicunt ei illi: Et tu non fugies, abba? Ille autem dicit eis: Ego per tot annos exspecto diem istum, ut impleatur  sermo Domini mei Iesu Christi dicentis: Omnes qui accipiunt gladium, gladio peribunt . At illi dixerunt ei: Neque nos fugiemus, sed tecum moriemur. Et ille dixit eis: Ego causam non habeo: unusquisque uestrum uideat quomodo sedeat. Erant autem septem fratres cum eo, et dicunt ei: Ecce barbari appropinquarunt ianue, et statim intrantes barbari occiderunt eos. Unus autem ex eis timore carnali perterritus fugit, et abscondit se post plectas de palmis; et uidit septem coronas descendentes et coronantes abbatem Moysem et sex fratres qui cum eo fuerant interfecti.

15. Dicebant de abbate Siluano, quia uoluit aliquando pergere in Syriam; et dicit ei discipulus suus Marcus: Pater, nolo exire hinc, sed neque te dimitto  abire, abba. Exspecta ergo hic alios tres dies. Et cum exspectaret abbas, tertia die dormiuit in pace Marcus discipulus eius.

16. Dicebat abbas Ioannes, qui exsiliatus est a Marciano: Quia uenimus aliquando de Syria ad abbatem Pastorem, et uolebamus interrogare eum de duritia cordis. Senex autem Grece nesciebat, neque interpres inueniebatur. uidens ergo nos senex tribulantes, cepit Greca lingua loqui, dicens: Natura aque mollis est, lapidis autem dura est; et si uas aque plenum pendeat supra lapidem, ex quo assidue stillans gutta cadat in lapidem, perforat eum; ita et sermo diuinus lenis est, cor autem nostrum durum; audiens ergo homo frequenter diuinum sermonem,  aperitur cor eius ad timendum Deum.

17. Dixit abbas Pastor: Scriptum est: Quemadmodum desiderat ceruus ad fontes aquarum, ita desiderat anima mea ad te, Deus . Quoniam igitur cerui in solitudine serpentes plurimos glutiunt, et cum accensi eorum ueneno fuerint, ad aquas peruenire desiderant, bibentes autem tentantur a feruore serpentini uirus; ita et monachi in solitudinibus habitantes, accenduntur demonum malignorum ueneno, et propterea desiderant Sabbato Dominico uenire ad fontes aquarum, hoc est ad corpus et sanguinem Domini nostri Iesu Christi, ut purgentur ab omni amaritudine demonum malignorum.

18. Interrogauit aliquis abbatem Pastorem, dicens:  Quid est quod scriptum est, Non reddas malum pro malo ? Dicit ei abbas Pastor: Hec passio quatuor modos habet: primum de corde, secundum de aspectu, tertium de lingua, quartus est facere malum pro malo. Si enim potueris purgare cor, non uenit ad aspectum; custodi etiam ne 639 loquaris; si autem locutus fueris, cito te corripe, ne facias malum pro malo.

19. Narrauit sanctus Basilius episcopus, dicens: Fuit in quodam monasterio feminarum uirgo quedam, que stultam esse ac demonem se habere simulabat : Que usque adeo ab omnibus aliis pro errore habebatur, ita ut nec cibum quidem cum ea caperent. Talem siquidem elegerat uitam, ut a coquina nunquam recedens, totius illic  ministerii impleret officium: et erat secundum uulgare prouerbium, uniuerse domus spongia, impletum a se rebus probans, quod sanctis libris scriptum legimus: Si quis, inquit, ex uobis putat se esse sapientem in hoc mundo, sit stultus, ut sapiens fiat . Hec igitur inuolutum pannis habens caput, ita quoque in omnibus seruiebat; cetere autem uirgines tonse cucullis cooperiuntur. Nulla aliquando potuit hanc de quadringentis uirginibus uidere manducantem, nunquam per omne euum suum sedit ad mensam. A nulla uel modicam partem panis accepit, sed micas tantum detergens ipsarum mensarum, et abluens ollas, his solis alimoniis contenta uiuebat. Nulli unquam fecit iniuriam, nulla ipsius murmur audiuit, nulli aut parum aut satis locuta est unquam. Et certe cum ab omnibus cederetur, cum omnium  odio uiueret, maledicta omnium sustineret, sancto Pyoterio, cui hoc uocabulum erat, probatissimo uiro, semperque in diserto uiuenti astitit angelus Domini quadam die sedenti in loco Porphyrite, affatusque est his uerbis: Cur, inquit, grande aliquid esse te credis, ut sanctus, et in huiusmodi degens loco? uis uidere mulierem te sanctiorem? uade ad Tabennesiotarum monasterium feminarum, et unam ex ipsis illic inuenies habentem in capite coronam, ipsamque cognosce te esse meliorem. Que dum contra tantum populum sola diebus ac noctibus pugnat, cor ipsius a Deo nunquam recessit, tu autem uno in loco residens, neque quoquam aliquando progrediens, per omnes urbes animo et cogitatione uagaris. Statimque ad supradictum monasterium uenit, et magistros  fratrum rogauit, ut introducerent eum ad habitaculum feminarum. Quem mox illi, ut uirum non solum uita gloriosum, uerum etiam et prouectioris etatis, cum fiducia grandi introduci fecerunt. Ingressus autem, omnes sorores desiderauit inspicere: inter quas solam illam, propter quam uenerat, non uidebat. Ait autem ad postremum: Omnes, inquit, mihi adducite, deesse mihi uidetur aliqua. Dicunt ei: Unam, inquiunt, stultam  habemus intrinsecus in coquina. Sic enim eas que a demone uexantur appellant. At ille: Exhibete, inquit, ad me ipsam quoque, ut eam uideam. Quo audito, supra memoratam uocare ceperunt. Que cum nollet audire, sentiens, ut credo, aliquid, aut fortassis hoc ipsum diuina  reuelatione cognoscens, dicunt ei: Sanctus Pyoterius te uidere desiderat. Erat enim uir fame ac nominis grandis. Cumque ad eum fuisset exhibita, uidissetque panno frontem ipsius inuolutam, proiecit se ad pedes ipsius, dicens: Benedic me, inquit. Quod rursus ad illius pedes tunc et ipsa fecit, ac dixit: Tu me benedic, domine. Omnes sorores obstupuerunt simul, dicentes: Noli, abba, talem iniuriam sustinere; fatua est enim ista quam cernis. Et sanctus Pyoterius hoc ipsis omnibus ait: uos, inquit, estis fatue; nam hec et uestra et mea est Amma  . Hoc enim in ea uocant illi feminas spirituales. Et deprecor Deum, ait, ut dignum ipsa in die iudicii merear inueniri. Quo audito, omnes simul ad pedes ipsius prociderunt, singule uaria peccata ei propria confitentes. Alia enim abluens sordes catini supra eam se fudisse  dicebat; alia uero colaphis eam a se uerberatam sepe memorabat; alia nares ipsius sinapi impletas a se esse deflebat; cetere quoque diuersas referebant se ei iniurias irrogasse. Pro quibus omnibus sanctus ille fusis Deo precibus egressus est. Post paucos autem dies non ferens illa tantam sui gloriam, tantoque se nolens sororum honore cumulari, grauarique se credens excusationibus singularum, egressa est de monasterio illo occulte, et quo ierit, in quem se miserit locum, uel quo fine defecerit, ad nullius potuit notitiam peruenire.

20. Beate memorie Paulus Simplex, discipulus abbatis Antonii, narrauit patribus talem rem: Quia aliquando ueniens in monasterio uisitandi gratia, et  pro fratrum instructione, post consuetam ad inuicem consolationem, intrauerunt in ecclesiam Dei, missas more solito celebrare [1 1Kb] . Beatus ergo Paulus intuens ad unumquemque intreuntium in ecclesiam, intendebat quali animo intus intraret; habebat enim hanc gratiam sibi datam a Deo, ut sic uideret unumquemque cuius animi esset, sicut nos facies nostras uidemus ad inuicem; sed et cuiusque angelum gaudentem in eis. Ingredientibus ergo omnibus clara facie et splendido uultu, unum uidit nigrum et obscurum corpore toto, et demones ex utraque parte eius tenentes et trahentes eum ad semetipsos, et capistrum in naribus eius mittentes: sanctum uero angelum eius de longe lugubrem tristemque sequentem. Paulus 640 uero lacrymans et manu frequenter pectus  tundens sedebat ante ecclesiam, plorans ualde eum qui ei talis apparuerat. Qui autem uidebant quod faciebat, et tam celerem eius mutationem, et lacrymas et luctum, interrogabant rogantes eum ut diceret quid esset quod uideret, timentes ne quid in reprehensione omnium uidisset, pro quo hec faceret. Postulabant etiam ut ad missas intraret cum eis. Paulus autem eos repellens, et negans se ingressurum, sedebat foras iacens et plorans nimis illum qui ei taliter apparuerat. Post paululum autem dimisso ecclesie conuentu, iterum Paulus attendebat singulos exeuntes, ut quorum introitum agnouerat, sciret quales exirent, et uidit illum uirum nigrum et obscurum  toto corpore prius, exeuntem ab ecclesia claro quidem uultu candidoque corpore, demones autem qui ante tenebant eum, postea de longe sequentes; sanctum uero angelum iuxta ipsum ambulantem letum et promptum et gaudentem supra eum ualde. Paulus uero exsiliens cum gaudio clamabat, benedicens Deum et dicens: O ineffabilis misericordia Dei et bonitas! o diuine miserationes eius et innumerabilis bonitas! Currens autem et ascendens super altum gradum magna uoce dicebat: uenite, uidete opera Domini quam terribilia sunt, et omni stupore digna. uenite, uidete eum qui uult omnes homines saluare, et ad agnitionem ueritatis uenire . uenite, adoremus et procidamus ante eum, et dicamus: Quia tu solus potens es peccata dimittere. Ad hanc uocem eius  omnes cucurrerunt, cupientes audire que dicebat. Et conuenientibus omnibus referebat Paulus que uidisset antequam in ecclesiam intrarent, que postea iterum. Et interrogauit illum uirum, ut diceret ei causam, pro qua ei subito tantam mutationem Deus donauerit. Homo ergo ille conuictus a Paulo, coram omnibus qui circa ipsum erant aperte narrauit, dicens: Ego peccator homo sum, et multo tempore in fornicatione uixi usque nunc: ingrediens autem modo in sanctam ecclesiam Dei, audiui uocem Isaie prophete cum legeretur, magis autem Dei uocem loquentis in eo, ubi dicit: Lauamini, mundi estote, auferte malum cogitationum uestrarum ab oculis meis, discite benefacere, et si fuerint peccata uestra tanquam phenicium, uelut nix dealbabuntur. Et si uolueritis et audieritis me, bona  terre comedetis . Ego, inquit, fornicator in hoc sermone compunctus sum nimis, et ingemiscens intra conscientiam meam, dixi ad Deum: Tu Deus, qui uenisti in mundum peccatores saluos facere, et qui hec que modo lecta sunt promisisti per prophetam, comple effectu et opere etiam in me indigno et peccatore. Ecce enim amodo promitto tibi et spondeo sermone, et corde confiteor, quia iam non agam ultra illud malum, sed abrenuntio omni iniquitati, et seruio tibi amodo in conscientia munda Hodie ergo, Domine, et in hac hora suscipe me penitentem et interpellantem te, et renuntiantem omne peccatum. In his igitur promissionibus, ait, egressus sum de ecclesia, statuens in anima mea, nichil ultra agere mali coram oculis Domini. Quod cum audissent, omnes  clamauerunt ad Dominum uoce magna, dicentes: Quam magnificata sunt opera tua, Domine! omnia in sapientia fecisti . Quapropter agnoscentes hoc Christiani de sanctis Scripturis ac diuinis reuelationibus, quantam Deus habeat bonitatem circa eos qui ad eum deuote confugiunt, et per penitentiam emundant priora delicta, non solum non coguntur penas soluere pro peccatis ante commissis, uerum etiam consequuntur promissa bona. Non ergo desperemus de nostra salute: quia sicut per Isaiam prophetam promisit eos qui in peccatis sunt inuoluti denuo lauare, et sicut lanam et niuem dealbare, et bonorum celestium, que in celestis Ierusalem ciuitate sunt,  replere; ita et iterum nunc per Ezechielem prophetam cum iureiurando promisit: uiuo, inquit, ergo,  dicit Dominus, quia nolo mortem peccatoris, sed ut magis conuertatur et uiuat .
[4Kb]


DE uITIS PATRUM LIBER SEXTUS, SIuE uERBA SENIORUM, AUCTORE GRAECO INCERTO  . INTERPRETE IOANNE  S. R. E. SUBDIACONO.





PRAELUDIUM.

644 Nihil magnopere huic libro premittendum, cum pars sit libri prioris, quem Sigebertus, cap. 117 de illustribus Ecclesie Scriptoribus a priore distinctum citat ob diuersum interpretem. Quo nomine et nos distinctum edidimus, ut facilior et distinctior eius  allegatio esset.





uERBA SENIORUM. *



LIBELLUS PRIMUS. De preuidentia seu contemplatione.


Abiit aliquando Zacarias ad abbatem suum Siluanum, et inuenit eum in excessu mentis, et erant manus eius extense in celum. Et cum uidisset ita, clausit ostium, et exiit; et intrans circa horam sextam atque nonam, inuenit eum eodem modo; circa decimam uero horam pulsauit, et ingressus, inuenit eum quiescentem, et dicit ei: Quid habuisti hodie, Pater? Qui dixit ei: Infirmatus sum hodie, fili. Ille uero tenens pedes eius, dicebat: Non te dimittam, nisi mihi indicaueris quid uidisti. Respondit ei senex: Ego in celum raptus sum, et uidi 645 gloriam Dei, et illic steti usque modo, et nunc dimissus sum.

2. Dixit sancta Syncletica: Efficiamur prudentes  sicut serpentes, et simplices sicut columbe, ut astute intelligamus laqueos diaboli; nam prudentes fieri sicut serpentes dictum est, ut non ignoremus impetus diaboli et artes eius. Etenim simile aliquid ex alio simili superatur, nam et simplicitas columbe demonstratur.

3. Dicebat quidam Patrum: Quia dum sederent aliquando seniores et loquerentur de edificationibus, erat inter eos unus preuidens; et uidit angelos manus agitantes et lauantes eos . Ut autem uenisset locutio secularis, discedebant angeli, et uolutabantur porci in medio pleni fetoribus, et polluebant eos; cum autem rursus loquerentur de edificatione, ueniebant iterum et lauabant eos angeli.

 4. Dixit quidam senex: Hoc est quod scriptum est: Super duobus et tribus peccatis Tyri auertam me, super quatuor autem non auertam ; cogitare malum, et consentire cogitatui, et loqui; quartum uero est perficere opus. In hoc ergo non auertitur ira Domini.

5. Dicebant de quodam sene magno in Scythi: Quotiescunque fratres edificabant cellulam, egrediebatur cum gaudio, et ponens fundamentum non discedebat donec commoraretur; aliquando autem exiens ad fabricandam cellam contristabatur ualde. Et dicunt fratres: Quare tristis ac mestus es, abba? Qui dixit eis: Desolandus est locus iste, filii. Ego enim uidi quoniam accensus est ignis in Scythi, et accipientes fratres palmas cedentes extinxerunt eum;  et iterum accensus est; et accipientes fratres rursus palmas cedentes exstinxerunt eum; tertio accensus est et impleuit totam Scythim, et iam non potuit exstingui. Ideo ego contristor ac mestus sum.

6. Dixit quidam senex: Scriptum est; Iustus ut palma florebit. Significat autem hic sermo bonorum actuum fructum altum et rectum ac dulcem: est uero in palma unum incarduum  , et ipsum candidum  omnem habens operationem in se; simile autem et super iusto reperitur; unum enim ei et simplex est cor, ad Deum tantum respiciens. Est autem et album, habens illuminationem fidei, et omnis operatio iusti in corde ipsius est; nam et acumen stimulorum eius, aduersus diabolum est propugnaculum.

7. Dixit aliquando alter senex: Sunamitis Eliseum suscepit, eo quod non haberet affectum cum aliquo homine . Dicitur Sunamites personam habere anime, Eliseus uero personam Spiritus sancti. Quacunque ergo hora recedit anima a seculari confusione et perturbatione, adueniet ei Spiritus Dei, et tunc poterit parere cum sit sterilis.

8. Alius quidam Patrum dixit: Quia oculi porci  naturale habent figmentum, ita ut necessitate semper intendant in terra, nec aliquando possint respicere ad celum. Sic ergo et anima eius qui in dulcedine delectatur uoluptatum, semel delapsa in luxurie cenum, difficile potest respicere ad Deum, aut sapere aliquid dignum Deo.

9. Fuit quidam magnus inter preuidentes; hic affirmabat dicens: Quia uirtutem  , quam uidi stare super baptisma, uidi etiam super uestimentum monachi, quando accipit habitum spiritualem.

10. Cuidam seni data est gratia uidendi que fiebant, et dicebat: Quia uidi in cenobio aliquando meditantem in cella fratrem, et ecce demon ueniens stabat foris cellam. Et dum frater ille meditaretur, non preualebat ingredi; cum autem cessasset meditando,  tunc ingrediebatur ille demon.

11. Dicebant de quodam sene, quia deprecatus est Deum, ut uideret demones. Et reuelatum est ei: Non opus habes uidere eos. Senex autem rogabat dicens: Quia, Domine, potes me protegere gratia tua. At uero Deus reuelauit oculos eius, et uidit eos, quia tanquam apes sic circumdant hominem, stridentes dentibus suis super eum; Angeli uero Dei increpabant eos.

12. Dixit quidam senex: Quia duo fratres erant ei uicini, unus peregrinus, et unus inchoris  : erat autem peregrinus ille modicum negligentior; ille uero inchoris studiosus ualde. Contigit autem ut dormiret ille peregrinus in pace. At ille senex uicinus eorum cum esset preuidens, uidit multitudinem angelorum deducentem animam eius; et cum perueniret ad celum  ut intraret, facta est questio de illo. Et uenit uox de super dicens: Manifestum est quia modicum negligentior fuit, sed propter peregrinationem eius aperite ei. Et post hec dormiuit et ille inchoris, et uenit omnis cognatio eius ad eum. Cernens uero ille senex non uenire angelos ad deducendam animam eius, miratus est; et cadens in faciem suam in conspectu Dei, dixit: Quomodo peregrinus ille cum negligentior fuerit talem gloriam habuit, et hic cum  studiosus esset nichil huiusmodi meruit? Et uenit ei uox dicens: Hic studiosus cum uenit ut dormiret. aperuit oculos suos, et uidit parentes suos flentes, et consolata est anima eius. Peregrinus uero 646 ille, licet negligentior fuerit, nullum suorum uidit; et fleuit, et Deus consolatus est eum

13. Narrauit alter quidam Patrum, quia erat aliquis solitarius in eremo Nilopoleos, et ministrabat ei quidam secularis, sed fidelis. Erat autem et in eadem ciuitate homo, qui erat diues, et impius. Contigit autem ut moreretur ille diues, et ducebat eum tota ciuitas simul et episcopus cum lampadibus. Egressus est autem et ille qui ministrabat illi solitario, secundum consuetudinem portans illi panes; et inuenit, quia comederat eum bellua, et cecidit in faciem suam  in conspectu Domini, dicens: Non surgam hinc, donec demonstretur mihi a Deo que sunt hec; quia ille quidem impius talem apparatum habuit in deducendo; hic uero, qui seruiuit tibi die noctuque, ista pertulit. Et ecce angelus Domini ueniens dixit ei: Ille impius  habuit paruum opus bonum in hoc seculo, et recepit illud hic, ut illic nullam requiem inueniat: iste autem solitarius, quia homo erat ornatus ad omnem uirtutem, habebat uero et ipse, ut homo, modicum aliquid culpe, et recepit illud hic, ut ibi inueniatur purus coram Deo. Et ita consolatus in his uerbis, abiit glorificans Deum super iudicia eius, quia uera sunt.

14. Sancti Patres de Scythi prophetauerunt de ultima generatione, dicentes: Quid operati sumus nos ? Et respondens unus ex illis uir  magne uite, nomine  Cyrion [Al., Squirion, uel Isquirion, uel Histirion] dixit: Non mandata Dei custodimus. At illi respondentes dixerunt: Hi uero qui fuerint post nos, quid erunt facturi? Qui dixit eis: Dimidium operis nostri operaturi sunt. Et dixerunt ei: Hi autem, qui post ipsos fuerint, quid facient? Qui respondit: Omnino non habebit operationem generatio illa uentura. Esse autem illis uideo tentationes, et qui reperti fuerint probati in tempore illo, meliores super nos et Patres nostros erunt.

15. Narrauit quidam senex, dicens: Quia erat quedam uirgo prouecta etate ualde, que profecerat in timore Dei. Et interrogata a me, que res eam ad hanc adduxerit conuersationem; illa ingemiscens cepit dicere: Mihi quidem, o mirabilis uir, cum adhuc  essem paruula, erat pater modestus ac mansuetus moribus, debilis uero et infirmus corpore: qui ita uixit curam sui agens, ut uix aliquando uideretur ab his qui in eodem habitabant uico: terram autem suam assidue operabatur, et ibidem semper occupabat uitam suam. Si quando fortasse sanus fuisset, fructus culture sue domi portabat; plurimum autem temporis in lecto et languoribus detinebatur, tantaque ei erat taciturnitas, ut ignorantibus eum sine uoce crederetur esse. Mater uero mihi erat e contrario curiosa absque modo, et que ultra omnes que erant in regione hac turpior esset; sermones uero eius ita ad uniuersos mouebantur, ut putaretur omne corpus ipsius lingua esse: lites frequentius commouebantur ad  omnes ab ipsa; in ebrietate autem uini, cum uiris luxuriosis demorabatur. Dispensabat autem et ea que intus domi erant tanquam meretrix pessima, ut etiam substantia multa ualde non potuerit nobis sufficere; nam huic a Patre meo delegata erat dispensatio domus: corpore autem suo ita in turpitudine abutebatur, ut pauci de uico ipso potuerint effugere libidinem eius. Nunquam corpori eius morbus occurrit, nec dolorem aliquem sensit uel aliquantulum, sed a natiuitate sua usque ad ultimum diem integrum sanumque corpus suum possedit. Inter hec contigit ut pater meus longa egritudine fatigatus moreretur, et continuo er commotus est, et pluuia et coruscationes atque tonitrua erem conturbabant, et neque nocte neque die imber cessando triduo super lectum sine  sepultura fecit eum manere, ita ut homines uici illius mouentes capita admirarentur quod tam malum uniuersos lateret, dicentes: Sic enim Dei erat inimicus, ut nec terra eum recipiat ad sepulturam. Sed tamen ne intra domum dissoluta membra eius ingressum prohiberent habitantibus, imminente adhuc ere turbido et pluuia descendente, uix aliquo modo eum sepulture tradidimus. At uero mater mea post hec licentia plurima accepta, cum improbitate maxima corporis sui libidine abutebatur, et prostibulum deinceps faciens domum nostram in multa luxuria uixit atque deliciis. Et dum adhuc paruula essem, et deficeret nobis substantia nostra, uix aliquando cum timore, sicut mihi uidetur, morte illius adueniente tantam meruit funeris  prosperitatem, ut etiam putaretur er simul in exsequiis deducere funus eius. Ego uero post obitum eius puellarem egressa etatem, et desideria titillationesque iam corporis cum me permouerent, in quadam die ad uesperam, ut fieri solet, cogitare cepi atque considerare cuius uitam eligerem imitandam; utrum patris, qui modeste, et mansuete, et sobrie uixit; sed rursum recogitabam illud, quia nichil in uita sua consecutus est boni, sed per omne tempus in infirmitate et tribulatione consumptus esset, ita finem uite accipiens, ut nec sepulturam eius terra reciperet. Si igitur bona esset huiusmodi conuersatio apud Deum, quare 647 ergo tantum malorum consecutus est pater meus, qui sic uiuere elegit? Sed sicut mater, inquit cogitatus meus, bonum est uiuere, tradere uoluptati,  luxurie ac libidini corpus; etenim illa nullum opus turpe pretermisit; in ebrietate autem omne tempus incolumis atque prospere degens, ita uitam suam expleuit. Quid ergo? Sic oportet me uiuere, sicut mater uixit; melius est enim propriis oculis credere his que manifeste cognita sunt, et nichil pretermittere. Et cum placuisset mihi misere eidem me constituere uite, superuenit nox, et sopor continuo mihi accessit. Post hos sermones astitit mihi quidam grandi quidem corpore, aspectu autem horribilis; deinde intuendo me perterrens, iracunda uisione et aspera uoce interrogabant me: Dic mihi, inquit ille, que sunt cogitationes cordis tui? Ego autem ab aspectu eius et habitu tremefacta, neque aspicere in eum  audebam. Maiore uero uoce usus, iterum iussit ut ea que mihi placuerant pronuntiarem. Ego autem pre timore dissoluta, et omnes oblita cogitatus, nichil esse dicebam. Ille uero negante me reuocabat uniuersa ad memoriam, que in corde meo meditata eram. Ego autem conuicta et ad precem conuersa, supplicabam ueniam consequi, et causam ei narrabam huiusmodi cogitatus. Qui ait mihi: ueni et uide utrosque, patrem et matrem, et quam uolueris uitam deinde elige tibi; et apprehendens mihi manum, trahebat. Ducens autem me in quemdam campum magnum, habentem paradisos multos et diuersos fructus, et uarias arbores, et pulchritudinem inenarrabilem, introduxit me intus illic. Occurrens autem mihi pater meus, amplexatus est me, et osculabatur, filiam me uocans.  Ego uero circumplexa eum, rogabam ut manerem cum ipso. At ille, Nunc, inquit, non potes hic esse; si uero mea sequi uestigia uolueris, uenies huc non post multum tempus. Cum autem adhuc ego deprecarer manere cum ipso, trahens me rursum manu, qui me ibi duxerat: ueni, ait, ostendam tibi et matrem tuam, que igne exuritur, ut scias ad quem horum debeas declinare uitam tuam. Statuens autem me in domo tenebrosa atque obscura, omni stridore perturbationeque repleta, ostendit mihi fornacem ignis ardentem et picem feruentem, et quosdam illic terribiles aspectu stantes super fornacem. Ego autem inspiciens deorsum uideo matrem meam in fornace usque ad collum demersam, stridentem dentibus et igne ardentem, et uermium multum fetorem fieri. uidens  autem me illa, cum ululatu clamabat, filiam me uocans: Heu me, filia, de propriis operibus hec patior; quia quasi deliramenta mihi uidebantur uniuersa que de sobrietate erant: opera autem fornicationis et adulterii non mihi credebam esse tormenta; ebrietatem uero et luxuriam non arbitrabar esse penas; et ecce propter paruam libidinem, quantam recipio gehennam et sustineo penas; ecce propter exiguas delicias quanta exsoluo tormenta; ecce pro contemptu Dei, quales recipio mercedes; apprehenderunt enim me uniuersa immobilia mala. Nunc est tempus auxilii, o filia; nunc recordare nutrimentorum que a me consecuta es; nunc retribue beneficium si quid boni aliquando accepisti. Miserere, inquit, mei que ardeo igni et ab ipso consumor; miserere mei  que in huiusmodi cruciatibus exanimor; miserere mei, filia, et porrigens manum tuam educ me de hoc loco. Me autem recusante hoc facere propter eos qui ibi astabant, rursus cum lacrymis clamabat: Filia mea, adiuua me, et noli despicere fletum proprie matris tue: memento doloris mei in die parturientis te, et ne me despicias que gehenne igne depereo. Ego autem a uoce eius lacrymis commota, humanum aliquid patiebar, et cepi cum clamore condolens ei ingemiscere. Exsurgentes uero hi qui erant in domo mea, et accendentes ignem, causam mugitus mei interrogabant me: ego autem narraui eis que uideram. Et sic etiam unum hoc deliberaui, ut patris mei sequerer uitam, certa facta per ineffabilem misericordiam  Dei, que pene reposite sunt his qui maligne uiuere uolunt. Siquidem illa beata uirgo ex ipsa uisione cognoscens, multam esse et bonorum retributionem operum, et malorum actuum turpis uite maximas esse penas renuntiabat; ideoque efficiamur melioris consilii nobismetipsis, ut possimus beati fieri.

16. Narrauit iterum senex et de quodam episcopo, ut maxime ex eo fiduciam accipientes diligentiam nostram in Deo habeamus ad salutem . Nuntiabatur a quibusdam episcopo, qui apud nos consistebat, sicut hec ipse episcopus referebat, quasdam secularium matronarum duas esse mulieres fideles, que quasi impudice uiuerent. Episcopus autem ex his qui ei hec  nuntiauerant commotus est, et suspicatus ne forte et alie huiusmodi essent, ad deprecandum Deum se conuertit, inde certus effici rogans, quod et meruit. Post diuinam enim illam atque terribilem consecrationem, dum accederent singuli ad participanda sancta mysteria, per uultus eorum cernebat animas, quibus unaqueque subiaceret peccatis. Et peccatorum 648 quidem hominum uidebat facies nigras, quosdam uero ipsorum tanquam ab estu exustas facies habentes, oculos autem rubeos ac sanguineos; alios autem eorum claros quidem facie, candidos uero amictu. Et alii quidem, dum acciperent corpus Domini, exurebat eos et incendebat; aliis autem sicut lumen efficiebatur in se, et per os ingressum, omne corpus eorum illuminabat. Erant autem inter ipsos  etiam qui solitariam uitam elegerant, et hi qui in coniugiis erant, qui et ipsi ita esse uidebantur. Deinde conuertit se, et cepit etiam ipse mulieribus distribuere, ut cognosceret quales et ipsarum essent anime; et uidit simili modo fieri nigras atque rubeas facies earum, sanguineas quoque et albas. Inter ipsas autem aduenerunt et ille due mulieres, que accusate erant illi episcopo, propter quas maxime ad hanc precem et preuidentiam uenerat: cernit etiam ipsas, dum accedunt ad sanctum mysterium, clarum habentes uultum et honorificum, candida uero stola circumamictas. Deinde cum et ipse participate fuissent mysterio Christi, facte sunt sicut a lumine illustrate. Rursum episcopus ad solitam precem conuertebatur, supplicans Deo, et discere cupiens  modum reuelationum, que ei demonstrate fuerant. Astitit autem angelus Domini, et de singulis interrogare precipiebat. Sanctus uero episcopus continuo de illis duabus sciscitabatur mulieribus, si uera esset illa prima accusatio, an falsa; at uero angelus affirmabat uera esse omnia que dicta de eis fuerant. Episcopus quoque ait ad angelum: Et quomodo in perceptione corporis Christi splendide erant facies earum, albam autem stolam habebant, lumine quoque fulgebant non paruo? Ait autem angelus: Eo quod resipuerunt de actibus suis, et discedentes ab his lacrymis et gemitibus atque eleemosynis pauperum, per confessionem diuinum meruerunt numerum: de cetero in his malis nunquam ambulare promittentes  se, si quidem de prioribus delictis ueniam mereantur. Propter hoc ergo meruerunt diuinam immutationem, et a criminibus absolute sunt, et uiuent deinceps sobrie ac pie, et iuste. Episcopus autem mirari se dicebat, non tantum de immutatione illarum mulierum , sed Dei donum, qui non solum eas tormentis minime subiecit, sed etiam tantam eis dignatus est donare gratiam. Ait autem angelus ad eum: Admiraris hoc iuste, quasi homo; Dominus autem ac Deus noster et uester cum naturaliter sit bonus ac misericors his qui discedunt a propriis delictis, et per confessionem accedunt ad eum non tantum in tormenta eos ire non sinit, sed etiam furorem suum mitigat ab eis, et honore dignos facit; etenim sic dilexit Deus mundum,  ut Filium suum unigenitum daret pro eo . Qui igitur cum inimici essent homines, mori pro ipsis elegit ; non multo magis domesticos effectos eos, et penitentiam super his que gesserant agentes, absoluit a peuis? His uero, que ab ipso preparata sunt, bona prestabit fruenda; hoc ergo scito, quia nulla delicta hominum uincunt clementiam Dei: tantum per penitentiam ea que pridem quis mala gesserat abluat actibus bonis. Cum enim sit misericors Deus, scit infirmitatem generis uestri, et passionum fortitudinem, et diaboli potentiam atque astutiam, et incidentibus quidem hominibus in peccatis, quasi filiis ignoscit, et exspectat correctionem eorum, patientiam habens in eis. Conuertentibus uero atque eius exorantibus bonitatem, tanquam infirmis  compatitur, et absoluit confestim tormenta eorum, et donat eis bona que preparata sunt iustis. Ait autem episcopus ad angelum: Obsecro te, dic mihi etiam uultuum differentias, in quibus peccatis unusquisque eorum subiaceat; ut etiam et de his agnocens, ab omni liberer ignorantia. Angelus autem dixit ad eum: Hi quidem, qui splendido atque hilari uultu sunt, in sobrietate, et castitate, et iustitia uiuunt, modesti quoque et condolentes ac misericordes sunt. Hi uero qui nigras habent facies, fornicationis et libidinis operarii sunt, ceterisque sceleribus et delictis dediti. Hi uero qui apparuerunt sanguinei ac ruber, in malignitate et iniustitia uiuentes sunt, amantes detractiones, blasphemi, dolosi, et homicide sunt. Rursum dicit ei angelus: Adiuua eos, si quidem salutem ipsorum  desideras; propterea etiam meruisti orationum tuarum effectum, ut uidendo discas discipulorum tuorum peccata et per admonitiones atque obsecrationes, meliores per penitentiam eos facias ei qui pro ipsis mortuus est, et resurrexit a mortuis, Iesu Christo Domino nostro. Quantacunque igitur tibi uirtus est et studium ac dilectio circa Dominum tuum Chritum, omnem eorum gere prouidentiam, ut conuertantur a propriis peccatis ad Deum, suadens eis manifeste quibus peccatis subiaceant, ne propriam desperent salutem ex hoc. Penitentibus quidem illis et conuertentibus ad Deum animabus eorum salus erit et opulatio futurorum bonorum; tibi uero erit plurima merces, imitando 649 Dominum tuum, qui  celos quidem reliquit, in terris autem demoratus propter salutem hominum est.

17. Referebat quidam Patrum: Quia tres res sunt honorabiles apud monachos, quibus oportet nos cum timore, et tremore, et gaudio spirituali accedere: communicatio sanctorum sacramentorum, et mensa fratrum, et peluis in qua fratrum pedes lauantur. Proferebatque exemplum tale, dicens: Erat quidam magnus senex preuidens, et contigit ei ut gustaret cum pluribus fratribus. Et comedentibus illis uidebat in spiritu idem senex sedens ad mensam quosdam edentes mel, alios autem panem, alios uero stercus. Et admirabatur intra semetipsum, et deprecabatur Deum, dicens: Domine, reuera mihi mysterium hoc, quia idem cibus omnibus appositus est super mensam;  in manducando autem ita immutatus uidetur; et quidam edunt mei, quidam uero panem, alii autem stercus. Et uenit ei uox desuper, dicens: Quia illi qui manducant mel, hi sunt qui cum timore, et tremore, et gratiarum actione edunt ad mensam, et incessanter orant; et oratio eorum sicut incensum ascendit ante Deum, ideoque et mel comedunt. Qui autem panem manducant, hi sunt qui gratias agentes percipiunt ea que a Deo donata sunt. Illi uero qui stercus manducant, hi sunt qui murmurant et dicunt: Hoc bonum est, illud malum est . Hec autem talia non oportet cogitare, sed magis glorificare Deum, atque laudes ei offerre, ut et in nobis impleatur illud quod dictum est: Siue manducatis, siue bibitis, siue quid aliud facitis, omnia in gloria  Dei facite .



LIBELLUS SECUNDUS. De sanctis senioribus qui signa faciebant.

Dixit abbas Dulas discipulus abbatis Besarionis: Quia ambulantibus nobis secus littus maris, sitiui; et dixi abbati Besariom: Abba, sitio ualde . Et cum fecisset senex orationem, dixit mihi: Bibe de mari. Et dulcis facta est aqua, et bibi; ego autem hausi modicam in uase, ne forte iterum sitirem. Quod cum uidisset senex, dixit mihi: ut quid uas implesti aqua? Dixi ei: Ignosce mihi, ne forte iterum sitiam. Et ait senex: Deus qui hic est, et ubique est.

2. Alio quoque tempore, cum necessarium ei esset, fecit orationem, et transiuit Chrysoroan fluuium pedibus;  ego autem admiratus satisfeci ei, dicens: Quomodo sentiebas pedes tuos, dum ambulares in aqua? Et ait senex: usque ad talum sentiebam aquam, reliqua autem erat solida sub pedibus meis.

3. Rursus euntibus nobis ad alium senem, uenit sol ad occasum. Et orauit senex, dicens: Obsecro, Domine, stet sol, donec perueniam ad seruum tuum. Et factum est sic.

4. uenit aliquando quidam demonium habens in Scythi, et facta est pro eo oratio in ecclesia, et non egrediebatur demon ab eo, quia durus erat . Dicunt autem ad inuicem clerici loci illius: Quid faciemus huic demoni? Nemo potest eum eiicere, nisi abbas Besarion;  et si rogauerimus eum pro ipso, neque in ecclesiam ueniet. Hoc ergo faciamus: ecce uenturus est mane ante omnes in ecclesiam, faciamus eum qui uexatur sedere in loco ipsius, et cum ingredietur, stemus ad orationem, et dicamus ei: Exeita fratrem istum, abba. Fecerunt autem sic. ueniente autem mane sene illo, steterunt ad orationem, et dicunt ei: Excita fratrem istum, abba. Et dixit senex illi patienti: Surge, egredere foras. Et confestim exiuit ab eo demon, et sanus factus est ex illa hora.

5. Dicebant seniores aliquando abbati Elie in Aegypto de abbate Agathone: Quia bonus frater est. Et dicit eis senex: Secundum generationem suam bonus est. Qui dixerunt ei: Secundum autem antiquos quid? At ille respondens ait: Iam dixi uobis,  quia bonus est secundum generationem suam; secundum antiquos uero, uidi hominem in Scythi, qui poterat facere ut sol staret iu celo, sicut fecit iehsu filius Naue. Et hec audientes obstupuerunt, et glorificauerunt Deum.

6. Dicebant de abbate Macario illo maiore, quia ascendens de Scythi, portabat sportas, et fatigatus resedit et orauit, dicens: Deus, tu scis, quia iam non preualeo. Et mox eleuatus, inuentus est super flumen .

7. Habebat quidam filium paralyticum in Aegypto, et adduxit eum ad cellam beati Macarii, et relicto eo ad ostium flente, recessit longe . Respiciens ergo senex, uidit puerum plorantem, et dixit ei: Quis te adduxit huc? Qui dixit: Pater meus  proiecit me hic, et abiit. Et dicit ei senex: Surge, et apprehende eum. Qui statim sanus factus est, et surgens apprehendit patrem suum, et sic abierunt in domum suam.

8. Dicebat abbas Sisois: Quando eram in Scythi cum abbate Macario, ascendimus metere cum eo septem nomina  . Et ecce una uidua colligebat spicas de post nos, et non cessabat plorans. uocauit ergo senex dominum agri illius, et dixit ei: Quid est anicule huic, quod semper plorat? Qui 650 dixit ei: Quia uir eius habuit depositum cuiusdam, et mortuus est non loquens, et non dixit ubi posuit illud, et uult dominus depositi accipere eam et filios eius in seruitutem. Et ait senex: Dic illi ut ueniat ad nos ubi requiescimus in caumate. Et cum uenisset,  dicit ei senex: Ut quid semper ploras? Que ait: uir meus defunctus est, accipiens commendatum alicuius, et non dixit moriens ubi posuit illud. Et dixit ei senex: ueni, et ostende nobis sepulcrum uiri tui. Et assumptis secum fratribus abiit cum ea. Et cum uenissent ad locum ubi positus erat, dixit ad illam senex: Recede hinc in domum tuam. Et orantibus illis uocauit senex illum qui mortuus fuerat, dicens illi: Ubi posuisti alienum depositum? Qui respondens dixit ei: In domo mea absconditum est sub pede lectuli. Et ait illi senex: Dormi iterum usque in diem resurrectionis. uidentes autem fratres ceciderunt ad pedes eius; quibus dixit senex: Non propter me factum est hoc, nichil enim sum; sed propter  illam uiduam et orphanos ipsius fecit Deus hanc rem: hoc enim est magnum, quia sine peccato uult Deus esse animam, et si quid petierit, accipit. ueniens autem nuntiauit uidue illi ubi erat illud commendatum. At illa sumens illud, reddidit domino suo, et liberauit filios suos. Et qui audierunt hoc, glorificauerunt Deum.

9. Transiens aliquando abbas Emilis per quemdam locum, uidit quemdam monachum detentum a quibusdam tanquam homicidam. Accedens autem senex, atque interrogans fratrem illum, et comperto quia calumniabantur ei, dixit ad eos qui eum tenebant: Ubi est ille qui occisus est? et ostenderunt ei. Tunc approximans ipsi defuncto, dicit omnibus: Orate. Ipso uero expandente manus ad Deum, surrexit  is qui defunctus erat. Et dixit ei coram omnibus: Dic nobis, quis est qui te interfecit? At ille dixit: Ingressus in ecclesiam commendaui pecunias presbytero, ipse surgens interfecit me, et portans proiecit me in monasterium abbatis huius; sed rogo uos ut tollantur ipse pecunie ab eo, et dentur filiis meis. Tunc ait ad eum senex: uade, dormi, donec ueniat Dominus et resuscitet te. Et confestim obdormiuit.

10. uenerunt aliquando plures fratres ad abbatem Pastorem ; et ecce quidam de cognatis ipsius habebat filium, et erat facies eius per operationem diaboli conuersa retrorsum. uidens autem pater eius multitudinem Patrum, accipiens puerum sedebat foris plorans. Contigit autem ut unus seniorum egrederetur foras. Quem cum uidesset, ait:  Quid ploras, homo? Qui dixit ei: Cognatus sum abbatis Pastoris, et ecce contigit puero huic tentatio ista; et uolens eum huic seni offerre, ut eum curaret, timui; non enim uult nos uidere: et nunc si cognouerit quia hic sum, mittit persequens, et minat me hinc  . Ego uero uidens presentiam uestram presumpsi uenire hic. Ergo quomodo uis, abba, miserere mei, et introduc intus puerum hunc, et ora pro ipso. Et accipiens eum senex, intrauit, et usus est prudenter, et non eum statim obtulit abbati Pastori, sed incipiens a minoribus fratribus dicebat: Consignate puerum istum. Cum autem fecisset omnes per ordinem consignare eum, ad ultimum obtulit eum abbati Pastori, qui nolebat tangere eum. At illi rogabant eum, dicentes: Ut omnes, ita et tu, Pater, fac. Et ingemiscens  surrexit et orauit, dicens: Deus, salua plasma tuum, ut non dominetur illi inimicus. Et consignans, curauit eum, et reddidit patri sanum.

11. Narrauit quidam Patrum de aliquo abbate Paulo, qui erat in inferiores partes Aegypti, habitans iuxta Thebaidam. Hic ergo Paulus tenebat manibus eos, qui dicuntur cornute, aspides et serpentes atque scorpiones, et scindebat eos per medium. uidentes autem hec fratres, satisfacientes ei, interrogabant eum, dicentes: Dic nobis quid operatus es, ut acciperes gratiam istam? Qui ait eis: Ignoscite mihi, fratres, si quis possederit puritatem, omnia subiiciuntur ei, sicut Ade quando erat in paradiso ante preuaricationem diuini mandati.

 12. Temporibus Iuliani  apostate, cum descenderet in Perside, missus est demon ab eodem Iuliano, ut uelocius uadens in Occidentem, afferret ei responsum aliquod inde. Cum autem peruenisset ille demon in quemdam locum, ubi quidam monachus habitabat, stetit ibidem per dies decem immobilis, eo quod non poterat ultra progredi, quia monachus ille non cessabat orando, neque nocte neque die. Et regressus est sine effectu ad eum qui miserat illum. Dixit autem ei Iulianus: Quare tardasti? Respondit ei demon et dixit: Et moram feci, et sine actione reuersus sum; sustinui enim decem dies Publium monachum, si forte cessasset ab oratione ut transirem, et non cessauit, et prohibitus sum transire, et redii nichil agens. Tunc impiissimus Iulianus indignatus  dixit: Cum regressus fuero, faciam in eum uindictam. Et intra paucos dies interemptus est a prouidentia Dei. Et continuo unus ex prefectis qui cum eo erant, uadens uendidit omnia que habebat, et dedit pauperibus, et ueniens ad senem illum, 651 factus est monachus magnus, et sic quieuit in Domino.

13. uenit aliquando quidam secularis ad abbatem Sosoi in montem abbatis Antonii, habens filium suum secum ; et in itinere mortuus est filius eius, et non est conturbatus, sed cum fide tulit eum ad illum senem, et procidit cum filio suo tanquam penitentiam faciens, ut benediceretur ab eodem sene. Et surgens pater pueri reliquit filium suum ante pedes ipsius senis, et egressus est foras  cellam. Porro senex putans, quia penitentiam ageret ante pedes ipsius puer ille, dixit ei: Surge, uade foras. Non enim sciebat quia mortuus erat. Et statim surgens egressus est. Et uidens eum pater eius, expauit, et intrans, adorauit senem, et dixit ei causam. Audiens autem hoc senex, contristatus est, non enim uolebat hoc fieri. Precipit itaque ei discipulus senis ut nemini nuntiaret hec usque ad obitum ipsius senis.

14. Tentatus est aliquando Abraham discipulus eiusdem abbatis Sisoi a demonio; et uidens eum idem senex, quia cecidit, surrexit et expandit manus suas ad Deum, dicens: Deus. uis non uis, non dimitto nisi curaueris eum. Et curatus est frater ille.

15. Senex quidam erat solitarius iuxta Iordanem  fluuium, et ingressus propter cauma in speluncam, inuenit ibi leonem, et cepit leo fremere dentibus suis ac rugire. Dixit autem ei senex: Quid angustiaris? est locus qui capiat et me et te. Si uero non uis, surgens egredere hinc. Leo autem non ferens, egressus est inde foras

16. Ascendit quidam senex aliquando in Teremuthim de Scythi, et ibi diuertit, uidentes laborem abstinentie eius, obtulerunt ei modicum uini. Alii autem audientes de ipso adduxerunt ad eum hominem quemdam, demonium habentem. Cepit autem demon ille maledicere senem illum, dicens: Ad istum potatorem uini me adduxistis? Et senex quidem propter humilitatem nolebat eum eiicere; propter  uero improperium eius dixit: Credo in Christo, quia prius quam finem faciam, bibens calicem istum, egredieris ab eo. Et cum cepisset senex bibere, clamauit demon, dicens: Incendis me. Et antequam consummaret bibens, exiuit ab eo demon per gratiam Christi.

17. Misit quidam Patrum discipulum suum haurire aquam: erat autem putens procul ualde a cella ipsorum, et oblitus est portare funem secum . Dum uero uenisset frater ille ad puteum, et cognouisset quia non portauerat funem, fecit orationem et clamans, dixit: O putee, putee, abbas meus dixit ut implerem lagenam istam aqua. Et continuo ascendit aqua usque ad summum putei, et impleuit frater ille lagenam suam, et restituta est  iterum in locum suum.



LIBELLUS TERTIUS. De conuersatione optima diuersorum sanctorum.

1. Retulit abbas Dulas, dicens: Ambulantes aliquando in eremo ego et abbas meus Besarion , uenimus secus quamdam speluncam: in quam ingressi, inuenimus ibi quemdam fratrem sedentem et operantem plectam de palmis: qui noluit respicere ad nos, neque salutare, nec omnino loqui uoluit nobiscum. Dixit autem mihi senex: Eamus hinc, forsitan non est animus fratris istius loqui nobiscum. Egressi quoque inde, illico ambulauimus uidere abbatem Ioannem. Redeuntes uero uenimus iterum per speluncam illam, ubi fratrem illum uideramus. Et dixit  mihi senex: Ingrediamur ad fratrem istum, si forte reuelauerit ei Deus loqui nobiscum. Intrantes autem inuenimus eum, quia dormierat in pace. At uero senex ait mihi: ueni, frater, colligamus corpus eius; in hoc ipsum enim misit nos Deus ad recondendum eum. Cum autem colligeremus eum, inuenimus quia natura mulier erat. Et admiratus est senex, dicens: Ecce quomodo et mulieres colluctantur aduersus diabolum in eremo, et nos in ciuitatibus dehonestamur. Glorificantes ergo Deum qui protegit diligentes se, recessimus inde.

2. Dicebat Abbas uindemius, quia narrauit abbas Macarius, dicens: Sedente me aliquando in Scythi, descenderunt duo adolescentes peregrini . Unus quidem ipsorum incipiebat mittere  barbam, alius uero non adhuc. uenerunt autem ad me, dicentes: Ubi est cella abbatis Macarii? Ego autem dixi eis: Quid eum uultis? Responderunt: Audientes de eo, in Scythi uenimus uidere eum. Dico eis: Ego sum. Qui penitentiam agentes, dixerunt: Hic uolumus manere. Ego autem cum uidissem eos delicatos, et quasi a diuitiis, dixi eis: Non potestis hic sedere. Dixit ille maior: Et si non possumus hic sedere, pergemus alibi. Dixi ergo apud animum meum: Ut quid eos persequor, et scandalizantur? Labor ipse faciet eos ut a semet fugiant. Tunc dixi eis: uenite, facite uobis cellulam, si potestis. Dicunt et illi: Ostende nobis tantummodo, et faciemus. Dedi autem eis securim et sportam  plenam panibus, et salem; ostendi etiam illis duram petram, dicens: Excidite hic, et adducite 652 uobis ligna de palude; et cum imposueritis tectum, sedete in eodem loco. Ego autem putabam quod fugerent propter laborem. At illi interrogauerunt me: Quid operabimur hic? Dico eis: Plectam de palmis; et sumens folia palmarum de palude, ostendi eis initium plecte, et quomodo consuere deberent. Quibus etiam dixi: Facite sportas, et date custodibus ecclesie, et ipsi afferent uobis panes. Post hec ergo recessi ab eis: ipsi autem patienter omnia quecunque dixi eis fecerunt, et non uenerunt ad me per tres annos. Sustinui autem et ego luctando cum animo meo, dicens: Putas, que est horum operatio, quia non uenerunt interrogare me de  cogitationibus suis? Qui enim de longinquo sunt, ueniunt ad me; isti autem de proximo mihi non uenerunt ad me: nam nec ad alium abierunt, nisi solum ad ecclesiam cum silentio accipere oblationem. Igitur oraui ego Deum ieiunans una septimana, ut demonstraret mihi operationem istorum. Surgens autem post illam septimanam abii ad eos uidere quomodo sederent. Et cum pulsassem, aperuerunt mihi, et salutauerunt me tacentes; faciensque orationem, sedi. Innuens autem ille maior minori, ut egrederetur, ipse sedit facere plectam, nichil loquens. Et circa horam nonam significauit percutiens, et uenit ille minor, et fecit modicam cocturam pulmenti. Apposuit uero et mensam, innuente ei illo maiore, et posuit super eam tres paximates, et stetit  tacens. Ego autem dixi: Surgite, manducemus. Et exsurgentes manducauimus; attulit uero lagunculam, et bibimus. Cum autem factum esset uespere, dicunt mihi: uadis hinc? Respondi ego: Non, sed hic dormiam. Posuerunt autem mihi mattam in parte, et sibi in alium angulum a parte: tulerunt etiam cingulos suos, et semicinctia sua, et posuerunt se dormire simul super mattam ante me. Cumque se reclinassent, oraui ad Deum ut mihi reuelaret operationem ipsorum. Et apertum est tectum celle, et facta est lux magna sicut per diem, ipsi uero non conspiciebant lumen illud. Cum uero putarent quia ego dormirem, tetigit ille maior minorem in latus. Et surrexerunt atque cinxerunt se, expandentes quoque manus in celum steterunt cum silentio. Et  ego quidem uidebam eos, ipsi uero me non uidebant. uidebam ergo demones sicut muscas uenientes super illum minorem fratrem, et alii quidem ueniebant ut sederent super os eius, alii uero super oculos. Et uidi angelum Dei habentem gladium ignis circumuallantem eum, atque insectantem ab eo demones. Illi autem maiori non poterant appropinquare. Circa mane uero reclinauerunt se. Et ego feci meipsum quasi euigilantem, et ipsi fecerunt similiter. Dixit autem ille maior hunc sermonem tantum: uis dicimus duodecim psalmos? Dixi: Etiam. Et psallebat ille minor quinque psalmos, senos uersus et unum alleluia; et per unumquodque uerbum exibat lampas ignis de ore ipsius, et ascendebat in celum.  Similiter autem et ille maior cum aperiebat os suum psillens, tanquam fumus ignis egrediebatur de ore eius, et pertingebat in celum. Et ego dixi modicum ex animo, sicut et illi, opus Dei. Exiens autem dixi: Orate pro me. Ipsi autem satisfecerunt mihi tacentes. Et cognoui quia ille maior perfectus est, illum autem minorem impugnabat adhuc inimicus. Post paucos autem dies dormiuit ille maior frater, et tertio die ille minor. Et cum aliqui Patrum aduenirent abbati Macario, ducebat eos in cellam ipsorum, dicens: uenite uidere martyrium horum minorum peregrinorum.

2. Duo quidam Patrum rogabant Deum ut ostenderet eis in quam peruenerint mensuram. Et uenit eis uox, dicens: Quia in uilla illa que est in Aegypto est  secularis quidam, Eucaristius nomine, et uxor eius uocatur Maria; nondum adhuc peruenistis ad mensuram ipsorum. Exsurgentes autem illi duo senes, uenerunt in uicum illum. Qui percontantes inuenerunt cellulam ipsius, et uxorem eius. Et dicunt ad illam: Ubi est uir tuus? At illa dicit eis: Pastor est ouium, et illas pascit. Et introduxit eos in domum suam. Cum autem sero factum esset, uenit ipse Eucaristius cum ouibus; et uidens illos senes, parauit illis mensam, misitque aquam in peluim, ut lauaret pedes eorum. Qui dixerunt ei: Non gustabimus quidquam, nisi indicaueris nobis operationem tuam. Tunc ille Eucaristius cum humilitate dixit eis: Ego pastor sum ouium, et hec uxor mea est. Cum uero perseuerassent illi duo senes, rogantes eum ut omnia  denuntiaret eis, ipse nolebat dicere. Tunc dixerunt ei: Dominus nos misit ad te. Audiens autem hoc uerbum, timuit, dixitque eis: Ecce istas oues habemus a parentibus nostris, et quidquid ex cis donauerit mihi Deus, facimus illud tres partes: partem unam pauperibus, et unam partem in susceptione peregrinorum, et tertiam partem ad usum nostrum. Ex quo autem accepi uxorem, neque ego pollutus sum, neque illa, sed uirgo est, singuli autem remoti a nobis dormimus; et noctu quidem induimus saccos, in die uero uestimenta nostra. Et usque nunc nemo hominum hec cognouit. Cumque hec audissent illi 653 patres admirati sunt, et recesserunt glorificantes Deum.

4. uenit aliquando abbas Macarius ille Aegyptius  de Scythi in montem Nitrie in die oblationis, ad monasterium abbatis Pambo, et dixerunt ei seniores loci illius: Dic fratribus uerbum edificationis, Pater. Qui dixit eis: Ego nondum factus sum monachus, sed uidi monachos. Et dixit: Sedente enim me aliquando in cella in Scythi, perurgebant me cogitationes mee, dicentes: Surgens, uade usque in desertum, et considera quod illic uides. Et permansit reluctando huiusmodi animus meus per quinque annos, dicens: Ne forte a demonibus sit hec suggestio. Cum ergo perseuerasset cogitatio ista in me, abii in eremo, et reperi ibidem stagnum aquarum, et insulam in medio eius. ueniebant quoque diuersa animalia eremi, et bibebant ex eo: inter que uidi  duos homines nudos, et contremuit corpus meum; putabam enim quia spiritus sunt. Cumque uidissent illi me trepidantem, locuti sunt ad me, dicentes: Noli timere, et nos enim homines sumus. Dixi itaque illis: Unde estis, et quomodo in hanc eremum uenistis? Qui dixerunt: De cenobio fuimus, et factus est nobis consensus, et egressi sumus huc; ecce quadraginta anni sunt. Erat autem unus ex ipsis Aegyptius, alius uero Libycus. Interrogauerunt autem me et ipsi dicentes: Quomodo est mundus, et si ascendit aqua secundum tempus suum, si etiam habet mundus abundantiam suam? Respondi eis: Etiam. Quos et ego interrogauit: Quomodo possum fieri monachus? Dicunt mihi: Nisi quis renuntiauerit omnibus que in mundo sunt, non potest fieri  monachus. Quibus dixi: Ego infirmus sum, et non possum sicut uos. Responderunt mihi: Si non potes sicut nos, sede in cella tua, et plange peccata tua. Interrogaui ergo eos, dicens: In hieme non sentitis frigus, aut in estate non incenditur corpus uestrum in caumate? At illi dixerunt: Deus fecit nobis hanc dispensationem, ut neque in hieme frigus, neque estate ardorem sentiamus. Ideoque dixi uobis quia ego nondum factus sum monachus, ignoscite mihi, fratres.

5. Sedebat aliquando abbas Sisois solus in monte abbatis Antonii: moram autem faciente ministro eius uenire ad eum, per menses decem non uidit hominem. Ambulans autem per montem, inuenit quemdam Pharanitem capientem animalia agrestia. Cui senex  dixit: Unde uenis, aut quantum tempus habes hic? At ille dixit: uere, abba, habeo undecim menses in monte isto, et non uidi hominem nisi te. Audiens autem hec senex, intrauit in cellam suam, et percutiebat seipsum, dicens: Ecce, Sisoi, existimabas te aliquid fecisse, et neque, ut secularis hic, ita fecisti.

6. Item ipse abbas Sisois sedens in cella, semper claudebat ostium suum . Dicebatur autem de ipso quoniam in die dormitionis sue, cum sederent circa eum Patres, resplenduit tanquam sol facies eius, et dixit ad eos: Ecce abbas Antonius uenit. Et post pusillum rursum dicit eis: Ecce chorus prophetarum uenit. Et iterum amplius facies eius resplenduit, et dixit: Ecce chorus apostolorum uenit.  Et dupliciter refulsit adhuc facies eius; et ecce ipse quasi cum aliquibus loquebatur. Deprecati sunt autem senes illum, dicentes: Cum quo loqueris, Pater? Qui dixit eis: Ecce angeli uenerunt accipere me, et rogo ut dimittar penitere modicum. Dicunt ei seniores: Non indiges penitentia, Pater. Dixit autem illis: uere nescio meipsum uel initium penitentie arripuisse. Et cognouerunt omnes quia perfectus esset. Et rursum subito facta est facies eius sicut sol, et timuerunt omnes. Dixit autem eis: uidete, ecce Dominus uenit, dicens: Afferte mihi uas electionis eremi. Et continuo reddidit spiritum. Et factus est sicut fulgur, et repletus est totus locus ille odore suauitatis.

 7. Dicebant de abbate Hor  : Quia neque mentitus est unquam, neque iurauit, neque maledixit hominem, neque si necesse non fuit, locutus est alicui.

8. Idem abbas Hor dicebat discipulo suo: uide ne aliquando alienum uerbum adducas in cellam istam.

9. Duo quidam magni senes ambulabant in eremo que est iuxta Scythim: et audientes murmur cuiusdam uocis de terra, quesierunt introitum spelunce, in quam ingressi repererunt ibidem quamdam aniculam, uirginem sanctam, iacentem infirmam, et dicunt ei: Quando huc aduenisti, anus; aut quis est qui tibi ministrat? Nihil enim inuenerunt in ipsa spelunca, nisi solam ipsam iacentem infirmam. At illa dixit:  Trigesimum octauum annum habeo in spelunca hac eremi cum tanta sufficientia seruiens Christo, et non uidi hominem nisi hodie; misit enim uos Deus, ut sepeliatis corpus meum. Cumque hoc dixisset, quieuit in pace. Patres uero illi glorificauerunt Deum, et recondito corpusculo eius, recesserunt in locum suum.

10. Narrauerunt de quodam solitario quia exiit in eremum uestitus lineo sacco tantum. Cumque perambulasset tres dies, ascendit supra petram, et uidit sub ipsa uiridem 654 herbam, et hominem pascentem tanquam bestiam. Descendens autem occulte, tenuit eum; senex uero ille cum esset nudus, nec ferre posset odorem hominum, angustiatus uix potuit euadere de manibus eius, et fugiebat. Ille quoque  frater exiit, post ipsum currens et clamans: Exspecta me, quia propter Deum te sequor. At ille conuersus, dixit ei: Et ego propter Deum fugio abs te. Frater autem ille post hec proiecit leuitionem  , qua erat indutus, et sequebatur eum. Quem cum uidisset senex, quia iactauerat indumentum suum, sustinuit eum. Et cum appropinquasset ei, dixit ad illum senex: Quando proiecisti materiam mundi abs te et, et ego te exspectaui. Rogabat autem frater ille, dicens: Pater, dic mihi uerbum quo saluus efficiar. Qui dixit ei: Fuge homines, et tace, et saluus eris.

11. Narrabat quidam solitarius fratribus, qui erant in Raythum ubi sunt septuaginta arbores palmarum   , in locum, ubi applicuit Moyses cum populo, quando egressus est de terra Aegypti , sic dicens: Cogitaui aliquando debere me ingredi in interiorem eremum, si forte inuenirem aliquem interius me habitantem in eremo, et seruientem Domino nostro Iesu Christo. Ambulans autem quatuor dies ac noctes inueni speluncam; et cum appropinquassem, respexi intus, et uidi sedentem hominem, et pulsaui secundum consuetudinem monachorum, ut egredientem salutarem eum. At ille non mouebatur; requieuerat enim in pace. Ego autem nichil dubitans introiui: et cum tenuissem scapulam ipsius, confestim dissolutus est, et factus est puluis. Deinde aspiciens, uidi colobium pendens; cum uero et hoc  tenuissem, dissolutum est, et in nichilum redactum est [1 1Kb] .

Cum autem de hoc hesitarem, egressus sum inde, et perambulabam in desertum, in quo rursus aliam reperi speluncam, et uestigia hominis ibidem [2 1Kb] . Factus sum autem alacrior. Appropinquans autem ad ipsam speluncam, ut iterum pulsaui, et nemo mihi obaudiuit, ingressus nullum inueni: stans autem foras speluncam, dicebam intra meipsum: Quia hic oportet uenire hunc seruum Dei, ubicunque fuerit. Cum uero iam preterisset dies, uidi bubalos uenientes, et illum seruum Dei uenientem cum eis nudum, de capillis cooperientem que inhonesta erant corporis sui. Qui appropinquans mihi, existimabat me spiritum esse, et stetit ad orationem. Nam multum  tentatus fuerat a spiritibus, sicut ipse postea dicebat. Ego autem hec intelligens, dicebam ei: Serue Dei, et ego homo sum; uide uestigia mea et contrecta me, quia caro et sanguis sum. Cum uero post orationem dicto Amen, respexisset me et consolatus fuisset, introduxit me in speluncam, et interrogabat me, dicens: Quomodo huc aduenisti? Cui ego dixi: Requirendi gratia seruos Dei ueni in hanc solitudinem, et non me fraudauit Deus a desiderio meo.

Ego autem interrogaui eum rursus, dicens: Quomodo et tu huc uenisti, et quantum tempus habes, aut quod est alimentum tuum, uel quomodo cum sis nudus, non indiges uestimento? Qui dixit mihi [3 1Kb] : Ego in cenobio eram Thebee [Al., Thebaide], et opus meum erat lini textura: subintrauit autem in  animum meum cogitatus, ut inde exiens singulariter sederem: et poteris, inquit, quietus esse, et suscipere peregrinos, et pluriorem mercedem habere ex eo, quod acquisieris de opere tuo. Ut autem consensi cogitationi huic, et opere perfeci eam, exiens edificaui mihi monasterium, ibique ueniebant qui mihi iniungebant opus. Cumque iam multum esset quod congregaueram, festinabam pauperibus ac peregrinis illud distribuere. Sed aduersarius noster diabolus inuidens mihi, sicut et semper et tunc, futuram in me fieri retributionem machinabatur auferre, eo quod festinabam labores meos Deo offerre. uidens enim unam uirginem sacram iniungentem mihi species, et eas me perficientem atque reddentem, immisit ei ut rursus mihi alias demandaret species. At uero ubi  iam consuetudo facta est ac fiducia maior, postremo etiam tactus manuum et risus, ac simul conuescere, ad ultimum concepimus dolorem, et peperimus iniquitatem. Cum autem mansissem in eadem ruina sex mensibus, postea cogitaui, dicens: Quia aut hodie, aut crastino, aut post multos annos morti addictus, eternum habebo supplicium. Si enim quis uxorem hominis uiolauerit, penis eternis legitime subiacebit; quantis tormentis dignus est, qui Christi stuprauerit sponsam? Et sic occulte in hanc eremum cucurri,  omnia relinquens illi mulieri, ueniensque huc inueni hanc speluncam, atque fontem hunc, et istam palmam afferentem mihi botryones duodecim dactylorum: per singulos menses affert mihi unum botryonem, qui mihi sufficit triginta diebus, et post hunc maturatur alter. Post tempus autem multum creuerunt capilli mei, et cum iam disrumperentur uestimenta mea, de ipsis, quam decet, partem operui corporis mei.

Dum autem rursum eum interrogarem, si in primordiis difficultatem habuisset ibidem, ait mihi: In initiis afflictus sum ualde 655 dolore iecoris, ita ut humi iacens non possem stans psalmum dicere, sed prostratus in terra, clamabam ad Altissimum. Cum autem in spelunca essem in dolore ualido atque defectione,  ut etiam nec egredi iam possem, uidi uirum intrantem et iuxta stantem ac dicentem mihi: Quid pateris? Ego autem confortatus ab eo modicum, dixi ei: Hepar doleo. Qui dixit mihi: Ubi doles? Cum uero ostendissem ei, digitos manus sue in directum coniungens, diuisit locum illum tanquam per gladium, et auellens iecur, ostendit mihi uulnera, et raso iecore manu sua in pannum ipsas scabies misit, atque rursum ipsum iecur imponens manibus suis, locum ipsum reclusit. Et ait mihi: Ecce sanus factus es, serui Domino nostro Iesu Christo sicut oportet. Et ex tunc factus sum sanus, et sine labore iam sum hic. Ego autem multum illum rogaui ut manerem in interiorem eremum. Et ait mihi: Non potes sufferre demonum impetus. Et ego hoc ipsum considerans,  rogabam ut orans pro me dimitteret me. Qui cum orasset, dimisit me. Hec uobis narraui edificationis gratia.

12. Dicebat rursus alius senex [4 1Kb] : Qui etiam dignus effectus est episcopus ciuitatis Oxyrynchi, tanquam ab alio hec audisset, sed ipse erat qui hoc fecerat. uisum est, inquit, mihi aliquando intrare in interiorem eremum, que est circa Oasa, ubi genus est Mazicorum, ut uiderem, si forte inuenirem aliquem Christo seruientem. Sumens itaque paucos paximates, et quasi dierum quatuor aquam in uase, iter meum faciebam. Transactis uero quatuor diebus, consumptisque cibis, exspectabam quid agerem. Et confidens dedi meipsum ad pergendum. Ambulaui quoque alios quatuor dies sine cibo perdurans. Cumque  ieiunium et laborem itineris ferre non posset corpus meum, in pusillanimitatem ueni, ac sic iacebam in terra. ueniens autem quidam, digito suo tetigit labia mea, tanquam si medicus de sputo oculum percurrat; statim uero confortatus sum, ita ut putarem me neque ambulasse, neque famem pertulisse. Cum ergo uidissem uenientem in me uirtutem hanc, surgens perambulabam desertum. Preteritis itaque aliis quatuor diebus, rursum fatigatus defeci. Cumque extendissem manus meas in celum, ecce  uir ille, qui pridem me confortauerat, iterum digito suo quasi liniens labia mea, confortauit me. Peracti sunt autem dies decem et septem, et post hec inuenio tugurium, et arborem palme, et uirum stantem, cuius capilli capitis erant pro indumento ipsius; qui capilli canitie eius erant candidi per totum. Erat autem et terribilis aspectu. Cumque uidisset me, stetit ad orationem. Et expleto Amen, cognouit me esse hominem, tenensque mihi manum interrogabat me, dicens: Quomodo huc aduenisti, et si adhuc constant omnia que sunt in mundo, si adhuc etiam sunt persecutiones? Ego autem dixi ei: uestri gratia, qui in ueritate Domino Iesu Christo seruitis, hanc perambulo eremum; persecutio uero cessauit per potentiam Christi. Edissere mihi nunc, obsecro  te, et tu quomodo huc aduenisti? At ille cum lamentatione plorans, cepit dicere mihi: Ego episcopus eram, et persecutione facta, multis mihi illatis suppliciis, cum iam ferre non possem tormenta, postea sacrificaui. In me ipsum autem deinde reuersus, agnoui iniquitatem meam, et dedi meipsum ad moriendum in hanc eremum; et sum degens hic annis quadraginta nouem in confessione et obsecratione ad Deum, si forte dimittatur mihi peccatum meum. Et uictum quidem prestitit mihi Dominus ex hac palma, consolationis uero indulgentiam non accepi, usque ad quadraginta octo annos: in hoc autem anno consolatus sum. Hoc autem dicens, repente surrexit; et currens exiit foras, et stetit in oratione diu. Cum autem complesset orans, uenit ad me. Intuens autem ego faciem eius, exterritus trepidaui, factus enim  erat ipse tanquam ignis. Dixit ergo mihi: Noli timere. Deus enim te misit, ut funeri tradas corpus meum, atque sepulture. Dum autem consummasset hec dicens, statim extendens manus pedesque, finem uite fecit. Dissuta ergo tunica mea, ego dimidiam mihi tenui, et dimidia inuolutum sanctuni corpusculum abscondi in terra. Recondito ergo illo, continuo palma illa aruit, et tugurium illud cecidit. Ego autem multum fleui, obsecrans Deum, si quomodo mihi prestaret palmam illam, ut perseuerarem in loco illo residuum tempus meum. Ut autem non est hoc factum, dixi apud me: Non est uoluntas Dei. Orans ergo tendebam iterum ad seculum, et ecce homo qui liniuit labia mea ueniens apparuit mihi, atque confortauit  me, et ita conualui peruenire ad fratres, et narraui eis hec, rogans eos ne desperarent semetipsos, sed per penitentiam inuenirent Deum.

13. Frater quidam interrogauit senem, dicens: Nomen est quod saluat, aut opus? Respondit ei senex: Opus. Et ait senex: Scio enim fratrem orantem aliquando, et statim audiebatur oratio eius. Subintrauit autem in animo eius cogitatus, uelle uidere animam peccatoris et iusti, quomodo abstrahitur 656 a corpore. Et nolens Deus contristare eum in desideriis eius, dum sederet in cella sua, ingressus est lupus ad eum, et tenens ore suo uestimenta ipsius fratris, trahebat eum foras. Surgens autem frater sequebatur eum: lupus autem duxit eum usque ad aliquam ciuitatem,  et dimittens fratrem illum, recessit. Cum uero sederet foras ciuitatem in monasterio, in quo erat quidam habitans, qui habebat nomen quasi magni solitarii, ipse uero solitarius infirmus erat, exspectans horam mortis sue. Frater ille qui ibidem uenerat, uidebat multam preparationem fieri cereorum et lampadarum propter solitarium illum, tanquam per ipsum Deus panem et aquam inhabitantibus ciuitatem illam prestaret atque saluaret eos, et dicebant: Si hic finierit, simul omnes moriemur. Facta autem exitus eius hora, uidit frater ille tartaricum inferni descendentem super solitarium illum, nabentem tridentem igneum, et audiuit uocem dicentem: Sicut anima ista non me fecit quiescere, neque una hora in se, sic neque tu miserearis eius euellens eam.  Deponens igitur tartaricus ille quem tenebat tridentem igneum in cor solatarii illius, per multas horas torquens eum, abstraxit animam eius. Posthec autem ingressus frater ille in ciuitatem, inuenit hominem peregrinum iacentem in platea egrotum, non habentem qui ei curam adhiberet; et mansit cum eo die una. Et cum uenisset hora dormitionis eius, conspicit frater ille Michelem et Gabrielem descendentes propter animam eius. Et sedens unus a dextris et alius a sinistris eius, rogabant animam eius, ut egrederetur foras; et non exibat, quasi nolens relinquere corpus suum. Dixit autem Gabriel ad Michelem: Assume iam animam istam ut eamus. Cui Michel respondit: Iussi sumus a Domino, ut sine dolore eiiciatur, ideoque non possumus cum ui euellere eam. Exclamauit ergo Michel uoce magna dicens:  Domine, quid uis de anima hac, quia non acquiescet nobis, ut egrediatur? uenit autem ei uox: Ecce mitto Dauid cum cithara, et omnes Deo psallentes in Ierusalem, ut audiens psalmum ad uocem ipsorum egrediatur. Cumque descendissent omnes in circuitu anime illius cantantes hymnos, sic exiens anima illa sedit in manibus Michel, et assumpta est cum gaudio.

14. Dixit iterum qui supra, de quodam sene, quia uenit aliquando in ciuitatem, ut uenundaret uasa que operatus fuerat. Et cum explicuisset ea, contigit eum sedere ante ianuam cuiusdam diuitis, qui iam moriebatur. Sedens ergo senex ille, uidit equos nigros, et ascensores eorum nigros et terribiles, habentes  singulos baculum igneum in manu sua. Cum ergo iam peruenissent ad ianuam illam, statuerunt equos suos foras, et intrauit unusquisque cum festinatione. Infirmus autem ille uidens eos, clamauit uoce magna, dicens: Domine, adiuua me. At illi dixerunt ei: Nunc memor factus es Dei, quando tibi sol obscuratus est? quare usque in hodiernum diem non exquisisti eum, dum adhuc tibi splendor erat diei? Nunc autem in hac hora non est tibi portio spei neque consolationis.

15. Dixerunt Patres, fuisse quemdam Macarium, qui Scythi primus monasterium fecit . Est enim locus ipse eremi longe a Nitria, habens interuallum itineris die noctuque. Est autem  et grande periculum euntibus ibidem; si enim modicum quis errauerit, uagatur periclitans per eremum. Sunt autem illic omnes perfecti uiri, nec aliquis imperfectus potest in eodem loco tam feroci perdurare, quia omnino aridus est, absque ulla consolatione eorum que necessaria sunt. Hic igitur predictus uir Macarius, cum esset homo de ciuitate, coniunctus est aliquando illi Macario maiori. Et cum uenissent ad transfretandum Nilum fluuium, contigit eos ingredi in naui maiore, in qua tribuni duo quidam cum multa intrauerant extollentia, habentes intus rhedam totam eream, et equos quibus freni aurei erant, et obsecundantes quosdam milites, et pueros torques utentes, atque aliquos aureos habentes cingulos. uidentes ergo tribuni illi hos duos monachos  ueteres pannos indutos, et in angulo sedentes, beatificabant exiguitatem ipsorum. Unus uero ex tribunis illis ait ad eos: Beati estis uos, qui mundo huic illusistis. Respondens autem ille urbanus Macarius, dixit ad eos: Nos quidem mundo isti illusimus, uobis autem mundus hic illusit. Scito tamen quia non uolens hoc dixisti; utrique enim beati dicimur, id est Macarii. At ille tribunus compunctus in uerbo eius, regressus domum, exspoliauit se uestimenta sua, et cepit esse monachus, faciens eleemosynas multas.

16. Dicebant de eodem abbate Macario  maiore, quia dum ambularet aliquando in eremum, inuenit caput hominis mortui in terra iacens ; quod cum  moueret de uirga palme, quam in manu habebat, locutum est caput illud ad eum. Cui dixit senex: Quis es tu? Respondit caput illud ad senem: Ego eram sacerdos gentilium qui commanebant in loco hoc, tu uero es abbas Macarius, qui habes Spiritum sanctum Dei. Quacunque ergo hora misertus 657 fueris eorum qui sunt in tormentis, et oraueris pro eis, tunc consolantur pusillum. Dicit ei senex: Et que est ipsa consolatio? Respondit illud caput: Quantum distat celum a terra, tantum est ignis sub pedibus nostris, et super caput nostrum. Stantibus ergo nobis in medio ignis, non est ut quis facie ad faciem uideat proximum suum. Ait ergo senex cum fletu: ue illi diei, in qua natus est homo, si hec est consolatio supplicii. Rursum dixit senex: Est peius  tormentum ab his? Respondit caput illud: Maior pena subtus nos est. Dixit ei senex: Et qui sunt in ipsa? Dicit ei caput illud: Nos qui ignorauimus Deum, uel ad modicum habemus aliquid misericordie; hi uero qui cognouerunt Deum, et negauerunt eum, nec fecerunt uoluntatem eius, hi sunt subtus nos. Et post hec sumens senex caput illud sepeliuit.

17. Orante aliquando eodem abbate Macario in cella sua , uenit ei uox, dicens: Macari, nondum peruenisti ad mensuram illarum duarum mulierum illius ciuitatis. Surgens ergo mane senex, accepit uirgam suam palmeam, et cepit pergere in ciuitatem. Cum ergo peruenisset, reperto  loco pulsauit ad ianuam. Egressa autem una, suscepit eum in domum suam. Et cum sedisset, uocauit eas: que cum uenissent, sederunt cum eo. Ait autem ad eas senex: Propter uos laborem tantum pertuli; dicite mihi nunc operationem uestram, que uel quomodo est. At ille dixerunt: Crede nobis, quia hac nocte non fuimus sine uiris nostris. Quam ergo operationem possumus habere? At uero senex cum satisfactione rogabat eas, ut manifestarent ei actum suum. Tunc dixerunt ei: Nos quidem secundum seculum extranee nobis sumus; placuit autem nobis nubere duobus fratribus secundum carnem. Quindecim annis nos hodie due habitamus in una domo, et nescimus si aliquando litigauimus ad inuicem, aut uel sermonem turpem dixit una ex nobis ad alteram,  sed in pace et concordia peregimus totum tempus hoc. Subintrauit autem nobis in animum ingredi in monasterium uirginum, et rogati uiri nostri, non nobis consenserunt in hoc. Cum uero minime ualuissemus obtinere huiusmodi consillum, disposuimus testamentum inter nos et Deum, ut usque ad mortem per os nostrum non egrediatur sermo secularis. Audiens autem hoc abbas Macarius, dixit: In ueritate dico, quia neque uirgo, neque sub marito agens, neque monachus, neque secularis, sed secundum uniuscuiusque propositum. Deus omnibus prestat Spiritum sanctum.

18. Dicebant Patres de aliquo sene magno, quia cum ambularet in eremo, uidit duos angelos comitantes secum, unum a dextris, et alium a sinistris  suis. Dum uero ambularent, inuenerunt cadauer in uia iacens. Et cooperuit ille senex nares suas propter fetorem: fecerunt autem et angeli similiter. Et profecti pusillum, dixit senex: Et uos hoc odorastis? Qui dixerunt ei: Nequaquam, sed propter te cooperuimus et nos; nam immunditiam mundi huius non odoramus nos, neque appropiat nobis; sed animas, que fetorem peccatorum habent, ipsarum odorem nos odoramus.



LIBELLUS QUARTUS. Septem capitula uerborum que misit abbas Moyses abbati Pemenio. Et qui custodierit ea, liberabitur a pena.

1. Dixit senex Moyses: Quia debet homo quasi mortuus esse socio suo, hoc est mori amico suo, ut  non diiudicet eum in aliqua causa .

2. Dixit iterum: Quia debet homo mortificare seipsum ab omni re mala, priusquam egrediatur de corpore, ut non ledat ullum hominem.

3. Dixit iterum: Nisi habuerit homo in corde suo quia peccator est, Deus non exaudit eum. Dixit ei frater: Quid est in corde habere quia peccator est? Et dixit senex: Si quis portat peccata sua, non uidet peccata proximi sui.

4. Dixit iterum senex: Nisi conuenerit actus orationi, in uanum laborat homo . Et dixit frater: Quid est consensus actus cum oratione? Respondit  senex: Ut pro quibus oramus, iam non illa faciamus. Quando enim homo dimiserit uoluntatem suam, tunc ei reconciliatur Deus, et suscipit orationes eius. Interrogauit frater: In omni labore hominis quid est quod eum iuuat? Dicit ei senex: Deus est qui adiuuat. Scriptum est enim: Deus noster refugium et uirtus, adiutor in tribulationibus que inuenerunt nos nimis .

5. Dixit frater: Ieiunia et uigilie, quas facit homo, quid efficiunt? Dixit ei senex: Quoniam ipsa sunt que faciunt humiliari animam. Scriptum est enim: uide humilitatem meam, et laborem meum, et dimitte omnia peccata mea . Si ergo fecerit anima labores istos, miserebitur super eam Deus propter eos.

 6. Interrogauit frater senem, dicens: Quid faciet homo in omni tentatione ueniente super se, aut in omni cogitatione inimici? Ait illi senex: Flere debet in conspectu bonitatis Dei, ut adiuuet eum; et requiescet uelociter, si rogat in scientia. Scriptum est enim: 658 Dominus mihi adiutor, et non timebo quid faciat mihi homo .

7. Interrogauit eum iterum frater, dicens: Ecce homo cedit seruum suum propter peccatum quod egit, quid dicet seruus ille ? Dicit ei senex: Si bonus seruus est, dicet: Peccaui, miserere mei. Dicit ei frater: Nihil aliud? Dicit ei senex: Non. Ex quo enim culpam super se posuerit, et dixerit: Peccaui, statim miseretur ei dominus suus; finis autem horum est non iudicare  proximum suum. Quando enim manus Domini occidit primogenita in terra Aegypti, non erat domus, in qua non esset mortuus . Dicit ei frater: Quid est hoc uerbum? Respondit ei senex: Quia si conspexerimus peccata nostra, non uidebimus peccata proximi. Stultitia est enim homini habenti mortuum suum, relicto eo ire et flere mortuum proximi sui. Mori autem proximo tuo, hoc est portare peccata tua, et sine cogitatu esse ab omni homine, quia iste bonus est, et ille malus est, et ne facias malum ulli homini, neque cogites malum in aliquem, neque spreueris aliquem facientem malum, neque acquiescas facienti malum proximo tuo, et noli gaudere cum eo qui facit malum proximo suo; et hoc est mori proximo tuo. Et noli  obloqui de aliquo, sed dicito: Quia Deus cognoscit unumquemque. Noli ergo obedire detrahenti, neque congaudeas ei in detractione ipsius. Noli obedire obloquenti proximum suum; et hoc est: Nolite iudicare, et non iudicabimini . Non habeas inimicitias cum quocunque homine, neque retineas inimicitias in corde tuo, neque odio habeas eum qui inimicatur proximo suo, et non consentias inimicitiis ipsius. Noli despicere eum qui inimicitias habet cum proximo suo, et hec est pax. In his temetipsum consolare: modicum tempus est labor, et sempiterna requies, gratia Dei uerbi. Amen.

8. Dixit alius senex: Propter te homo Saluator est natus; propter hoc uenit Filius Dei, ut tu saluareris.  Factus est homo, manens Deus; factus est puer; factus est lector, accipiens librum legit in synagoga, dicens: Spiritus Domini super me, propter quod unxit me; euangelizare pauperibus misit me . Factus est subdiaconus; faciens namque de fune flagellum omnes eiecit de templo oues et boues, et cetera . Factus est diaconus; precingens namque se linteo, lauit pedes discipulorum suorum, precipiens eis fratrum pedes lauare . Factus est presbyter, et resedit in medio magistrorum docens . Factus est episcopus, et accipiens panem benedixit ac fregit, et dedit discipulis suis , et cetera. Flagellatus est propter te, crucifixus et mortuus est; et tertia die resurrexit, et assumptus est. Omnia propter te suscepit in se,  omnia iuxta dispensationem, omnia ordine, omnia consequenter est operatus, ut nos saluaret; et tu propter eum non toleras? Simus sobrii, uigilemus, uacemus orationibus, ut que placita sunt ei facientes, saluari possimus. Ioseph nonne in Aegypto est uenditus, in terra aliena? Tres pueri in Babylone captiui, nunquid cuiusquam habuerunt notitiam? Tamen Deus patrocinatus est eis, suscepit et glorificauit eos, quia timebant eum. Qui dat animam suam Deo, non habet propriam uoluntatem, sed exspectans Dei arbitrium non laborat. Nam si tuam uis facere uoluntatem, non cooperante Deo, nimium fatigaris.

9. Interrogauit frater abbatem Pastorem: Quid est quod scriptum est: Nolite cogitare de crastino ? Dicit ei senex: Ad hominem respicit  hoc, qui in tentatione est constitutus, et deficit, ut non cogitet quantum temporis in ea facturus sit, sed potius quod hodiernum est et quotidianum, futurum libenter suscipiat.

10. Interrogauit frater abbatem Ioannem, dicens: Quomodo anima habens propria uulnera, non erubescit detrahere proximo suo? Cui respondit senex per parabolam: Erat quidam homo pauper habens uxorem: qui cum uidisset aliam mulierem pulchriorem, et ipsam quoque sortitus est in coniugium. Erant autem utreque nude. Sed cum essent in quodam loco nundine, rogauerunt eum ambe, dicentes: Tecum uenire desideramus. Quas mittens nudas in dolium, cum nauicula transfretauit, uenitque ad locum. Facta autem meridie, cum una earum populo recedente uidisset  silentium, exiliuit in quemdam locum dolio uicinum uelociter, et ueteres atque conscissos pannos reperiens se precinxit, et dehinc fiducialiter uisa est ambulare. Altera uero nuda sedens intrinsecus, dicebat marito: Ecce meretrix ista nuda est, nec confunditur. Cui maritus cum dolore ait: O miraculum; hec utcunque confusionem suam cooperuit, tu uero undique nuda non erubescis culpare uel ex parte uestitam? Ita est omnis detractor, qui propria mala non uidens, aliena semper accusat.

11. Dixerunt quidam fratres abbati Antonio: uolumus a te audire uerbum, quo saluari possimus. Tunc senex ait: Ecce Scripturas audistis, sufficiat uobis. Qui dixerunt: Et a te uolumus audire, Pater.  Respondit eis senex: Audistis Dominum dicentem: Si quis te percusserit in maxilla sinistra, prebe ei et alteram . Dicunt ei: Hoc implere non 659 possumus. Dicit eis: Si ergo prebere ei et alteram non potestis, saltem de una ferte patienter. Responderunt ei: Nec hoc possumus. Dicit eis: Si neque hoc potestis, ne uelitis percutere magis quam percuti. Dicunt ei: Nec hoc possumus. Tunc senior ait discipulo suo: Succos prepara fratribus istis, quia nimis infirmati sunt. Deinde dixit eis: Si nec hoc nec illud potestis, quid faciam uobis? ergo sola oratio necessaria est pro uobis.

12. Dicebat abbas Ioannes quibusdam fratribus: Quia fuerunt tres philosophi amici, quorum unus moriens alteri reliquit filium suum commendatum ; qui in etate iuuenili prouectus, nutritoris sui adulterauit uxorem. Quo scelere cognito missus est foras. Deinde cum plurimum peniteret, non ei concessit regressum, sed ait illi: uade, et esto tribus annis inter damnatos qui metalla in flumine deponunt, et sic indulgeo tibi culpam tuam. Quo post triennium redeunte, rursus ait: uade alios tres annos, da mercedes ut iniurias patiaris. Ille uero fecit sic alios tres annos. Qui dixit ei: ueni ergo nunc ad ciuitatem Atheniensium  , ut philosophiam discas. Erat autem ad portam ciuitatis quidam senex philosophus sedens, atque intrantes contumeliis afficiebat; iniuriauit ergo et iuuenem illum. At ille iniuriatus risit. Cui senior ait: Quid est hoc, quod tibi ego iniurias facio, et tu rides? Dicit ei iuuenis:  Non uis ut rideam, qui tribus annis, ut iniurias paterer, dedi mercedes, et hodie gratis eas patior? Prorsus ob hoc ego risi. Dixitque ei senex: Ascende et ingredere ciuitatem. Cumque hoc retulisset abbas Ioannes, dixit: Hec porta Domini, et Patres nostri per multas iniurias in ea gratulantes ingressi sunt.

13. Dicebat abbas Ioannes de anima, que desiderat penitere: Quedam pulcherrima meretrix fuit in quadam ciuitate, que habuit plurimos amatores. Quidam autem uir de ducibus ueniens ad eam dixit: Promitte mihi castitatem tuam, et ego te accipiam in uxorem. Illa igitur promittente, accipiens eam introduxit in domum suam. Cumque a suis amatoribus quereretur, agnito quod ille tam magnus uir sortitus eam fuisset uxorem, dixerunt: Si accesserimus ad  ianuam hominis tam potentis, cognoueritque desideria requirentium, procul dubio puniemur; sed uenite post dorsum domus, utamur solito sibilo; cumque illa sibilantium sonum audierit, descendet ad nos, et inueniemur innoxii. Que cum audisset, signauit aures suas, et exsiliens in interiora domus ingressa est, atque clausit. Hec ita locutus senior, dicebat meretricem esse animam, amatores ei esse uitia, ducem uero uel principem dicebat esse Christum, domumque eius celorum perpetuam mansionem, sibilatores autem demones sunt maligni. Hec ergo si casta fuerit et fidelis, semper currit ad Deum.

14. Dixit abbas Pastor: Scriptum est in Euangelio: Qui habet tunicam, uendat eam, et emat sibi  gladium . Hoc intelligitur: Qui habet requiem, dimittat eam, et teneat pugnam; pugnam uero dicebat aduersus diabolum.

15. Dicebat qui supra: Quia senior quidam in partes Aegypti sedebat in cella, cui frater aliquis et uirgo quedam ministrabant. Accidit autem una die, ut uterque sibi ad senem uenientes occurrerent. Cum ergo facto iam sero ad sua remeare non possent, posuit mattam senior inter utrosque ut dormirent. Frater uero ille carnis sue pugnam non sufferens, miserandam uirginem stuprauit et perdidit, consummatoque peccato mane discessit. Senex autem cum cognouisset, futura prospiciens, tacuit in presenti. Redeuntes itaque prosequente eos sene, neque aliquam tribulationem demonstrante, ubi recessit ab  eis, ita ad inuicem loquebantur: Putasne intellexit hic senex facinus nostrum, an non? Reuersique ad eum penitentia ducti dixerunt: Sancte Pater, intellexisti quemadmodum nos seduxit inimicus atque prostrauit, an non? Qui respondit: Intellexi, fili. Dicunt ei: Et ubi fuit in illa hora mortis nostre cogitatio tua? Dixitque eis: Mea cogitatio illic erat illa hora, ubi crucifixus est Christus; stabam et flebam tam pro me, quam pro uobis. Sed quia penitentiam uestram Dominus repromisit, admoneo ut, curando uulneri quod per superbiam pertulistis, diligentius insistatis. Accepta igitur regula penitentie ab eo, recesserunt iam fortiter unusquisque certantes, donec uasa electa fieri potuissent.

16. Philosophus quidam interrogauit sanctum Antonium:  Quomodo, inquit, contentus es, Pater, qui Codicum consolatione fraudaris? Ille respondit: Meus Codex  , philosophe, natura rerum est creatarum, que mihi, quoties uerba Dei legere cupio, adesse consueuit.

17. Cum quidam uenisset ad abbatem Macarium, meridiano estu nimia siti accensus, et aquam quereret ad bibendum, Sufficit, inquit, tibi hec umbra, qua multi uiatores aut nauigantes nunc indigent, nec fruuntur.

18. Apud eumdem senem cum uerba de continentie exercitio haberem, Age, inquit, 660 fiducialiter, o fili; nam et ego per uiginti annos continuos non pane, non aqua, non somno satiatus sum. Panem quidem pensatum accipiens, aquam uero ad  mensuram, somnum autem parietibus me duntaxat inclinans subripere paululum festinabam.

19. Quidam frater interrogauit senem, utrum cum fratribus ad eos proficiscens manducare deberet. Cui senex respondit: Cum muliere, inquit, non manducabis.

20. Interrogauit quidam frater abbatem Isidorum Scythinsem de cogitatu fornicationis. Respondit ei senex: Quod quidem ueniat cogitatio fornicationis, animum conturbans et occupans, sed actum implere non preualens, neque proficiens, sed tantum impedit ad uirtutem; sobrius autem uir a se eam discutiens, ad orationem statim conuertitur.

21. Idem de eodem cogitatu respondit senex: Si  cogitationes non habemus, feris similes sumus. Sed sicut inimicus, quod suum est, exigit; nos quoque, quod nostrum est. implere debemus. Insistamus orationi, et inimicus fugatur. uaca meditationi Dei, et uinces. Perseuerantia boni uictoria est. Certa, et coronaberis.

22. Dixit senex: Homo habens mortem pre oculis, omni hora uincit pusillanimitatem.

23. Dixit abbatissa Syncletica: Aduersarius noster facilius a nichil possidentibus superatur. Non enim habet quo ledat eos, quia plerique memores angustie atque tentationum a Deo separantium, in ablatis pecuniis ceterisque facultatibus feriri consueuerunt.

24. Rursus que supra: Qui uisibiles, inquit, diuitias ex multis laboribus atque marinis periculis colligunt,  dum plura lucrantur, plurima concupiscunt, et presentia quidem tanquam nichil existimant. Nos uero necessaria pro timore Dei renuimus possidere.

25. Dixit senex: Qui in anima sua memoriam malitie ligat, similis est ignem inter paleas occultanti.

26. Dixit quidam senex: Si de uita eterna sermonem cuiquam facis, dic uerbum audienti cum compunctione et lacrymis; alioquin non dicas, ne inueniaris inutilis, alienis uerbis alios saluare festinans. Peccatori namque dixit Deus: Quare tu enarras iustitias meas, et assumis testamentum meum per os tuum ? Dic ergo: Canis sum, imo canis melior est me, propter quod et amat dominum suum, et ad iudicium non est uenturus.

27. Interrogauit quidam frater seniorem, dicens:  Quomodo anima diligit immunditiam? Dicit ei senior: Anima quidem corporales plerumque desiderat passiones, sed spiritus Dei est, qui eam retinet. Flere ergo debemus, et immunditias nostras attendere diligenter. uidisti Mariam, quemadmodum, cum se ad sepulcrum Domini inclinasset, et fleret, uocauit eam Dominus; sic erit et anime.

28. Interrogauit frater seniorem: Quid sunt peccata? Dicit ei senex: Peccata sunt cum homo sua delicta uelut nichil despiciens, alios docere conatur. Propterea dicit Dominus: Hypocrita, eiice primum trabem de oculo tuo, et tunc uidebis eiicere festucam de oculo fratris tui .

29. Interrogauit frater seniorem: Quid agam, quod animus meus in paruo labore me uulnerat? Dicit  ei senex: Non miramur Ioseph, cum esset puer in Aegypto, in terra colentium idola: quemadmodum tentationes uiriliter pertulit, et Deus glorificauit eum usque in finem. uideamus et Iob quod se usque in finem non relaxauerit timens Deum, unde eum nullus a spe Dei mouere preualuit.

30. Interrogatus est senior a quodam militante: Si Deus recipit penitentem. Qui cum eum pluribus edificasset sermonibus, postremo ait ad eum: Dic mihi, dilectissime, si chlamys tua conscissa sit, proiicis eam? Qui respondens ait: Non, sed resarciens utor ea. Dicit ad eum senior: Si ergo tu parcis proprio uestimento. Deus sui imagini non indulget?

 31. Erat quidam frater in cella, qui post expletas sacras missas, cum presbyter dimitteret ecclesiam, exspectabat donec omnes egrederentur, ut aliquis eum teneret ad manducandum. Una ergo dierum expleto conuentu, ante omnes egressus est, et currebat ad cellam suam: quem intuens presbyter currentem miratus est. Cumque transacta septimana uenisset frater ille in collectam ecclesie, dicit ei presbyter: Dic mihi, frater, quod uerum est, que causa fuit circa te, qui per omnes quidem conuentus ecclesie remanebas ultimus omnium, in collectione autem preterita ante omnes egressus es? Cui frater ille respondit: Quia abstinebam ne mihi coquerem, et ideo exspectabam ut aliquis me teneret ad manducandum. Illa uero collecta, priusquam uenirem in  ecclesiam, coxi mihi pusillum lenticule, ideoque consummato sacro mysterio ante omnes exiui. Audiens autem hec presbyter, dedit mandatum in ecclesia, dicens: Fratres, antequam ueniatis ad ecclesie collectam, coquite uobis pusillum cocture, ut 661 propter illud cum alacritate festinetis recurrere in cellis uestris.

32. uenit aliquando iudex regionis alicuius in prouincia abbatis Pastoris. uenientes autem habitatores loci illius rogauerunt abbatem, ut ueniens rogaret eum. Qui dixit eis: Sinite me tres dies, et tunc uenio. Orauit ergo senex ad Dominum, dicens: Domine, noli mihi dare hanc gratiam; alioquin non me permittent homines sedere in loco isto. ueniens ergo senex rogabat iudicem. At ille dixit: Pro latrone  rogas, abba? Gauisus est autem senex, quia non obtinuit apud iudicem gratiam, quam postulauit, et sic rediit in cellam suam.

33. Dicebant seniores: Quia quando intrabat Moyses in nube, cum Deo loquebatur; quando autem exibat de nube, cum populo: sic et monachus, quando in cella sua est, cum Deo loquitur; egrediens autem de cella, cum demonibus est.

34. uenit quidam adolescens ad abbatem Macarium, ut sanaretur a demonio. Et dum esset foris stans, ecce aduenit quidam frater de alio monasterio, et concubuit in peccatum cum adolescente illo. Egressus autem senex cernit fratrem illum peccantem cum paruulo illo, et non eum increpauit, dicens: Si Deus, qui plasmauit eos, uidens, patientiam in illis  habuit, qui si uellet, incenderet eos, ego quis sum, qui arguam eos [1 1Kb] ?

35. Dicebant de aliquo sene, quia in inferiores partes Aegypti sedebat quietus, et unus secularis fidelis ministrabat ei. Contigit autem ut filius illius secularis infirmaretur: qui multum rogabat senem, ut ueniens oraret pro puero. Surgens quoque senex abiit cum ipso. Precurrens autem ille, securus introiuit in domum suam, dicens: uenite in obuiam solitario illi. uidens autem eos senex a longe exeuntes cum lampadibus, cognouit quia sibi uenirent in occursum; et exuens uestimenta sua, misit illa in flumine, et cepit lauare ea, stans nudus. Minister  autem eius ille laicus erubuit, uidens eum nudum; et rogauit homines illos, dicens: Reuertimini, quia senex iste mente excessit; ueniensque ad senem, dixit ei: Quid hoc fecisti? Omnes enim dicebant: Quia demonium habet senex iste. Qui dixit: Et ego uolebam hoc audire.

36. Interrogauerunt quidam seniores abbatem Pastorem, dicentes: Si uiderimus aliquem fratrem peccantem, arguemus eum? Respondit eis abbas Pastor: Ego interim si necesse est transire per inde, et uidero cum peccantem, pretereo, et non arguo eum: sed quia scriptum est: Que uiderunt oculi tui, his testimonium perhibe ; ideo ego dico uobis, quia si non palpaueritis manibus uestris, nolite testificari. Aliquando enim quidam frater seductus  est in huiuscemodi re, et apparuit ei quasi quod frater quidam cum muliere peccaret. Qui cum multum impugnaretur a cogitationibus, existimans simul eos coire, abiit et pulsauit eos pede suo, dicens:  Cessate iam. Et ecce erant manipuli messis tritici. Ideoque dixi uobis, nisi et manibus uestris palpaueritis, nolite testificari.

37. Dicebant de quodam fratre, quia sedebat in eremo, et seducebatur a demonibus per annos plurimos, ipse uero existimabat, quia angeli essent. Egrediebatur autem pater eius secundum carnem per tempus, et uisitabat eum. Una autem dierum tulit bipennem secum, dicens: Quia reuertens afferam mihi pauca ligna. Et preueniens unus demonum, dixit ad filium eius: Ecce diabolus uenit ad te in similitudinem patris tui, habens bipennem in sporta sua, ut impugnet te: tu ergo preueniens, tolle bipennem ab eo, et repugna illum. Igitur pater eius uenit secundum consuetudinem, et accipiens filius  ipsius bipennem ab ipso, percussit eum, et occidit. Et continuo adhesit ei spiritus malignus, et offocauit eum.



DE uITIS PATRUM LIBER SEPTIMUS, SIuE uERBA SENIORUM AUCTORE GRAECO INCERTO, INTERPRETE PASCHASIO S. R. E. DIACONO.





PRAELUDIUM.

664 Nihil habeo quod huic libro premittam, preter iam dicta in prolegomeno generali 9, ubi diximus auctorem esse grecum incertum, quem nondum uidi a quoquam proditum; et Prolegomeno 14, ubi de Paschasio interprete inquisiuimus.





Prologus.

Domino uenerabili patri Martino presbytero et abbati Paschasius.

uitas Patrum Grecorum  facundia studiose conscriptas, iussus a te, sanctissime pater, in Latinum transferre sermonem, in insolito, si licuisset, opere renuissem. Neque enim unquam quid scribi, ue legi, uel excudi potest, ingenio aut conscientia cordis prohibente. Scire enim me quod nichil sciam, non audeo dicere, ne uerbum hoc sapientissimo Socrati surripiam. Sed quia tua pariter necesse est iussione utar, non gloriabor ingenio; sed fidem quam tibi debeo etiam in opere iniuncto prestabo. uerum quia eloquentium uirorum libri sunt plurimi sermone Latino conscripti, quorum lectionis expertum esse te etiam astruente testificor, si quid de illis aut hic insertum forte repereris, 665 ut minus elegantur expressum, ne mee culpe deputetur, exoro; quia sicut in dato mihi Codice reperi ea scripta, sic transtuli, licet nec ea studiose posse me proferre profiteor. Unde restat ut quod te iubente cepi, te orante perficiam: que tamen si scribenda decreueris, ut tuo polire sermone digneris, exposco. Neque enim mihi liquebit quedam placuisse tibi, si non et aliqua displicuisse cognouerim.





uERBA SENIORUM. [1Kb] *



CAPUT PRIMUM. Contra gastrimargiam deuincendam et desideria gule.


1. Quidam frater, quemadmodum in cella propria degere deberet, abbatem Sisoium requisiuit . Cui respondit abbas Sisoi: Comede, inquit, panem tuum, et salem, et non sit tibi necessitas aliquid excoquendi, aut longius euagandi.

Alteri quoque idem requirenti, respondit Daniel propheta, cum dixit: Panem desideriorum non comedi .

2. Dixit unus senex ad alterum senem habentem  caritatem, et suscipientem tam monachos multos quam seculares: Lucerna quidem multis lucet, rostrum tamen proprium incendit .

3. Dixit unus ex Patribus: Quia inuenitur homo multum comedens, et adhuc esuriens, continens se; alter autem comedit parum, et satiatur . Qui autem multum comedit, et adhuc esuriens continet se, maiorem mercedem habet, quam ille qui parum comedit, et satiatur.

 4. Dixit quidam senex: Ne quod desideraueris, aliquando manduces: comede autem quod transmissum tibi fuerit a Domino, et gratias age .

5. Quidam frater impugnabatur a spiritu blasphemie, et erubescebat dicere; et quoscunque audisset magnos senes, pergebat ad eos ut illis declararet; et mox ut peruenit, erubescebat dicere . Cum tamen frequenter ad abbatem Pimenium ueniret, uidit eum senex habentem cogitationes, et dixit ei: Ecce frequenter uenis ad me habens cogitationes, et sic iterum remeas tristis, tecum illas portans: dic ergo, fili mi, quid est quod habes? At ille dixit: In blasphemia impugnat me diabolus, et erubesco dicere. Et mox ut aperuit causam, leuior  eius impugnatio apparuit. Et dixit ei senex: Ne contristeris, fili; quando enim hec cogitatio aduenit, dic: Ego hac causa opus non habeo: blasphemia tua super te sit, Satanas. Hanc enim causam anima non uult: quamcunque causam anima noluerit, non diu permanebit. Et ita frater ille discessit.

6. Dixit abbas Moyses: Per has quatuor res pollutionis passio gignitur: per abundantiam esce et potus, et satietatem somni, per otium et iocum, et ornatis uestibus incedendo .

7. Idem dixit: Corporee multe sunt passiones. Et dicit ei frater: Et que sunt, abba? At ille respondit: Quia Paulus apostolus dicit: Fornicatio et immunditia, uel omnis cupiditas nec nominetur in uobis, sicut decet sanctos ; uisus quoque et  fiducia frequenter ad prelium ueniunt.

8. Abbas Macarius referebat quod cum maneret in illa solitudine ubi solus residebat , inferius autem fuit altera solitudo, que plena erat multis fratribus, sero per uiam circumspiciens, uidit demonem uenientem in figura hominis uestitum linea tunica perforata; et per singula foramina uasa parua pendebant, et dixit ei senex: Quo uadis, maligne? Et respondit ei: uado commonere fratres qui sunt inferius. Ait senex: Et propter quid tot uascula tecum fers? At ille dixit: Gustum fero fratribus; et ideo tanta fero, ut si unum non placuerit, porrigam aliud; quod si et illud displicuerit, ostendam aliud; et sic fieri non potest, nisi unum aliquid ex illis placeat  eis. Et hec dicens, discessit. Permansit autem senex in eodem loco, iterum per uiam circumspiciens, usquequo demon rediret et cognosceret que indicaret. Et cum rediret, dixit ei: Saluus sis. At ille respondit: Quid mihi istud uerbum, quia omnes mihi contrarii facti sunt, et nullus consilis meis acquiescit? Dixit ei senex: Ergo neminem ibi habes amicum? At ille respondit: unum habeo amicum, ipse mihi consentit. Et quoties uiderit me huc atque illuc, cito conuertitur ad me uelut uentus. Cumque nomen eius ab eo requisiuit, dixit: Quia Theopistus [Ruffin, Theopemptus; Pelag., Theoctistus] dicitur. Et mox euanuit. Exsurgens itaque confestim abbas Macarius, descendit ad inferiorem eremum.  Quem cum uidissent fratres a longe, egressi sunt obuiam ei; et unusquisque sperans quod apud se maneret, preparabat se. At ille requirens cellam Theopisti, ad eum profectus est. Cumque cum gaudio illum suscepisset, et essent uterque soli, dicit ei abbas Macarius: Quemadmodum tecum est, frater? At ille respondit: Interim orationibus tuis bene est. Et senex ait: Non te impugnant 666 cogitationes? At ille ait: Interea bene sum. Erubescebat enim dicere. Et dicit ei senex; Ecce quot annis sum in solitudine, et ab omnibus honoror; et in hac etate, cum sim senex, moleste sunt mihi cogitationes. Respondit Theopistus, et ait: Crede, abba, quoniam et mihi. Tunc senex singulas cogitationes quasi se impugnantes fingebat, usquequo confiteretur illi totum  Theopistus. Post hec dixit senex: Quemadmodum ieiunas? At ille dixit: usque ad nonam. Dicit ei senex: Ieiuna usque ad uesperam, et de Euangelio uel de aliis Scripturis, sine cessatione semper aliquid meditare: et quoties tibi aliqua cogitatio superuenerit, nunquam deorsum aspicias, sed sursum oculos cordis intende, et mox Dominus adiutor tibi erit. Et ita discessit ad propriam solitudinem. Et dum insisteret orationi, circumspiciens uiam, iterum uidit demonem eumdem, et requirit eum: Quo uadis? At illi simili modo, fratres commonere, respondit. Cum autem reuerteretur, interrogauit eum senex: Quemadmodum nunc se habent fratres? At ille dixit: Male, quoniam omnes agrestes effecti sunt, et quod de omnibus peius est, unum quem habui amicum  obedientem mihi, et ipse nescio unde conuersus, omnibus asperior est; et iuraui me non calcaturum illum locum, nisi post multum tempus. Et hec dicens, discessit.

9. Interrogauit quidam frater super cogitationes suas abbatem Pimenium. Et respondit senex: Monachus si uentrem, et luxuriam, et linguam renuerit, et uagationem non fuerit sectatus, confido quia non morietur, sed uiuet in perpetuum 

10. Duo fratres ad abbatem Eliam uenerunt, impugnati a cogitationibus . Et uidens eos senex, quod corpulenti essent, tanquam ad discipulum suum subridens, dixit: uere, frater, ego erubesco pro te, quia sic in sagina nutristi corpus  tuum: quia esca uermium sumus, cum profitearis te esse monachum; pallor enim cum humilitate, et macies, decus est monachi. Item dixit: Quia monachus edens multum, et operans multum, non confidat; qui autem parum edit, etiam si parum operetur, confidat et agat uiriliter.



CAPUT II. Contra philargyriam, et de perfecta abrenuntiatione.

1. Quidam iuuenis uolebat abrenuntiare mundo , et frequenter eum egressum de domo sua reuocabant cogitationes inuoluentes plurimis negotiis; erat enim diues ualde. Uno die egresso eo, hostes immundi circumdederunt eum, et multum puluerem excitauerunt  ante illum. Ille uero confestim exspolians se, et iactans uestimenta sua, currebat nudus ad monasterium. Declarauit autem Deus uni seni, dicens: Surge, et suscipe athletam meum. Surgens ergo senex, obuiauit illi nudo; et cognoscens causam, admiratus est, et dedit illi habitum monachalem. Quando autem aliqui ueniebant ad senem requirere de cogitationibus uariis, instruebat eos de abrenuntiatione mundana, et dicebat. Illum fratrem requirite, qui nec indumenta sui corporis seruauit, quia ego ad mensuram renuntiationis istius necdum perueni.

2. Dicebat autem Paulus abbas Galata: Si aliquas res uoluerit monachus in cella sua habere preter eas sine quibus non potest uiuere, frequenter cogitur  e cella egredi, et ita a demonibus preuaricatur ac decipitur . Hic autem ipse Paulus in una quadragesima cum sextario lentis et paruo uasculo aque perdurauit, et unam mattulam faciens, eamdem texebat et retexebat, ne tantummodo foras exiret.

3. Quidam frater requisiuit senem, dicens: Fac, abba, caritatem, et dic mihi sermonem, quid debeam in iuuentute congregare, ut habeam illud in senectute. Respondit senex: Aut Christum adipiscere, et cogita de te; aut certe pecuniam, ne mendices; ergo tuum est eligere aut Dominum Deum, aut mammonam.

4. Frequenter abbas Agathon suum discipulum commonebat, dicens: Ne aliquando tale aliquid tibi  acquiras, quod fratri te petenti dare pigeat, et per hoc inueniaris mandata Dei transgrediens. Qui petit, da ei; et uolenti a te mutuari, ne auertaris .



CAPUT III. Nihil dolendum monacho, si quid perdiderit aut amiserit.

1. Abbas Macarius dum esset in Aegypto, et egressus fuisset de cella sua, regressus inuenit quemdam latronem furantem id quod in cella sua haberet . Stetit ergo et ipse tanquam peregrinus, et carricauit animal cum illo; et cum magna patientia deduxit eum, dicens: Nil intulimus in hunc mundum : Dominus dedit, Dominus abstulit, sicut illi placuit, ita factum est, benedictus Dominus in omnibus.

 2. Quidam frater uicinus cuiusdam magni senis, occulte ingrediebatur cellam eius; et quidquid habebat senex, furabatur . Cum autem uideret senex, non illum arguebat, sed amplius operabatur, dicens: Puto, 667 frater ille necessarius est. Habebat ergo senex grandem tribulationem ex penuria panis. Cum autem moriturus esset, et circumdedissent eum alii fratres, ille cum uidisset illum fratrem qui solebat illi furari, dicit ei: Accede huc ad me, frater. Et apprehendens manus eius, osculatus est eas, dicens: Gratias ago manibus istius fratris, quia propter eum arbitror me iturum in regnum celorum. Ille autem  compunctus, et agens penitentiam, factus est et ipse strenuus monachus, ex actibus suis quos uidit.



CAPUT Iu. Quod tolerantia paupertatis in requiem ducit.

1. Dicebat unus ex senibus: Nihil inuenimus scriptum de Lazaro illo paupere quod aliquam uirtutem fecisset; nisi hoc tantum, quia nunquam aduersus diuitem murmurauit, quamuis illi nullam misericordiam faceret; sed cum gratiarum actione portauit laborem paupertatis sue, ideoque in sinum Abrahe susceptus est.

2. Item dixit: Quia non oportet quemquam cogitare, nisi de timore Dei. Nam etsi coactus fuerit de corporali necessitate esse sollicitus, nunquam cogitet de ea ante tempus.



CAPUT u. De reprimenda auaritia.


1. Abbas Siluanus dum modicum discessit a cella, discipulus suus Zacarias cum aliis fratribus sepem horti amouit, et fecit hortum maiorem. Quod postquam regressus senex agnouit, tulit melotem suam ut discederet. At illi proiicientes se ad pedes eius, propter quid hoc faceret, ut indicaret, postulabant. Tunc senex ait: Non ingredior, inquit, in cellam hanc, nisi sepes fuerit in locum suum reuocata. Quo mox facto, ita regressus est.

2. Quidam frater requisiuit senem, dicens: Si mihi debet paucos nummos frater, iubes ut repetam eos ? Cui senex: Semel tantummodo illi dic cum humilitate. At ille dixit:  Quod si semel dixero, et nichil mihi dederit, quid faciam? Tunc senex ait: Ulterius ei nichil dicas. At ille iterum ait: Et quid faciam, quia non possum uincere cogitationem meam, nisi fuero illi importunus? Dicit ei senex: Dimitte cogitationes tuas, tantummodo fratrem tuum ne contristeris, quia monachus es.

3. Abbas Agathon uolentibus emere opera manuum suarum, cum requie uendebat: pretium autem erat, cribri quidem nummi centum; sportelle uero, ducenti quinquaginta; et uolentibus comparare dicebat pretium, et quidquid illi dedissent, suscipiebat tacens, nec aliquando dinumerans. Dicebat enim: Quid mihi prodest concertare cum illis, ut illi peccent forsitan iurantes, et quando superfuerint nummi, erogem  illos fratribus? Sed quia Deus non uult huiuscemodi eleemosynam a me, neque illi placet ut aliquem permittam in sacrificando peccare. Et dum illi frater diceret: Et panis in cellam unde uenturus est? dixit ei: Quid enim panis hominum in cella?



CAPUT uI. Contra iram, et de origine ire.

1. Dixit quidam ex sanctis Patribus : Ira per hos quatuor actus exsurgit, propter cupiditatem auaritie dandi et accipiendi, resque alienas rapiendi, et si quis propriam sententiam amans defendit; et si quis se uult honoribus esse dignum; et si quis doctorem se esse uult, plus omnibus sapientem se esse sperans. Ira etiam per hec quatuor  humanos sensus obscurat, si odio habuerit homo proximum suum, aut si pro nichilo habuerit, aut si inuiderit illi, aut si detractauerit de eo. Ad hoc sanctum Ioannem euangelistam ostendam auctorem: Qui odit, inquit, fratrem suum, in tenebris est, et nescit quo eat, et manet in morte . Passionis autem huius retributio quatuor modos habet: primum ex corde, secundum ex facie, tertium ex lingua, quartum ex facto. Si quis ergo potuerit ita portare malum, ut non ingrediatur in corde, non peruenit usque ad faciem. Si autem uenerit in faciem, custodiat linguam suam, ne loquatur illud. Quod si locutus fuerit, uel hoc custodiat, ne reddat in facto, sed mox abscidat a corde. Tres enim gradus sunt hominum in passione ire. Nam qui nulli uoluntarie  nocet, et resistentibus non iniuriatur, et parcit proximo suo, hic secundum Christi naturam est. Qui autem nec alium ledit, neque se ledi uult, hic secundum Adam est. Qui uero aliis nocet, aut iniuriatur, aut calumnias ingerit, aut usuras exigit, hic secundum diabolum est.

2. Quidam fratres uenientes ad abbatem Antonium, postulabant ab eo audire sermonem per quem saluarentur . Quibus ille ait: Scripturas audiuistis, et scitis que uobis a Christo sufficiant. At illi, ut ipse quoque aliquid eis dicere dignaretur, instabant. Tunc dicit eis: Euangelium dicit: Si quis te percusserit in maxillam dexteram, prebe illi et alteram . At illi se facere hoc non posse dixerunt. Respondit senex: Prebere alteram  non potestis? uel in illam iterum, si uoluerit, 668 ferire sustinete. Sed cum neque hoc se posse facere testarentur, dicit eis senex: Ergo si hoc non potestis, ne reddatis malum pro eo quod accepistis. Et cum idem uerbum, quod superius dixerant, repeterent, dixit abbas Antonius discipulo suo: uade, fac illis escas, ut comedant, uides enim quod ualde infirmi sunt. Et ait ad illos: Si enim hoc non potestis, et alterum non uultis, quid a me requiritis? ut uideo, necessaria est uobis oratio, per quam infirmitas uestra sanetur.



CAPUT uII. De retribuendo bonum pro malo.

1. Quidam ex fratribus ab alio passus iniuriam, uenit ad abbatem Sisoim; et contumelie genus exponens,  addebat: Cupio me uindicare . Senex autem rogabat eum, ut relinqueret Deo uindictam. At ille iterum, Non desistam, inquit, nisi fortiter me uindicauero. Cui abbas Sisois ait: Quia semel hoc in animo posuisti, saltem oremus. Et exsurgens senex his uerbis cepit orare: Deus, iam non es nobis necessarius, ut pro nobis sollicitus sis, quia nos ipsi, sicut iste frater dicit, et uolumus et possumus uindicare. Quod cum ille frater audisset, ante pedes senis prostratus, ueniam precabatur, promittens se cum illo cui irascebatur nunquam deinceps esse certaturum.

2. Quidam frater cum ab altero iniuriaretur, uenit et annuntiauit seni . Cui senex  respondit: Satisfac cogitationi tue, quoniam frater non uult te iniuriari, sed peccata tua submittunt illum. Nam in omni tentatione que tibi contigerit, per omnia ne arguas eum; nisi tantummodo dic: Quia propter peccata mea contingunt mihi hec.

3. Dicebat frequenter abbas Pimenius: Malitia nunquam exsuperat malitiam: sed si quis malefecerit tibi, tu illi bonum redde, ut per bonitatem uincas malitiam .

4. Quidam frater erat , qui quanto plus eum aliquis iniuriabatur aut incitabat, tanto magis ad eum recurrebat, dicens: Isti sunt qui nobis occasionem prebent ad perfectionem nostram; qui autem beatificant nos, decipiunt nos, et semitam pedum nostrorum  subuertunt .

5. Alius erat senex, si quis detraxisset ei, ille festinabat, si uicinus ei erat, per seipsum bene remunerare illum; quod si longius manebat, transmittebat ei munera .



CAPUT uIII. De non retribuendo inimicis

1. Quidam frater interrogauit abbatem Sisoi , dicens: Si latrones aut barbari super me irruerint, occidere me uolentes, et ego si preualuero, iubes ut occidam? Cui ille respondit: Ne facias istud, ne nomineris homicida, sed totum Deo contrade; et quidquid tibi contigerit aduersi, profitere hoc tibi propter peccata tua uenire; si quid uero boni fueris consecutus, diuine dispensationi totum  debes ascribere.

2. Erat eremita quidam magnus in monte qui dicitur Athabeos [Ruffin. Athlibeus], et uenerunt super eum latrones . Cum autem ille uocem dedisset, de uicinis locis fratres alii confluentes comprehenderunt eos. Quos transmissos in ciuitatem iudex misit in carcerem. Fratres uero illi contristati sunt nimis, quia propter eos latrones traditi essent ad penam; et uenientes ad abbatem Pimenionem, narrauerunt ei factum. Qui scripsit ad eremitam, dicens: Reminiscere primam proditionem, unde facta est, et tunc uidebis secundam proditionem. Nisi enim proditus fuisses ab interioribus tuis, secundam publicationem nunquam perpetrasses. Cumque ille talem audisset sermonem, compunctus  est; et cum esset in illa regione nominatus, et per multum tempus de cella sua non exiens, exsurgens tamen in ciuitatem, et expellens latrones de carcere, liberauit eos publice



CAPUT IX. De perfecta patientia.

1. Quidam uidens laboriose portantem in lecto mortuum , dicit ei: Mortuos portas? si uis melius facere, uiuos porta, quia pacifici filii Dei uocabuntur .

2. Interrogantibus quibusdam fratribus abbatem Moysen sermonem, ille hortatus est discipulum suum Zacariam, ut eis aliquid diceret. Tunc ille pallium suum deposuit sub pedibus, et conculcauit illud, et  dixit: Nisi quis sic fuerit conculcatus, monachus esse non potest .

3. Abbati Ammoni prophetauit beatus Antonius, dicens: Multum habes in timore Dei proficere. Et educens eum de cella, ostendit ei lapidem, et dicit ei: uade et iniuriare lapidem hunc, et indesinenter cede illum. Quod cum fecisset, interrogauit eum sanctus Antonius, si ei aliquid lapis respondisset. At ille dixit: Non. Cui abbas Antonius ait: Ita et tu ad hanc mensuram peruenturus es, ut nullam tibi fieri arbitreris iniuriam.



CAPUT X. Quod oportet pro pace, quamuis bona sint opera, dimittere.

1. Abbas Motois edificauit sibi monasterium in  loco qui dicitur Heracleona . Et dum ibi a multis molestaretur, 669 in alterum locum transgressus est, et similiter ibi construxit monasterium. Sed per inuidiam diaboli quidam frater ibi inuentus est, qui semper iram cum eo habebat: propter hec surrexit inde, et ad proprium reuersus est uicum; et fecit illic monasterium, et reclusit semetipsum. Post tempus autem aliquantum congregati sunt senes de illo loco unde regressus est, deducentes secum illum fratrem, cum quo habuerat litem, quatenus rogarent eum, ut reducerent in monasterium suum. Postquam autem in uicina loca uenerunt, tam melotes suas quam illum fratrem ibidem dereliquerunt, ipsique profecti sunt ad senem. Et pulsantibus illis, aperta fenestra respexit, et cognouit eos.  Post orationem factam dicit eis abbas: Motois, ubi sunt melotes uestre? At illi responderunt: Ecce in uicino sunt una cum fratre, qui tecum iram habebat. Postquam hoc senex audiuit, et nomen illius et aduentum cognouit, pre gaudio ostium per quod ingressus fuerat, cum securi confregit; et egressus, cucurrit ad locum ubi erat ille frater, et prior ipse cepit agere penitentiam apud eum: et amplectens eum, introduxit in cellam suam, et per tres dies conuiuatus est cum eis, qui nunquam habebat consuetudinem ut ieiunium solueret; et surrexit, profectusque est cum illis.

2. Quidam frater requisiuit abbatem Eliam, dicens: Si contristauero aliquem, quemadmodum rogem? Respondit senex: Ex profundo cordis tui, cum dolore  age penitentiam apud, eum; et uidens Deus propositum tuum, satisfaciet ei.



CAPUT XI. Contra spiritum tristitie, qui desperationem facit.

1. Abbas Arsenius dixit: Non coctus laterculus, si missus in fundamentum fuerit prope fluuium, neque uno die sufferre poterit; si autem bene fuerit coctus, permanet tanquam lapis . Sic et homo non coctus neque inflammatus, secundum quod de Ioseph dictum est, Eloquium Domini inflammauit eum , mox in principio carnalis cogitationis dissoluitur.

2. Idem requisitus ab altero fratre dicente: Si peccauero, etiam in quocunque minuto peccato, et consumit  me cogitatio mea, et arguit me, dicens: Quare peccasti? quid faciam? Respondit senex: Quacunque hora ceciderit homo in culpam, et dixerit ex corde: Domine Deus, peccaui, indulge mihi; mox cessabit cogitationis uel tristitie illa consumptio.

3. Dicebat autem abbas Pimenius de abbate Isidoro, quia solus ille se cognouisset . Nam quoties illi dicebat cogitatio sua: Quia magnus es, tunc et ipse respondebat sibi: Nunquid talis qualis Antonius, aut certe abbas Piamon, uel reliqui Patres qui Deo placuerunt? Quoties ergo hec cogitabat, requiescebat. Quando uero inimicus, conturbans eum, suggerebat ei desperationem et penam, dicens: Quoniam post hec omnia iturus es ad tormenta, dixit ipse: Quia quamuis ego in tormenta  mittar, tamen uos subtus me inuenio.

4. Abbati Moysi frequenter apparuerunt spiritus maligni , dicentes: uicisti nos, et nichil tibi possumus facere; quoniam quoties per desperationem humiliare te uolumus, exaltaris; quoties te exaltare, ita te humilias, ut nullus de nobis accedat ad te.

5. Cum quidam ad abbatem Sisoium frequenter talem sermonem requireret , Quid faciam, Pater, quoniam cecidi? Ille respondit: Surge. Et surrexit. Et iterum se cecidisse professus est. Ait senex: Et iterum surge. Cum autem frater frequenter se cecidisse narraret, eodem senex utebatur sermone, exclamans: Non cesses surgendo, fili. Cui frater: Usquequo possum surgere, Pater,  explana. Ait senex: Quousque aut in bono opere, aut in malo deprehensus, occumbas. In quo enim opere deprehensus fuerit homo, iudicabitur.

6. Item dixit: Qui laborat, et arbitratus se fuerit aliquid facere, recipit hic mercedem suam.



CAPUT XII. Contra spiritum uane glorie.

1. Quidam frater requisiuit abbatem Pimenium: Si melius esset, remotius, an cum aliis manere ? Respondit senex: Homo si semetipsum reprehenderit, ubique potest persistere; si autem se magnificat, nusquam stat, sicut scriptum est: Qui se existimat aliquid esse, cum nichil sit, ipse se seducit . Quidquid enim homini fecerit homo, ne exsultet in eo quia mox perdet illud.

 2. Abbatem Macarium si quis cum timore uelut sanctum uirum uoluisset audire, suspectus nullum penitus a sene excipiebat responsum. Si quis uero, uelut contemnens eum, talibus uerbis compellaret: Abba Macari, quando eras camelarius et nitrum furabaris, nunquid non uapulabas a magistris, deprehensus in furto? libenter ei, quidquid requisisset, cum gaudio respondebat.

3. Abbas Nesteron, dum cum aliis ambularet fratribus in deserto, uiderunt draconem, et fugerunt . Dicit ei unus ex eis: Et tu times, abba? Cui senex: Non timeo, fili, sed 670 oportuit me fugere: quia nisi fugissem, cogitationem uane glorie non uitassem.

 4. uenit aliquando ad abbatem Zenonem in Syria aliquis frater Aegyptius, et cepit cogitationes proprias accusare, presente sene . Ille autem audiens hoc, admiratus dixit: Aegyptii quas habent uirtutes celant, et uitia que non habent manifestant; Syri autem et Greci uirtutes quas non habent predicant, et uitia que habent abscondunt.

5. Quidam senex, cum uenisset ad alium senem, dixit: Ego mortuus sum huic seculo . Cui ille alter: Ne confidas in te, donec egrediaris de corpore hoc. Nam etsi dicis tu, Quia mortuus sum; diabolus tamen necdum mortuus est, cuius innumerabiles sunt male artes.

6. Abbas Sisois, cum sedens, presente fratre altero,  factus esset in exstasi, et altero audiente nesciens suspirasset, cepit penitere, ac dicere: Indulge mihi, frater, exposco; necdum enim me cognosco esse monachum, quia audiente altero suspiraui. Quoties autem in oratione senex idem stans manus suas erexit ad celum, cito deponebat manus, propterea, si alter presens esset, ne hoc ipsum illi pro laude constaret.

7. Quidam senex habitabat in inferioribus partibus Aegypti, et sedebat quiescens . Unus autem secularis religiosus ministrabat ei. Contigit autem ut filius secularis infirmaretur. Multis ergo precibus postulabat senem, ut ueniret ad domum suam, et faceret orationem pro infante. Exsurgens uero senex, ambulabat  cum eo. Ille autem precessit, et ingressus in domum suam, dixit: uenite in occursum anachorete. Quos cum senex uidisset a longe egressos cum lampadibus, sensit quod ad se uenirent; et statim despolians se uestimenta sua misit in fluuium, et cepit lauare stans nudus. Ille autem qui ministrabat ei, uidens hec erubuit. Et rogabat homines, dicens: Reuertimini, senex enim noster sensum perdidit. Et ueniens ad eum, ait illi: Abba, quid est hoc quod fecisti? Omnes enim qui te uiderunt dixerunt: Quia demonium habet senex. Cui ille: Ego uero uolebam hoc audire.

8. Item alia uice uolebat eum aliquis uidere ex iudicibus, et precesserunt clerici, dicentes ei: Abba, prepara te, quoniam iudex audiens opera tua ueniet  ad te, benedici cupiens a te . Ille autem dixit: Ita faciam, ego preparabo me. uestitus ergo lebetone  suo, et tollens panem et caseum in manibus, adscendit in portam, et diuaricatis pedibus sedens, cepit manducare. ueniens autem cum officio suo iudex, et uidens eum, dixit: Iste est anachoreta de quo talia audiebamus? Et contemnens eum, ita discessit.



CAPUT XIII. Contra spiritum superbie.

1. Quidam senex dixit: Qui ab hominibus amplius honoratur aut laudatur, non paruum damnum patitur; qui autem ab hominibus non honoratur, desuper  gloriam accipit .

2. Item dixit: Fieri non potest ut simul herba nascatur et semen; ita impossibile est ut laudem et gloriam habentes secularium, simul et fructum faciamus celestem .

3. Item dixit : Quando cogitatio superbie, uel certe uane glorie te impugnat, perscrutare teipsum, si omnia mandata Dei seruasti, si inimicos diligis, si gaudes de gloria inimici tui, et contristaris in deiectione eius; si apud te habes, quoniam seruus inutilis es, et quod plus omnibus hominibus sis peccator; et neque tunc tam grande aliquid sapias, tanquam aliquid  boni feceris, sciens quod elata cogitatio illa omnia bona dissoluit

4. Dixit senex cuidam : Non apponas cor tuum aduersus fratrem tuum, dicens: Quomodo tu amplius sobrius es quam ille, et continentior? sed subditus esto gratie Dei in spiritu paupertatis, et per caritatem non fictam, ne spiritu exaltationis perdas laborem tuum.

5. Item dixit senex: Quantumcunque enim se deposuerit homo in humilitate, tantum quoque proficit in altum . Sicut enim superbia, si ascenderit in celum, usque ad infernum deducitur; ita et humilitas, si descenderit ad infernum, tunc exaltabitur usque ad celum.

 6. Abbas Macarius, dum diluculo palmarum folia portans ad cellam suam reuerteretur, occurrit ei diabolus cum falce preacuta, uolens eum percutere, et non ualebat . Qui exclamans, ait: Magnam uim a te patior, Macari, qui cum te cupio nocere, non ualeo; dum quecunque tu facis, ego magis exsuperem. Tu ergo interdum ieiunas, ego nunquam ullo cibo reficior. Tu sepe uigilas, me uero nunquam sopor oppressit, sed una re me uincis ipse, fateor. Cumque ab eo rem ipsam Macarius requisisset, ait: Humilitas tua sola me uincit. Hec dicente inimico, et extendente beato Macario manus suas ad orationem, spiritus immundus inter auras euanuit.

7. Quidam ex Patribus dicebat: Omnis labor sine  humilitate uanus est . Humilitas enim precursor est caritatis. Sicut Ioannes precursor erat Iesu, omnes trahens 671 ad eum: ita et humilitas attrahit ad caritatem, id est, ad ipsum Deum, quia Deus caritas est.

8. Quidam frater requisiuit a sene: Quid est humilitas? Cui senex: Arbor est uite, in altum excrescens .

9. Item dixit: Terra, in qua Deus dixit sibi sacrificium offerre, humilitas est .

10. Iterum requisitus senex quidam: Quomodo potest anima humilitatem adipisci? Respondit: Si sua tantummodo mala homo consideret. Dicebat autem,  Quia perfectio hominis est humilitas .

11. Dixit abbas Motois: Humilitas nec ipsa irascitur, nec alios irasci permittit.

12. Item dixit: Humilitas est, si quando peccauerit in te frater tuus, antequam peniteat, indulseris ei 



CAPUT XIu. Quod perfecti uiri, quamuis possint, nolunt miracula facere, ne extollantur.

1. Abbas Ioseph, dum cum aliis fratribus ad abbatem Pimenium ueniret , quidam ex parentibus predicti senis Pimenii attulit infantem, cuius facies per arreptionem diaboli fuerat deprauata; et sedens pater eius cum  eo foris monasterium, plorabat. Cum autem unus senex ad uocem flentis egressus esset, et interrogaret eum cur ploraret, ille respondit: Parens sum istius Pimenii, et ob hoc ueni, ut uideret infantem hunc. uides, domine, que huic infanti per Satanam contigerit tentatio. Timuimus enim usque nunc illum huc offerre, quia non uult nos uidere. Et nunc si cognouerit quod hic ego sum, cum confusione eiiciet me. Ego autem uos uidens, Patres, qui modo ad eum uenistis, presumpsi uenire huc. Quomodo ergo uis, uade et miserere mei, abba; et tolle infantem istum, et defer intus tecum, ut oret pro me. Quem cum senex tulisset, et ingressus fuisset in cellam, sapienti consilio usus, non illum obtulit primo abbati Pimenio, sed minoribus Patribus, et dicebat: Signate infantem,  fratres, facientes orationem, rogans per singulos senes. Et post omnes detulit illum Pimenio, At ille nolebat eum nec aspicere. Cum autem rogarent eum ut sicut omnes, sic et ipse oraret, ingemuit, et surgens orauit, dicens: Deus, sana facturam tuam, ne dominetur ei inimicus. Et signauit infantem, et mox sanus est patri redditus.

2. Cum quidam secularis in ecclesiam ueniens ab immundo spiritu teneretur, et omnes orationem fecissent, nullatenus spiritus immundus egrediebatur ab eo . Dicunt ergo inter se fratres: Quid possumus huic spiritui facere? nemo illum potest excutere, nisi abbas Besarion; sed si hoc dixerimus, ille nec ad ecclesiam acquiescit uenire. Sed faciamus taliter: quando ad  ecclesiam ante omnes solet uenire, hunc qui patitur faciamus sedere, et postea dicamus: Abba, abba, suscita hunc dormientem. Fecerunt ergo ita. Et ueniente abbate Besarione, steterunt omnes in oratione, et dicunt ei: Abba, suscita istum qui dormit. Ille autem dixit: Surge, et egredere foras. Et mox egressus est ab eo spiritus immundus, et sanus factus est ex illa hora.



CAPUT Xu. Quod utiliter aliquoties in sordidis cogitationibus relinquimur, ne extollamur.

1. Sepe dicebat beatus Antonius: Nisi pistor uelaret oculos animalis, mercedem suam recipiens, ipse consumeret . Ita et nos per Dei dispensationem tegimen accipimus, ut ea que operamur bona, non ualeamus intendere, ne nos ipsi beatificantes, possimus extollere, et mercedem propriam amittamus. Nam et ob hoc quando relinquimur in sordidis cogitationibus, necesse est ut hoc tantummodo preuideamus, ut nos ipsos et nostram sententiam condemnemus; et ea que sunt in nobis sordida, illud paruum bonum opus nostrum in nobis obscurent. Nunquam enim homo bonus est, etiam si bonus esse desideret, nisi Deus habitauerit in ipso, quia nemo bonus nisi solus Deus . Oportet autem ut nos ipsos semper ueraciter incusemus. Quando enim se quisque non reprehendit, mercedem propriam amittit.

2. Idem beatus Antonius, dum in cella propria  oraret, uenit ad eum uox, dicens: Antoni, necdum peruenisti ad mensuram coriarii, qui est in Alexandria . Quo audito, senex consurgens mane, arrepto baculo in ciuitatem festinus peruenit. Cumque ad designatum hominem peruenisset, et ingressus fuisset, ille uiso tanto uiro obstupuit. Cui dixit senex: Refer mihi opera tua, quia propter te, relicto deserto, huc ueni. Qui respondens, ait: Nescio me aliquando aliquid boni perpetrasse, unde ex cubili proprio mane consurgens, antequam in opere meo resideam, dico quod omnis hec ciuitas a minore usque ad maiorem, ingreditur in regnum Dei propter iustitias suas, ego autem solus propter peccata mea penam sempiternam ingrediar. Quod uerbum mane, et antequam quiescam sero, ex cordis  mei sentio ueritate. Quod audiens beatus Antonius, respondit: In ueritate, fili, sicut bonus artifex sedens in domo tua, 672 cum requie regnum Dei adeptus es: ego autem uelut sine discretione omne tempus meum in solitudine conuersatus, necdum uerbi tui assumpsi mensuram.

3. Quidam frater requisiuit abbatem Pimenium, dicens : Quid est, Pater, quod Apostolus dicit: Omnia munda mundis? At ille dixit: Si quis ad hunc sermonem peruenire potuerit, ut eum intelligat, uidebit se minorem esse totius creature. Cui frater: Et quomodo me possum uidere minorem ab eo qui homicida est? Respondit senex: Si potuerit homo ad sermonem hunc Apostoli peruenire, et uiderit hominem qui forte alium occiderit,  dicit in semetipso: Ille quidem hoc solum peccatum fecit, ego autem omni hora homicidium committo, meipsum interficiens. Et cum frater requireret quomodo hoc posset fieri, respondit senex: Hec sola hominis iustitia est, ut semper semetipsum reprehendat; et tunc iustificabitur, cum sua peccata condemnat.

4. Quidam frater dixit ad senem: Cogitatio mea dicit mihi, Bonus sum. Respondit ei senex: Qui non uidet peccata sua, semper ille in bonis esse se credit; qui autem uidet illa, cogitationes illi suadere non possunt quod in bonis sit; scit enim quod uidet. Opus ergo est laborare multum, ut se quisque consideret; nam negligentia, ignauiaque, et relaxatio ex cecant oculos cordis nostri.

 5. Quidam frater dixit abbati Pimenio: Cogitationes mee non permittunt me peccata mea respicere, sed Patres mei cogunt me cogitare peccata. Respondit abbas Pimenion, de abbate Isidoro referens, et dicens: Dum plangeret abbas Isidorus in cella sua, et discipulus eius in alia cella sederet, contigit ut illa hora idem discipulus ad illum ueniret, qua ille plangebat, et requisiuit eum, dicens: Quid plangis, Pater? At ille respondit: Peccata mea plango, fili. Iterum dicit ei: Non habes peccata, abba. Dicit ei senex: O fili, si peccata mea Deus manifestaret hominibus nec tres, nec quatuor sufficerent, sed nec plures.



CAPUT XuI. Quomodo uitetur detractio.

1. Quidam frater requisiuit abbatem Pimenium,  dicens: Quomodo potest homo uitare, ne loquatur male proximo suo ? Respondit senex: Ego et proximus meus due imagines sumus. Cum ergo meam imaginem reprehendero, inuenitur imago fratris mei apud me uenerabilis; quando autem meam laudauero, tunc fratris mei imaginem prauam respicio. Tunc ergo alii non detraho, si semper meipsum reprehendo; quia magnum uirum despicit, qui seipsum non considerat.

2. Dicebat quidam Patrum: Quidquid habes odio, alii ne facias . Si odis qui tibi male loquitur, neque tu male loquaris de alio. Si odio habes qui tibi facit calumniam, neque calumniam tu alicui facias. Si odio habes qui te in contemptu ducit, aut iniuriis appetit,  aut aufert quod tuum est, aut aliquid tale facit, nichil horum facias alicui. Qui autem hoc uerbum custodire potest, sufficit ei ad salutem.

3. Unus ex sanctis Patribus uidens alium negligentem, fleuit amare, dicens: ue mihi, quia quomodo hodie iste peccat, sic et ego crastino. Et monebat discipulum suum, dicens: Quamuis aliquis grauiter presente te peccauerit, ne condemnes eum; sed sic apud te sit, tanquam tu plus eo pecces, quamuis ille secularis sit, nisi forte Deum blasphemauerit, quod est hereticorum.

4. Quidam nomine Timotheus anachoreta, negligentem quemdam fratrem audiens, interroganti abbati quid illi fratri faceret, dedit consilium ut eum expelleret . Cum ergo ille expulsus  esset, tentatio uenit super Timotheum. Et cum imploraret in conspectu Dei, et diceret: Peccaui, miserere mei; uenit ad eum uox, dicens: Timothee, ideo tibi hoc euenit, quia fratrem tuum in tempore tentationis sue despexisti.



CAPUT XuII. De uoluntate proximi facienda.

1. Frater quidam requisiuit abbatem Pimenion, dicens: Quid est fides? Cui senex: In caritate et humilitate semper uiuere et facere bonum proximo suo.

2. Abbas Theodorus cum de opere manuum animeque loqueretur, dicit ad eum frater: Explana nobis  opus anime, abba, et opera manuum. Cui senex: Omnia quecunque pro mandato Dei facimus, in operibus anime reputanda sunt; que uero pro nostra agimus utilitate uel commodo, hec omnia opera manuum esse noscuntur.

3. Abbas Apollo, si quis de fratribus eum in suo requisisset opere et labore, mox pergebat cum omni letitia, dicens: Ego cum rege meo Christo uado hodie operari pro anima mea. Hec est enim merces, que anime reputatur.



CAPUT XuIII. De refutatione proprie uoluntatis.

1. Quidam anachoreta sedebat iuxta cenobium, multas uirtutes faciens . Et cum uenissent ad illum aliqui  monachi de cenobio, compulerunt eum non consueta 673 hora manducare. Et post hoc dixerunt ei fratres: Contristatus es, abba, aliquid, quia hodie contra consuetudinem fecisti? Quibus ille respondit: Tunc est mihi tribulatio, quando propriam fecero uoluntatem.

2. Quidam frater ueniens in Scythi, ut uideret abbatem Arsenium postulabat. Cumque alii fratres ei, ut paululum requiesceret, suaderent, respondit: Non manduco panem, nisi illum uidere meruero. Tunc unus ex fratribus ipsum duxit ad abbatem Arsenium, pulsatoque ostio cellule, introduxit eum. Deinde suscepti, et oratione facta, consederunt. Cum autem beatus taceret Arsenius, ille, qui fratrem adduxerat, ait: Ego discedo. Sed et is qui ex magno  desiderio uenerat, uidens quia nichil ei locutus fuisset abbas Arsenius, pre uerecundia tacitus sedens, dixit: Et ego quoque tecum, frater, abscedo. Ac sic uterque discesserunt. Postulabat autem ut etiam ad abbatem Moysen, qui ex latronibus conuersus fuerat, deduceretur. A quo susceptus, facta caritate dimissus est. Frater autem qui ad utrosque ipsum duxerat, dixit illi: Ecce utrosque quos postulabas uidistiquis tibi plus ex ambobus placet? At ille ait: Mihi interea hic melior uidetur, qui nos utrosque et bene suscepit, et bene pauit. Quo sermone comperto, unus ex Patribus ad Dominum orauit, dicens: Domine, hanc mihi rem precor ostende, quia unus propter nomen tuum omnes homines uidere aut appellare refugit, alter uero omnibus propter nomen tuum  communis est. Et ecce, in exstasi due illi naues per fluuium ostense sunt: et in una quidem uidit Spiritum sanctum cum silentio et requie, una cum abbate Arsenio nauigantem; in altera uero naui uidit abbatem Moysen et angelos Dei, mel et fauum in os et in dentes eius inserentes.



CAPUT XIX. De obsequiis infirmantium, uel infirmitate ipsa.

1. Quidam frater requisiuit senes, dicens : Si duo fratres in una sunt cella, et ille quidem unus sex diebus integris ieiunat, ille autem alter infirmitati facit obsequium; cuius ergo opus maius est apud Deum? Respondit senex:  Si ille qui ieiunat sex dies, per nares se suspenderit, non erit similis illi alteri in conspectu Dei.

2. Ioannes minor Thebens, discipulus abbatis Ammonis, duodecim annis ipsi seni infirmanti fecit obsequium; senex tamen cum uidisset eum laborantem, nunquam illi sermonem blandum aut placitum locutus est . Cum autem de hoc mundo transiret, sedentibus aliis senibus, tenuit manus eius, et dixit ei tertio: Salueris, salueris, salueris. Et tradidit illum senibus, dicens: Ille non homo, sed angelus est, qui tot annis mihi infirmanti seruiens, nec bonum sermonem audiens, fecit tamen obsequium cum magna patientia.

3. Plures igitur diuersis laborantes necessitatibus  conuenerunt fratres ad sanctum Antonium , inter quos et Eulogius  quidam monachus Alexandrinus, cum alioqui elephantiaco morbo cruciabatur, quos illuc propter huiuscemodi causam uenisse memorabant. Hic Eulogius scholasticus  erat, secularibus litteris eruditus. Qui immortalitatis desiderio captus, huic mundo renuntiauerat: diuisisque rebus suis omnibus atque dispersis, parum aliquid pecuniarum reliquerat sibi; quibus quia per se operari non poterat, uteretur. Cum igitur eum quedam animi defectio fatigaret, et neque cum multis in monasterio degere, neque solitariam uitam posset ferre patienter, reperit quemdam publice in platea iacentem, ita inualitudine illa, quam superius dixi, impletum, ut sine pedibus et manibus uideretur: cui  lingua tantummodo immunis a tantis cruciatibus erat, qua magis posset ab intuentibus malorum suorum remedium promereri. Cumque eum assistens uidisset Eulogius, oratione facta ad Deum, et facta quadam cum Domino pactione, his allocutus est uerbis: Domine, inquit, Deus, in tuo nomine suscipio istum tam immani ualetudine prepeditum, ut propter istum possim et ipse saluari. Adsis ergo mihi, Iesu Christe, atque patientiam in tali ministerio largiaris. Moxque ad iacentem illum ait: uis frater, suscipio te in domo mea, et quacunque potero ratione, sustento? Cumque hec ille libenter amplecti, si dignaretur, se diceret: uadam ergo, inquit, et asinum quo ueharis adducam. Cui uehementer exsultans consensit egrotus. Idque mox fecit Eulogius, et memoratum ad hospitium  suum sine dilatione transuexit. Per quindecim igitur annos iugi curatione et perpetua ei sollicitudine seruiebat: per quem omne tempus et ille, cui tantum deferebatur obsequium, cum gratiarum actione cuncta tolerabat, et Eulogii manibus et medicamentis, cibisque et balneis, prout competebat ualetudini, curabatur. Post quindecim uero annos instinctu demonis, supradictus egrotus immemor tot laborum Eulogii, tantorumque meritorum cepit ab eo uelle discedere, multisque iniuriis atque opprobriis increpare eum, dicens: Fugitiue  , qui propriam domum deuorasti, furatusque es alienam 674 substantiam, in me occasionem salutis tue reperisse te credis? Eulogius autem rogabat eum, et satisfaciens  animo eius, dicebat: Noli, mi domine, talia loqui, sed dic potius quid te contristauerim, et emendo. Elephantiosus autem cum furore dicebat: uade, nolo istas adulationes tuas; proiice me in publicum, refrigeratione tua non egeo. Eulogius autem, Obsecro te, inquit, placare: aut quid te, inquit, contristauerim, uenerande senex, edicito. Elephantiosus autem asperior in furore, dicebat ad eum: Iam fraudulentas irrisiones tuas non fero, adulationes et subsannationes tuas non tolero. Nec mihi hec arida parcaque uita iucunda est, uolo carnibus saturari. Cumque ei exhibite a uiro patientissimo Eulogio carnes fuissent, cepit iterum proclamare: Non potes, inquit, mee satisfacere uoluntati, neque tecum solitarius habitare preualeo: populum uidere,  ad publicum ire desidero. Dicit ei Eulogius: Ego adduco tibi multitudinem fratrum. Rursus ferocior ac pene blasphemus egrotus: Nec, inquit, faciem tuam uidere uolo, et adducis mihi similes tuos, solius panis deuoratores; concutiensque semetipsum, inquieta uoce clamat, dicens: Hic esse nolo, ad publicum ire desidero. O uiolentia! In eum locum me proiice unde me sustulisti. Tanta ergo erat eius insania, adeoque sensus eius infirmi, quodammodo et mores [forte, humores] peruerterat demon, ut et laqueo se forte suspendisset, si manus, per quas hoc facere posset habuisset. Ad monachos itaque uicinos pergit Eulogius, ita dicens eis: Quid faciam, quia elephantiosus iste penitus desperare me fecit? Dicunt ei: Quam ob causam? Respondit eis: Quia dura sunt que mihi  conatur imponere, et quid agam ignoro: proiiciamne eum? Sed aliter Deo dexteras dedi, de hoc satis uereor. Non proiiciam eum; sed tot ac tanta iterum dierum ac noctium mala ferre non possum; quid de ipso igitur a me fiat, ignoro. Ad quem illi his uerbis loquuntur: Dum adhuc uiuit et superest Magnus ille, sic enim uocabatur, Antonius, ascende ad eum, egrumque naui impositum, in monasterium eius defer, exspectans ibi donec speluncam suam egressus adueniat. Quem cum uideris, referes ista que pateris, atque ab eo consilium postulabis; quidquid tibi super hoc dixerit, facies, et eius monitionibus acquiesces, sciens a Deo iuberi tibi quod ille preceperit. Mox igitur sermonibus fratrum libenter instructus, supradictum egrum blandis precibus superans,  littorali nauicule imposuit; sustulitque de ciuitate per noctem, et ad discipulorum sancti Antonii habitaculum duxit. Euenit autem ut alio die uespertinis horis superueniret illuc beatus Antonius, referente mihi Cronio quod chlamyde ex pellibus facta indutus aduenerit. Solebat autem ueniens ad monasterium fratrum uocare ex ipsis Macarium, eumque his uerbis interrogare: uenerunt adhuc aliqui fratres? Et ille uenisse dicebat. De Aegypto, inquit, sunt, an de Ierosolyma? Hoc autem signum ab his iusserat dari, ut quoties aliqui non satis digni colloquio ipsius uenirent, aduenisse Aegyptii dicerentur; quoties autem sancti quidam et spirituales uiderentur uiri, uenisse de Ierosolyma nuntiarentur. Tunc ergo ueniens iuxta  consuetudinem suam, cum interrogaret utrum Ierosolymite illic fratres essent, an Aegyptii, respondit Macarius, dicens: Ex utroque illic quosdam genere uidisse se. Cum autem dixisset illi sanctus Antonius: Fac illis letitiam, et sumant cibum, et una cum eis, oratione completa, iubebantur discedere: ac uero cum Ierosolymitas uenisse didicisset, per totam noctem cum eis sedens, ea illis que saluti eorum proficerent loquebatur. Memorata igitur nocte eum consedisse referebant, et unumquemque ad se de his qui conuenerant, euocasse. Cumque a nullo quis illic Eulogius uocaretur, audisset, ipse in tenebris propria uoce sua illum ter nomine uocauit. Cui cum supradictus scholasticus non responderet, putans quod alter aliquis Eulogius uocaretur, dicit ei rursus: Te  uoco, Eulogi, qui ab Alexandria ciuitate uenisti. Dicit ei Eulogius: Quid, queso, iubes? Et Antonius, Quid, inquit, huc uenisti? Respondit Eulogius, dicens: Qui tibi nomen meum reuelare dignatus est, ipse etiam et aduentus mei causam procul dubio reuelauit. Tunc ille: Quare, inquit, ueneris scio, sed ante omnes hos fratres, ut omnes audiant, refer. Iussus igitur a magno Antonio seruus Christi Eulogius, retulit ante omnes: Istum elephantiosum in platea publica reperi proiectum, cuius curam nullus hominum gerebat; et promisi Deo ut deseruirem egritudini eius quomodo possem, et ego per illum, et ille per me saluaretur. Ex quo autem pariter sumus, quintus decimus annus est, sicut et uestre sanctitati credo omnia reuelata. Quia igitur post plurimos  annos cum a me nichil mali pertulerit, uariis me procellis ac tempestatibus uexat, ob quod et ego ipsum a me proiicere cogitaui, propterea ad sanctitatem tuam ueni, ut quid ex hoc faciam digneris me tuis edocere consiliis, et orationibus adiuuare. Pessimis enim motibus totus fatigor et crucior. 675 Cui hec tunc Antonius seuera atque iracunda uoce respondit: Tu illum a te proiicis, Eulogi? sed ille eum non proiicit, qui eum a se factum esse cognoscit. Proiicis eum? meliorem te inueniet, et eliget Deus qui colligat destitutum. Cumque perterritus ad hec Eulogius uerba tacuisset, relicto rursus sanctus Antonius Eulogio, cepit egrotum propriis sermonibus uerberare, et hec ad eum cum clamore maximo loqui: Elephantiose, ceno et luto horride, nec terra  digne nec celo, non desinis iniuriam Dei uociferari? Nescis quod qui ministrat tibi Christus est? Quemadmodum ausus es contra Christum talia loqui? Nam propter Christum se iste seruitio tali et obsequiis subiugauit, quem et ipsum mordaci sermone laceratum reliquit. Conuersisque uerbis ad alios fratres, ad unumquemque ita, ut ratio singulorum exigebat, locutus, rursus ad Eulogium et ad egrotum redit, dicitque eis: Ne quis uestrum, o filii, quoquam se uertat, neuter ab altero separetur, sed ad cellam uestram, in qua per tantum tempus uixistis, rodite in pace, omnem tristitiam deponentes. Iam nunc enim ad uos Dominus Deus mittet; nam tentatio  ista idcirco accidit uobis, quia ad finem uite ambo uenistis, etiam uterque uestrum merebitur coronari. Nihil ergo aliter feceritis, ne si forte angelus ueniens, uos in eo quem dixi loco inuenire non possit, utrique coronis fraudemini. Qui cum ad cellam suam uelociter redeundo redintegrata pace uenissent, intra quadraginta dies Eulogius prior obiit, et post aliquot dies supradictus defecit egrotus, animo uehementer incolumis. Cronius autem cum plurimum temporis in Thebaidis fuisset locis, ad monasteria Alexandrina descendit; euenitque ut ad illum occurreret diem, qui unius quidem quadragesimus, alterius autem tertius celebratus tunc a fratribus dicebatur. Cum igitur Cronius hoc audisset, obstupuit; sumptoque Euangelio sancto, atque in medio fratrum  posito, cum sacramento ipsis per ordinem cuncta exposuit, dicens: Horum omnium que commemoraui, interpres ipse fui sermonum, eo quod Grece loqui sanctus Antonius nesciebat. Ego autem utramque linguam noueram, atque inter ipsos loquebar, illis quidem Greco, isti autem Aegyptio ore respondens.

4. Hoc quoque Cronius ipse nobis referebat [1 1Kb] , quod ei sanctus Antonius, in illa ipsa nocte qua beatum Eulogium dimisit, dixisset quia per totum annum deprecatus fuisset, ut ostenderentur ei per reuelationem loca peccatorum atque iustorum. Et se uidisse dicebat procerum quemdam usque ad nubes gigantem, tetri coloris, extensas habentem ad celum manus, atque infra pedes ipsius lacum ad speciem maris fusum, ubi tanquam aues inquietas animas uolantes  uidit Antonius: et ille quidem quecunque supra ipsius manus caputque uolabant conseruabantur; quecunque autem sub manibus ipsius reperte fuissent, mergebantur in lacum. uocem autem tunc talem sibi uenisse referebat: Has omnes animas, quas uolantes uides, scias animas esse iustorum, que in paradisi habitatione requiescunt; ille autem anime alie ad inferna mittuntur, quod patiuntur quicunque carnali obedierint uoluntati, et quicunque iracundiam retinentes, reddere malis paria tentauerint.

5. Referebant autem nobis tam Cronius quam sanctus Hierax, atque alii plures uicini fratrum, ista que dicam. Quidam senex dixit: Quia si scit monachus esse aliquem, apud quem proficere posset, sed necessaria  corporis cum labore habet, et propterea non uadit ad eum, huiusmodi monachus non credit esse Deum.

6. Dixit quidam senex: Qui uult eremum habitare, debet esse doctor, non qui doctrina egeat, ne detrimentum sustinere uideatur .



CAPUT XX. Quod infirmitas corporis prosit anime.

1. Magnus quidam senex infirmanti discipulo suo dixit: Ne contristeris, fili, ex infirmitate uel plaga corporis tui . Summa enim religio est  ut in infirmitate quis gratias agat Deo. Si ferrum es, per ignem amittis eruginem; si uero aurum es, per ignem probatus, a magnis ad maiora procedis. Ne anxieris ergo, frater; si enim te Deus uult in corpore torqueri, tu quis es qui eius uoluntati resistas aut moleste feras? Sustine ergo, et roga Deum, ut que ipse uult, illa concedat.

2. Quidam senex cum frequenter infirmaretur corpore et langueret, contigit ut uno anno nulla eum egritudo contingeret; et propterea flebat et grauiter ferebat, dicens: Reliquisti me, Domine, et noluisti me presenti hoc anno uisitare .



CAPUT XXI. De timore Dei.

 1. Abbas Piemon requisitus a fratre quemadmodum anima resisteret, et timere Deum non uult. Et respondit senex: Anima quidem uult timere Deum, sed 676 necdum tempus est. Timor enim Domini, magna perfectio est.

2. Quidam frater a sene requisiuit, dicens: Quomodo timor Dei uenit in animam? Et ait senex: Si quis prius humilitatem possederit, ut neminem iudicet uel condemnet, uel largitor sit elcemosynarum, et ut nichil habeat, tunc uenit timor Dei in animam .

3. Dixit senex: Timor, et humilitas, et egestas uictualium maneant in te .

4. Frater quidam interrogauit senem, dicens: Unde est, abba, cor meum durum, et non timet Deum  ? Dixit ei senex: Puto quod si homo teneat increpationem in corde suo, possideat timorem Domini. Dixit ei frater: Quid est increpatio? Ait senex: ut in omni re increpet homo animam suam, dicendo ei: Memor esto, quoniam oportet te Deo occurrere. Dicit autem et hic: Quid ego uolui cum homine? Existimo autem quia si quis in his permanet, ueniet ei timor Dei.



CAPUT XXII. De Penitentia.

1. Requisiuit quidam frater abbatem Pimenium, dicens: Quid est penitentia? Cui senex respondit: Penitentia peccatorum est, ulterius non peccare. Hec enim uox ad hominem semper clamat usque ad  ultimam respirationem: Hodie conuertimini, ne uobis repentina mors tanquam fur superueniat.

2. Abbas Pimenius dixit cum gemitu: Omnes uirtutes ingresse sunt in cellam meam, preter unam uirtutem, et ex eius labore stat homo . Interrogauerunt eum fratres: Que est ista uirtus, abba? Respondit senex: ut semper seipsum reprehendat homo.



CAPUT XXIII. Quod per penitentiam uno die potest homo reconciliari Deo.

1. Quidam ex Patribus de aliquo referebat episcopo, eo quod audisset duos ex plebe sua uiros esse nimie impuritatis, et adulteros . Rogauit ergo Deum, ut si ita esset, agnosceret. Cum ergo post oblationem consecratam unusquisque ad communionem accederet, per singulorum facies intelligebat et animos. Peccatorum enim facies nigras inspiciebat ut carbones, et oculos sanguine repletos; alios uero uidit clara facie, et uestibus albis indutos. Cum autem corpus Domini suscepissent, in quorumdam uultibus lumen, in quorumdam uero flamma uidebatur. Ut autem agnosceret de illis, quorum crimen audierat, communionem illis porrexit: et uidit unum ex illis clara facie et honorabili, albisque uestibus circumdatum; alterum uero nigrum, et norribili uultu. Et postquam diuini mysterii gratiam susceperunt, unum lux quedam illuminauit, alterum autem quasi flamma succendit. Orauit  ergo episcopus Deum de singulis que ostensa fuerant se edoceri. Astans autem angelus Domini, dixit ad eum: Omnia que de istis audisti, uera sunt. Sed ille unus in sordibus suis adhuc permanet, et in uoluntate peccandi, ideo illum nigra facie et flamma succendi uidisti. Ille autem alter similis illi quidem erat, sicut audieras; sed ideo illum clara facie illustrari uidisti, quia recordatus corum que prius fecerat, et abrenuntians illis malis operibus, cum lacrymis et gemitibus Dei misericordiam postulabat, promittens ut si preterita illi fuissent dimissa peccata, ulterius ad eadem non rediret; et ideo prioribus criminibus deletis, ad hanc gratiam, quam uidisti, peruenit. Cum autem episcopus de gratia Dei miraretur, eo quod non solum de tormentis tam turpis uite hominem  liberum statuerit, sed et tanto honore decorauerit, respondit angelus: Bene miraris, homo enim es. Nam Dominus noster ac uester, naturaliter bonus et humanus est cessantibus a peccatis, et penitentibus in confessione: quia non solum tormenta dimittit, sed et honore efficit dignos. Sic enim Deus dilexit homines, ut Unigenitum suum daret pro peccatoribus, et pro ipsis ad mortem destinaret . Qui ergo, cum inimici eius essent, mori pro ipsis elegit, quanto magis miseretur eorum cum illius proprii sint? Hoc ergo scias, quod nulla peccata hominum Dei bonitatem uincunt, si tantummodo per penitentiam unusquisque que prius fecerat aboleuerit mala. Misericors enim est Deus, et infirmitatem generis humani scit, et passionum fortitudinem, et  diaboli uirtutem uel malitiam, et cadentibus quidem hominibus in peccatum, tanquam filiis indulgens, exspectat emendationem; penitentibus uero tanquam languidis compatitur et miseretur: et mox soluens peccata eorum, iustorum illis etiam premia tribuit. Audiens autem episcopus, miratus est nimis, et glorificauit Deum, manifestans omnibus que facta sunt

2. Abbas Paulus Simplex habebat hanc gratiam, ut ingredientes in ecclesiam sedens aspiciens, ex ipsa facie eorum uniuscuiusque cogitationes, siue male, siue bone essent, sentiret . Cum ergo aliquando uenissent ad ecclesiam, uidit eos clara facie et  677 leto animo ingredi, et angelos eorum cum gaudio pariter cum ipsis. Unum autem uidit nigrum et nebulosum habentem corpus, et demones hinc atque inde trahentes eum ad se, misso freno in naribus eius, et angelum sanctum eius de longe sequentem, tristem. Beatus ergo Paulus cepit flere amarissime et pectus suum tundere, sedens ante ecclesiam, propter eum quem talem aspexerat. Omnes autem alii senes uidentes eum sic flentem, ceperunt rogare ut si quid in illis uidisset, manifestaret, aut cum illis ingrederetur in congregationem. Ille autem noluit ingredi, sed semper flebat propter eum quem sic uiderat. Post paululum autem, cum absoluta congregatione discederent, iterum omnium uultum circumspiciebat, si tales egrederentur quales ingressi  sunt. Et uidit illum quem ante uiderat nigrum et nebulosum, egressum clara facie et candido corpore, demones de longe sequentes eum; sanctum autem angelum eius prope eum, hilarem et gaudentem super eum nimis. Tunc sanctus Paulus exsurgens, cum gaudio uociferabatur, benedicens Dominum, ac dicens: O quanta misericordia et benignitas Dei est, quanta eius miseratio est! Et ascendens in altiorem locum, uoce magna dicebat: uenite, et uidete opera Dei: uenite, et uidete quemadmodum omnes homines saluos uult fieri, et ad agnitionem ueritatis uenire . uenite, adoremus eum, dicentes: Quia tu solus potes peccata dimittere. Cum autem omnes conuenissent, exposuit eis Paulus que uidisset antequam ingrederetur in ecclesiam, et que postea; et  petebat illum fratrem quem sic uiderat, ut ei manifestaret cogitationes et actus suos, uel quemadmodum tantam commutationem illi Deus donasset. Ille uero ante omnes cepit referre, dicens: Ego homo sum peccator, et multis temporibus semper fornicationi fui deditus: ingressus autem nunc in ecclesiam Dei, audiui uerba que locutus est Dominus per prophetam Isaiam, dicens : Mundi estote, et tollite malitias de animabus uestris ante conspectum oculorum meorum. Discite benefacere, querite iudicium. Et si fuerint peccata uestra ut coccinum, ut nix dealbabuntur. Si uolueritis et audieritis me, bona terre comedetis. Ego uero fornicator compunctus in hoc sermone prophete, et ingemiscens intra pectus meum, dixi ad Dominum: Domine, tu es qui uenisti  saluare peccatores: hec ergo que nunc per prophetam promisisti opere comple in me indigno et peccatore. Ecce enim amodo profiteor tibi, et promitto ex toto corde, quia ulterius hoc malum non faciam, sed renuntio omni iniustitie, et amodo tibi seruio in conscientia munda. Ab hodie ergo, Domine, et ab hac hora suscipe me penitentem, et adorantem te, et abrenuntiantem omnibus peccatis. Iuraui et statui apud me, seruare omnes iustificationes tuas . Sub hac sponsione egressus sum de ecclesia, statuens apud me nichil de prioribus peccatis ulterius facere. Quod cum audissent omnes, clamauerunt una uoce ad Dominum, dicentes: Quam magnifica sunt  opera tua, Domine! omnia in sapientia fecisti 



CAPUT XXIu. Quod et in proposito penitentie si transeat homo, tamen suscipiatur.

1. uenit quidam frater ad abbatem Pimenium, dicens, quod grandem tribulationem passus esset. Dicit ei senex: Fuge de loco illo, quantum tribus diebus et tribus noctibus ambulare potes; et fac annum integrum, ieiunans usque ad noctem. Cui ille: Si mortuus fuero antequam unus annus transeat, quid de me fiet? Dixit abbas Pimenius: Confido in Deum quia si tu cum tali proposito a me fueris egressus, ut hoc facias, etiam si mox mortuus fueris, cum desiderio bono suscipietur penitentia tua apud Deum.

 2. Quidam frater sedebat in cella sua in Aegypto, in magna humilitate precipuus, et habebat sororem in ciuitate meretricem, que multis animabus perditio fuerat . Frequenter autem insultabant senes fratri illi, et uix potuerunt persuadere illi, ut ueniret ad illam, quatenus per admonitionem eius posset peccatum quod per eam fiebat euincere. Cum ergo uenisset ad locum, quidam ex notis eius uidens eum, precessit et nuntiauit illi, dicens: Ecce frater tuus uenit ad te. Illa autem pre gaudio relictis amatoribus suis, quibus ministrabat, capite discooperto ad occurrendum fratri egressa est. Dum ergo tentaret eum amplecti, dixit ei: Soror mea carissima, parce anime tue, quoniam propter te multi pereunt, et quemadmodum poteris sufferre  amara illa et eterna tormenta? Illa autem contremiscens, dixit ad eum: Scis, frater, quia est mihi salus uel amodo? Cui ille: Si uolueris, est salus. Illa autem iactans se ad pedes fratris, petebat ut eam secum duceret in desertum. Cui frater: uade, cooperi caput tuum, et sequere me. Cui illa: Eamus. Oportet me enim deformari inter homines nudo capite deambulantem, quam in officinam peccati mei iterum ingredi. Dum uero pariter ambularent, monebat eam ad penitentiam. uidens autem quia quidam 678 obuiarent sibi, dixit ei: Quoniam non omnes sciunt quod soror mea es, parum de uia secede, donec transeant. Et post, transgressis illis, uocauit eam, et dixit: Eamus, soror, uiam nostram. Illa autem non respondente, perquirens inuenit eam mortuam, et  uestigia pedum eius sanguine plena, erat enim discalceata. Cum autem senibus renuntiasset factum, contendebant inter se de salute eius. Manifestauit autem Deus uni seni de ipsa, eo quod nulla cura fuit illi in itinere de corporali usu, sed uulnus proprium neglexit, et suspirauit in tam grandi perditione, ideo pro deuotione cordis eius suscepit Deus penitentiam eius.



CAPUT XXu. De impugnatione demonum.

1. Quidam frater requisiuit a sene, dicens: Cur, abba, a demonibus impugnamur? Respondit senex: Quoniam arma nostra abiecimus, id est, penitentiam,  humilitatem, obedientiam, et penuriam 

2. Frater quidam abbatem Sisoium requisiuit, dicens: Putas, abba, sic modo persequitur nos diabolus, sicut antiquos ? Respondit: Magis modo homines nostre etatis persequitur, quia appropinquant genera penarum, ubi ille cum legionibus suis angustatur, dum scit stagnum, ubi in igne et sulphure arsurus erit: ideo hominibus infestatur. Nec tamen infirmos quosque dignatur appetere, quos, ubi uoluerit, cito subuertit; sed fortes magis ac magnos supplantare per diuersa precipitia aggreditur.

3. Abbas Pimenius requisiuit abbatem Abraham: Quemadmodum nos demones impugnant ? Ait senex: Demones nobiscum non pugnant, quia uoluntates eorum facimus; sed nostre nobis uoluntates demones facti sunt, et tribulant nos. Unde Apostolus: Caro concupiscit aduersus spiritum, spiritus autem aduersus carnem, ut non quecunque uultis, illa faciatis . Nam uis scire cum quibus demones pugnauerunt? cum abbate Moyse, et similibus eius; nos autem uoluntates cordis nostri impugnant

4. Quidam frater requisiuit abbatem Achillem [Al. Achilleum]: Quemadmodum aduersum nos possunt demones? Respondit senex: Per uoluntates nostras. Et adiecit, dicens: Ligna Libani dixerunt: Quam grandia sumus et alta, et paruissimo ferramento incidimur. Nihil ergo ei demus ex nobis, et nos non  poterit incidere. uenerunt ergo homines, et fecerunt in securi manubrium ex ipsis lignis, et ita inciderunt. Ligna ergo sunt anime; securis, diabolus; manubrium, uoluntas nostra est. Per malas ergo uoluntates nostras incidimur.



CAPUT XXuI. Qualiter homo in se mortificare uitia potest.

1. Quidam frater requisiuit abbatem Moysen, dicens: Quomodo potest se homo mortificare? Dixit ei senex: Nisi quis arbitratus fuerit se habere iam triennium in sepulcro, ad hunc sermonem peruenire non potest .

2. Abbas Pimenius dixit: Ille monachus potest tanquam mortuus huic seculo esse, qui duas res horruerit, id est, earnis sue requiem et uanam gloriam.

 3. Senex quidam dixit: Tunc erit monachus liber ab omnibus, cum in opere tantum intentus est bono . Quando enim bona opera exercet, ueniens diabolus locum non inuenit, et discedit: si autem malum opus exercet, ueniens frequenter, et impugnat eum, et in deteriora subuertit.

4. Beatus Antonius monebat discipulum suum, dicens: Horre uentrem tuum, et necessitates huius seculi, et concupiscentiam malam, et honorem tanquam absens de hoc seculo; et requiem possidebis.



CAPUT XXuII. De perseuerantia.

1. Abbas Antonius dixit: Monachus si paucis diebus  laborat, et iterum relaxatur; et rursus laborat, et inde negligit; hic nichil agit, nec patientie perseuerantiam possidebit.

2. Dixit senex: Quid est opus incipere artificium, si non discat perficere illud? Nihil est ergo quod incipitur, et non perficitur .



CAPUT XXuIII. De labore sanctorum.

1. Quidam senex dixit: Usque tunc laboret nomo, usquequo possideat Christum . Qui autem semel illum adeptus fuerit, iam non periclitatur. Permittitur tamen laborare, ut rememorans tribulationem laboris, undique semetipsum custodiat, timens ne tantos labores amittat. Nam et filios Isrel ideo Deus per desertum quadraginta annis circumduxit,  ut rememorantes uie tribulationem, nollent redire retrorsum.

2. Quidam frater requisiuit senem: Quemadmodum laborant postulantes de remissione peccatorum? Respondit senex: Antequam perueniat in eos gratia que 679 operetur pro labore ipsorum, ipsi pallidi et in labore sunt; super quos uero ex priori patientia iam gratia Christi peruenit, isti florent, et exsultant anime eorum, et facies eorum clara est sicut sol, cum nubes non habet, et lucet; quando uero sol nube cooperitur, pallescit; sic et anima, quando passiones eam et tentationes obscurant. Que autem per gratiam Dei mundata est, ita fulget sicut scriptum est: Magna est gloria eius in salutari tuo .

3. Item dixit: Quamuis laborent hic sancti uiri,  tamen et aliquam requiem possident, quoniam liberi sunt a cogitationibus huius mundi.

4. Quidam frater requisiuit a sene, dicens: Quemadmodum nunc laborantes in conuersationibus uiri, non accipiunt gratiam sicut antiqui ? Ait enim senex: Tunc erat caritas, et unusquisque proximum suum sursum trahebat; nunc uero postquam caritas refriguit, singuli proximos suos ad inferiora deducunt; et ideo gratiam Dei non merentur.



CAPUT XXIX. De exhortatione doctrine.

1. Interroganti cuidam abbatem Pimenionem de duritia cordis, respondit senex, dicens: Natura aque mollis est, et lapidis dura; si autem frequenter aqua  stillat super lapidem, stillando perforat illum. Sic et uerbum Dei dulce et molle est, nostrum autem cor durum. Homo ergo audiens frequenter aut meditans uerbum Dei, dat locum timori Dei ingredi in eum.



CAPUT XXX. De curiositate uitanda.

1. Senex quidam dixit: Non oportet monachum requirere qualiter sit ille, aut quemadmodum ille: quia per interrogationem huiusmodi abstrahitur ab oratione, et defluit in detractiones et uerbositates. Unde nichil est melius quam tacere.

2. Frater quidam requisiuit a sene, dicens: Si uenerit frater aliquis, sermones mihi deforis inferens  alienos, iubes ut dicam illi quatenus mihi illos non afferat? Ait senex: Nihil dicas, quia nec nos potuimus obseruare. Cauendum est ergo, ne forte dicentes proximo, Hoc ne facias, nos idem uel peiora postea faciamus. Cui frater: Quid ergo oportet facere? Et senex: Si uoluerimus, inquit, tacere, exemplum solum sufficit proximo.



CAPUT XXXI. De contentione uitanda.

1. Quidam senex dixit: : Si quis tecum aut de Scripturis, aut de quacunque causa locutus fuerit, ne contendas cum eo; sed si quidem bene dicit, consenti ei; si uero male, dic illi: Tu scis quomodo loquaris. Ait Apostolus: Noli contendere uerbis . Hec obseruans, et  humilitatem possidebis, et odium uitabis. Nam si persistas contendens, et uis defendere sermonem tuum, nascitur inde scandalum. Frequenter ergo dum laudas alterum, fit etiam ex iustificatione contentio. De quacunque autem re, si grauiter contenderis, non paruam noxietatem senties, et nullo modo requiem possidebis. Magis stude custodire silentium, et de nullo esse sollicitus. Attende meditationi tue, cum timore Dei exsurgens tam mane quam uespere, et impetum inimicorum non timebis.



CAPUT XXXII. De silentio.

1. Beatus Antonius discipulo suo solebat dicere: Si affectaueris silentium, ne arbitreris te exercere uirtutem, sed indignum te proloqui confitere.

 2. Cum quidam frater abbati Sisoi dixisset: uolo animam meam saluare, respondit: Qua ratione possumus animam nostram saluare, cum lingua nostra aperto ostio sepe prosiliat .

3. Quidam frater interrogauit senem, dicens: Usquequo seruandum est silentium, Pater? Respondit senex: Usquequo interrogeris. In omni enim loco si taciturnus fueris, requiem possidebis .

4. Dixit senex: Peregrinatio est tacere 

5. Dixit quidam senex: Peregrinatio que propter Deum fit, bona est, si babuerit et silentium: nam fiducia non est peregrinatio .

 6. Abbas Arsenius solebat dicere: Peregrinus monachus in aliena terra nullius cause mediator accedat, et quietem poterit adipisci.

7. Abbas Ampo dicebat: Sicut apis quocunque uadit, mel operatur; ita et monachus quocunque pergit, si propter opus Dei perrexerit, dulcedinem bonorum actuum potest afferre .



CAPUT XXXIII. De fugiendo clericatus honorem.

1. Abbas Theodorus, cum esset in Scythi diaconus ordinatus, nullatenus permanere acquiescebat, sed multis locis fugiebat. Et iterum senes reducebant eum, dicentes: Ne derelinquas locum tuum. Quibus ille ait: Permittite me deprecari Deum, si me iubet  ministrare loco meo. Et orauit sic: Domine, si uoluntas tua est, ut in ordinatione mea persistam, ostende mihi. Et 680 ostensa est illi columna ignea, a terra usque ad celum pertingens, et uox ad eum: Theodore, si potes fieri sicut columna ista, uade et ministra. Sufficit quod leuitis et sacerdotibus per Moysen dictum est, ut mundo corde et corpore, innoxiis manibus et uestimento mundissimo, pro filiis Isrel offerrent sacrificia. Quod ille audiens, ultra nullatenus acquieuit. Sed cum uenisset in ecclesiam, deprecabantur eum, ut si non ministraret, uel calicem teneret. Qui non acquieuit, dicens: Si mihi de hac re amplius uerbum feceritis, discedo hinc; et sic eum dimiserunt.

2. Abbas Isaac audiens, quia presbyterum eum  Patres uolebant facere in Scythi, fugit in Aegyptum; et ingressus in agrum, latuit inter herbas . Contigit autem ut Patres, qui sequebantur eum, in eodem agro requiescerent, quia iam nox erat, et dimiserunt asinum, ut pasceretur. Ille autem peruenit pascendo ad locum ubi latebat abbas Isaac. Et mane facto, querentes asinum, inuenerunt et senem; et mirati sunt. Cum autem uellent eum ligare, dicit eis: Iam non fugio, quia scio ex iussione Dei esse; et quocunque fugero, ad hoc peruenturus sum.

3. Abbas Motois uenit aliquando de loco qui uocatur Ragita, in partibus Gehilonis . Erat autem cum eo etiam discipulus eius. uidens autem illum episcopus  loci illius, teneus eum, inuitum presbyterum fecit. Et dum pariter comederent, dicit ei episcopus: Indulge mihi, abba; scio enim quia hunc honorem nolebas, sed ego a te benedici desiderans, hoc facere presumpsi. Cui senex pro humilitate ait: Et mea cogitatio parum uolebat, sed in hoc laboro, quia diuidi habeo a fratre qui mecum est, et solus non sufficio orationes meas implere. Dixitque ei episcopus: Si scis eum dignum, ordinabo et ego illum. Respondit abbas Motois: Si quidem dignus sit, nescio; unum tamen scio, quia melior est me. Ordinauit autem et illum. Uterque tamen ita permanserunt usque ad finem suum, ut ad altare, quantum ad oblationem sacrandam, nunquam accederent. Unde dicebat senex: Confido in Deum meum quia non habeo grande  iudicium propter ordinationem hanc, quia oblationem offerre non presumpsi; nam ordinatio illorum est qui sine culpa sunt, iusti et immaculati; ego autem me bene cognosco.



CAPUT XXXIu. De eremo; et quare fugerunt in solitudinem.

1. Abbas Arsenius ab abbate Marco requisitus est aliquando cur fugeret homines . At ille respondit: Scit Deus quia diligo homines, sed cum Deo pariter et hominibus esse non possum. Superne enim multitudines ac uirtutes unius sunt uoluntatis homines uero et multas habent uoluntates, et uarias; et ob hoc Deum relinquere, et cum hominibus esse non possum.

 2. Quidam fratres dum linum ex Thebaida pergerent comparare, dixerunt: Per occasionem beatum Arsenium uideamus . Quod cum Daniel discipulus eius ei nuntiasset, precepit ut pro qua causa illic aduenissent de Alexandria ab eis inquireret. Cum ergo nuntiasset quod propter linum pergerent comparandum, respondit Arsenius: Ergo faciem meam non uidebunt, quia non propter me, sed propter suum opus aduenerunt. uade itaque, et susceptis eis fac obsequium, ac dimitte eos, dicens: Quia senex non potest uobis occurrere

3. Abbas Besarion dum deambularet cum discipulo suo per eremum, uenerunt ad quamdam speluncam . Et ingressi ibi, inuenerunt fratrem sedentem, et funiculum  operantem, qui neque respexit in eos, neque salutauit eos, neque aliud locutus est eis. Dixit ergo abbas Besarion ad discipulum suum: Eamus hinc, quia non uult hic senex loqui nobiscum. Et profecti sunt ad Ioannem abbatem. Cum autem reuerterentur, uenerunt ad eamdem speluncam, et dixit abbas Besarion - Ingrediamur iterum ad hunc fratrem, si forte uel modo persuadeat illi Deus, ut loquatur nobiscum. Et cum ingressi fuissent, inuenerunt eum mortuum. Et dixit discipulo suo: ueni, frater, componamus illum, quia propter eum Deus huc transmisit nos. Cum autem sepelirent eum, inuenerunt quia mulier esset: et admirati sunt, et dixerunt: Quia magna misericordia Domini est, quia et mulieres colluctantur, et uincunt demonia. Et glorificantes Deum qui  est protector omnium, ad propria redierunt, narrantes que uiderant.



CAPUT XXXu. Que sit obseruantia eremite.

1. Abbas Moyses ad solitarios solebat proferre sermonem, dicens: Quatuor sunt principalia obseruantie regularis, id est, tacendi, seruandi mandata Dei, humiliandi semetipsum, et angustia paupertatis . Tres autem has uirtutes homo difficile possidet, ut semper lugeat, et semper suorum memor sit peccatorum, et omni hora ponat sibi pre oculis mortem.

2. Beatus Antonius solebat dicere: Patres antiqui egressi sunt in desertum, et ipsi 681 sani effecti, facti sunt medici: et reuersi, alios sanauerunt; ex  nobis autem si quem egredi contigerit in desertum, antequam ipsi sanemur, curam aliis adhibemus; et reuertitur ad nos infirmitas nostra, et flunt ultima nostra peiora prioribus, propter quod dicitur nobis: O medice, prius tibi curam impende .



CAPUT XXXuI. Qui sint similes unius meriti fratres.

1. Quidam frater interrogauit Pimenionem abbatem dicens: Qui sunt unius meriti fratres ? Respondit senex: Si fuerint tres simul, unus quidem in omni uerbo uel opere quiescens, alter autem infirmans et gratias agens, tertius uero cum munda conscientia illis obsequium faciens: hi tres unius meriti sunt.

 2. Dixit senex: Iniuriari, aut mentiri, aut periurare, alienum a Christo est. Per has quatuor res anima maculatur, id est, si amicitiam quis cum potentibus habuerit, concupiscentiis carnalibus studens; uel si de proximo suo detractauerit; aut si per ciuitatem ambulans, oculos suos non custodierit; et si quamcunque notitiam cum muliere habuerit.

3. Beatus Arsenius referebat quod cum in propria cella resideret, uocem sibi audiret dicentem ut egrederetur foras propter opera manuum contemplanda . Et egressus, uidit hominem quemdam aquam de puteo haurientem, atque in uas perforatum mittentem, et aqua egrediens, refundebatur in puteum. Et iterum parum progressus, uidit Aethiopem ex lignis a se  concisis sarcinam facientem. Quam cum tentasset, et importabilem sensisset, alia iterum ligna super ea congessit. Similiterque tentans, cum nec mouere potuisset, tamen alia addere ligna non destitit. Et iterum progressus Arsenius, uidit ante portam ciuitatis duos iuuenes sedentes in equis: qui lignum transuersum portantes, ingredi non poterant ciuitatem. Lignum enim, quod ab eis portabatur, non eos permittebat intrare, et sequi uel humiliare alteri alter non uolebat, et ita foris ciuitatem uterque remanserunt. Ille uero, qui hoc sancto Arsenio in spiritu ostendebat, dixit ei: Hic, quem prius uidisti aquam de puteo haurire, et de uase perforato rursum in puteum fundere, similitudo est hominis facientis eleemosynam, qui bonum opus imitatur efficere: sed quia in aliis  operibus sepe committit iniquitatem, propter hec mala illud parum boni se coinquinans, perdit. Ille autem, quem uidisti ligna concidere, et grauem sarcinam addidisse, facereque grauiorem, homo est in peccatis plurimis constitutus, qui post penitentiam aliud super peccatis suis onus augmentat. Hi uero quos, transuerso ligno renitente, ciuitatem non posse ingredi conspexisti, sunt qui iugum miserabile uidentur ferre superbiam, et alteri se humiliare notuerunt, ut per hoc emendati, uiam Christi humilem sequerentur; atque ideo extra regnum Dei tam hi quam illi remanserunt.

4. Interrogauit frater abbatem Sisoium, dicens: Dimissa est mihi hereditas a parentibus meis; quid faciam de illa? Respondit senex: Si dixero, Da illam in ecclesiam clericis, illi epulantur ex ipsa. Si dixero,  Da illam consanguineis tuis, nullam habebis mercedem. Si ergo uis implere mandatum diuinum, da hanc pauperibus et egenis, et perfectus eris .



CAPUT XXXuII. Temporalis profectus derelinquendus est propter amorem caritatis.

1. Abbas Sisoius dixit: Cum fuissem aliquando in mercato, et sportellas meas fratri uenderem, uidens quia iracundia approximabat mihi, dimisi uascula mea fugiens 

2. Dixit abbas Ioannes: Ascenderam aliquando per uiam eremi in Scythi, texens plectam; et audiui camelarium  loquentem sermones uanos, et ne forte irascerer, dimisi plectam meam, et fugi .

3. Interrogauit frater abbatem Pimenium, dicens? Quid est quod Dominus dixit: Maiorem caritatem nemo habet, quam ut animam suam ponat quis pro amicis suis ? quomodo hoc facit? Respondit senex: Si quis audit uerbum malum a proximo suo, et dum possit similia respondere, pugnat tamen in corde suo portare laborem, et uim sibi facit, ne respondeat malum, ut contristet illum; iste talis animam suam ponit pro amico suo .

4. Abbas Macarius dixit: Si reminiscimur malorum que ab hominibus patimur, perdimus memorie  uirtutem. Item dixit: Si autem recolimus malorum que nobis a demonibus mittuntur, sine perturbatione erimus, scientes quod ab initio bona Deus creauit, diabolus uero mala superseminauit. En sunt perditiones innumere . Et addidit, dicens: Culpa est monachi, si lesus a fratribus, primus in caritate purgato corde non occurrit . Nam Sunamitis non meruisset recipere Eliseum prophetam in domum suam, nisi quia cum nullo alio habuit causam. Sunamitis enim in persona est anime, Eliseus uero in persona Spiritus sancti 682 figuratus; quia nisi pura sit anima, non meretur suscipere Spiritum Dei. Ita ira inueterata excecat oculos cordis, et animam excludit ab oratione.



CAPUT XXXuIII. Quid lamentatio uel paupertas, que fit propter Deum, operetur.


1. Sanctum Antonium requisiuit frater, dicens: Quid faciam pro peccatis meis? Respondit: Qui uult liberari a peccatis, fletu et planctu liberabitur ab eis; et qui uult edificari in uirtutibus, per fletum lacrymarum edificatur. Ipsa laudatio psalmorum planctus est. Memento exemplum Ezechie regis Iude, sicut scriptum est per Isaiam prophetam , qui flendo non solum sanitatem recepit, sed etiam per quindecim annos augmentum uite promeruit, et superuenientem hostis exercitum, uidelicet centum et octoginta quinque millium, per lacrymarum eius rigationem, uirtus Domini in mortem prostrauit.  Sanctus Petrus apostolus flendo recepit quod in Christum negando commiserat. Maria. quia cum lacrymis rigauit pedes Domini, meruit audire se optimam partem elegisse. Ipse timor Domini sanctus permanens in seculum seculi.

2. Beatus Macarius dixit: In ueritate, si facta est monacho despectio quasi laus, paupertas sicut diuitie, inopia sicut epule, nunquam moritur . Impossibile est bene credentem, et pie colentem Deum, cadere in passionem immundam et in errorem demonum



CAPUT XXXIX. In hac uita homo requiem inuenire non potest.

1. Abbatem Sisoium requisiuit frater: Post quantum  tempus debet homo a se abscindere passiones ? Respondit: Scriptum est in Euangelio: Quia peccatores Deus non audit; sed qui cultor Dei est, et uoluntatem eius facit . Ideo cum uenerit impugnatio, abscide illam, quia fragilis est anima; ante armetur quam a peccatis inquinetur.

2. Abbatem Pimenium interrogauit frater: Quid faciam, quia conturbant me cogitationes sedentem in cella? Respondit: Neminem despicias, nullum diiudices, de nullo male loquaris; et Deus dabit tibi requiem, et statuet sessionem tuam sine conturbatione . Custodiam enim seniorum, et quietem ipsorum considera. Meditare in diuinis  officiis, et scias horas canonicas die ac nocte. Timor Domini non discedat a corde tuo: et non glorieris, neque te estimes cum iustis; et ex omni uirtute tua custodi, ut non facias propriam uoluntatem.

3. Idem dixit: Sicut ad succensam ollam musce non appropinquant; si uero tepida fuerit, insidunt in eam, et faciunt uermes; ita et monachum succensum igne diuini Spiritus, demones tugiunt; tepidum uero illudunt et insequuntur .



CAPUT XL. Unde uitia oriuntur.

1. Sanctum Antonium requisiuit frater: Quomodo Deus repromittit bona anime per assiduitatem Scripturarum, et non uult anima in bonis permanere, sed  declinat ad transitoria, caduca, et immunda? Respondit: Ad hoc iungitur quod Psalmista ait: Iniquitatem si conspexi in corde meo, non exaudiet Deus . Ignoras quod cum uenter plenus fuerit esca, statim ebulliunt magna uitia, que Saluator noster per Euangelium predixit: Non coinquinat, quod in os intrat, animam hominis; sed de corde exeunt, que in interitum demergunt hominem . uide quid dixerit primum: Cogitationes male, homicidia, adulteria, fornicationes, furta, falsa testimonia, et blasphemie. Quia qui necdum gustauit dulcedinem celestium, ut ex toto corde exquirat Deum, ideo ad immunda reuertitur. Quis poterit recte dicere? Ut iumentum factus sum apud te, et ego semper tecum .



CAPUT XLI. Qualiter uirtutes obtinere oportet.


1. Quemdam senem requisiuit frater, dicens: Doce me, Pater . Et dixit ei: uade, ama tibi ipse uim facere. Euagina gladium tuum, et exi in bellum. Dixit ei frater: Non me permittunt cogitationes. Respondit senex: Scriptum est: Inuoca me in die tribulationis tue: eripiam te, et glorificabis me. Inuoca ergo Deum, et eripiet te .

2. Perrexerunt duo fratres ad unum senem sanctum in Scythi sedentem singularem; dixitque unus ex illis: Abba, omne uetus et Nouum Testamentum memoriter didici . Dicit ei senex: Implesti erem uerbis. Et alter dixit: Ego et  uetus et Nouum Testamentum totum scripsi, et penes me habeo. Et huic respondit: Et tu implesti fenestras tuas chartis. An ignoratis qui dixit: Regnum Dei non est in sermone, sed in uirtute ? Et iterum: Non auditores legis iusti sunt apud Deum, sed factores legis iustificabuntur . Inquirebant ergo ab eo uiam salutis. Ille autem dixit eis: Initium sapientie timor Domini , et humilitas cum patientia. Omnibus his insertis utentibus, pauca sufficiunt.



CAPUT XLII. Quomodo in cenobiis uiuendum sit.

683 1. Cum quidam adolescens frater abbatem Agathonem requireret, dicens: uolo permanere cum fratribus; dic mihi quomodo habitem cum ipsis?  Respondit ei senex: Obserua pre omnibus hoc, ut qualis primo die ingrederis apud ipsos, talis reliquum peragas tempus, et cum quiete adimplebis peregrinationem tuam . Custodi enim, ne quando fiduciam loquendi assumas, dicente Apostolo: Nemo militans Christo, implicat se negotiis secularibus .

2. Item dixit Agathon: Si habitas cum proximo, esto sicut columna lapidea, que si iniuriatur, non irascitur; si glorificatur, non extollitur .

3. Abbas Pimenius abbatem Nesteronem sedentem in cenobio requisiuit, dicens: Unde adeptus es hanc uirtutem, frater, ut quotiescunque tribulatio  contigit in cenobio, neque loquaris, neque mediator accedas ? Et cum nollet dicere, postea compulsus a sene, dixit: Indulge mihi, abba, quia in principio quando ingressus sum, dixi cogitationi mee: Ecce tu et hic asinus estis pares. Sicut enim hic asinus uapulat, et non loquitur; iniuriatur, et nichil respondet; ita ergo esto et tu, nam sic dicit et psalmus: Ut iumentum factus sum apud te, et ego semper tecum 

4. Cum aliquando gens Mazicorum in Scythi superueniens [1 1Kb] , multos ex Patribus occidisset, abbas Pimenius una cum alio Patre seniore, nomine Anub, et cum aliis quinque Patribus fugiens inde, uenit ad locum qui dicitur Terenuthi; et inuenerunt ibi templum antiquum desertum, et manserunt in eo hi septem  pariter, donec cognoscerent ubi unusquisque in Aegypto mansurus esset. Decreuerunt autem inter se, dicentes: Septimana hac unusquisque requiescat apud se, et alter ad alterum non loquatur. Cum autem id facerent, erat in templo illo statua cuiusdam idoli. Abbas ergo Anub exsurgens, mane lapidabat eam in facie; et uespere ueniens, dicebat ad eam: Peccaui, indulge mihi. Et sic fecit per totam hebdomadam. Die autem Sabbati, cum uenissent pariter, dixit ei abbas Pimenius: Quid uoluisti hac tota hebdomada facere, ut homo fidelis diceres idolo, Indulge mihi. Dixit ei senex Anub: Hoc ego propter uos feci; dicite mihi, nunquid quando hoc idolum  lapidabam, locutum est aut iratum? aut quando indulgentiam petebam, nunquid exaltauit se aut gloriatum est? Cui abbas Pimenius respondit: Non utique. Tunc dixit senex: Fratres ecce septem sumus, si uultis ergo pariter manere, ut lucrum anime faciamus, sit idolum nobis istud in exemplum, ne quando iniuriatur aliquis, irascatur; ne quando ab eo uenia petitur, glorietur, aut extollatur si autem ita non uultis, unusquisque uadat quo uult. At illi proiicientes se in terram, spoponderunt se ita facturos: et sic permanserunt per multos annos, cum magna humilitate et abstinentia, unum ex ipsis facientes dispensatorem. Et erat eis perfectio, et unum desiderium; et quidquid positum esset in mensa, reficiebantur, nullo dicente: Affer nobis illud: aut,  Istud nolo comedere. Quatuor siquidem horas dormiebant in nocte, et quatuor psallebant, et quatuor operabantur. In die uero per interualla horarum officiis diuinis insistebant, operantes et legentes, et fundentes folia palmarum, usque ad horam nonam. Post hoc uero uictum sibi preparabant, colligentes quasdam herbas terre.



CAPUT XLIII. Que sit obseruantia spiritualis discipline.

1. Quidam frater  requisiuit sanctum Serapionem abbatem, habentem sub regimine suo decem millia monachorum, dicens: Alii fratres de cenobio elegerunt me, ut ego illis precipiam; ostende mihi quomodo iubes? Respondit Serapion:  Durum est meum fortasse imperium. Nam Dominus noster iehsu Christus per Euangelium suum instruit, dicens: Si diligitis me, mandata mea seruate . Et cum discipuli de primatu inter se disceptarent, quis eorum esset senior, ait ad eos: Si quis uoluerit inter uos maior fieri, erit uester minister, et quicunque uoluerit in uobis prior esse, erit omnium seruus . Petrus apostolus, in epistola sua, monet pastores: Pascite qui in uobis est gregem Dei, prouidentes, non coacte, sed uoluntarie secundum Deum; nec turpis lucri gratia, sed forma estote gregis; et cum apparuerit princeps pastorum, percipietis immarcescibilem glorie coronam . Ita facito prius quod precipis, ut non tantum illis precepta, sed formulam prebeas, ut tua imitentur  exempla. Ne sis mercenarius, sed pastor ouium, quia Saluator noster beatum dixit, quem constituit super familiam suam, ut det illis cibum in tempore .

2. Interrogauit abbas Moyses abbatem Siluanum, dicens: Potest homo per singulos dies apprehendere conuersationis initium? Respondit: Oportet enim apprehendere unumquemque aliquid ex omnibus . Surgens mane, sumat initium sapientie: in omni uirtute, et in omni mandato Dei, in 684 magna patientia, et longanimitate, et caritate Dei, cum humilitate anime et corporis, in multa sustentatione et commoratione celle, in oratione  et deprecatione, cum gemitu, cum puritate cordis et oculorum, et custodia lingue ac sermonum, in abrenuntiatione rerum materialium, desideriorum carnis, cruciationem habentes in certamine, in continentia spiritali et agone pugne, in penitentia et luctu, in simplicitate anime et taciturnitate, in ieiuniis et uigiliis nocturnis, in operatione manuum, secundum quod dicit apostolus Paulus, operantes manibus uestris, in fame et siti, in frigore et nuditate, in laboribus et angustiis et persecutionibus, in foueis et speluncis et cauernis . Esto factor uerbi, et non auditor tantum , operans talentum in duplum, habens uestem nuptialem, firmatus supra firmam petram.

Eleemosyna et fides non te derelinquant [1 1Kb] . Cogitans  esto, omni die mortem uicinam esse: et quasi iam clausus in monumento, nichil de hoc seculo cures, quia sollicitudo seculi et cupiditas diuitiarum, hec sunt spine, quas Dominus cauere dixit in Euangelio, que bonum semen suffocant . Inedia escarum, humilitas et luctus non recedant a te, quia Dominus dissipat ossa hominum sibi placentium. Timor omni hora permaneat in te, sicut scriptum est: Propter timorem tuum, Domine, in utero concepimus, et doluimus, et peperimus spiritum salutis . Hec ergo, et si qua alia uirtus est, in his prospice; et ne te mensures cum magnis, aut iustum te estimes; sed te crede inferiorem esse totius creature, id est, uiliorem quouis homine peccatore. Qui se existimat aliquid esse, cum nichil sit,  ipse se seducit . Non diiudices proximum, neque despicias aliena delinquentium, sed tua plange peccata, et de nullius hominis actu sollicitus sis. Esto mansuetus spiritu, et non iracundus. Nihil in corde tuo, neque odium, neque contra inimicum aliquid sine causa habeas; neque despicias eum in tribulatione eius, neque reddas malum pro malo, sed esto pacificus cum omnibus: hoc est uinculum perfectionis. Non te credas malum facienti, neque congaudeas ei qui fecit proximo suo malum. Non detrahas aliis quia Deus iudex et testis est in omnibus. Ne oderis aliquem propter peccatum eius, quia scriptum est: Nolite iudicare, ut non iudicemini . Dum alium arguis, uide ne peiora committas. Non despicias peccantem, sed ora pro illo, ut Deus illi  det conuersionem ad penitentiam; et si audieris de aliquo quod agat, iniqua, responde dicens: Nunquid ego horum sum iudex? homo sum peccator, mortuus sub peccatis meis. Mortuus enim causam non habet curare pro aliquo. Qui hec omnia procurat et cogitat, operarius est omnis iustitie, dum de Christo redemptore nostro propheta denuntiet, dicens: Ego autem sum uermis, et non homo . Et alius propheta Habacuc dicit: Lapis de pariete clamauit, et scarabeus de ligno loquitur ; nos uero dum in multis extollimur, in multis supplantamur. Qui uero hec custodit, uiuit sub gratia et uirtute Domini nostri Iesu Christi.



CAPUT XLIu. De meditationibus duodecim anachoretarum.
 

Anachorete aliquando sapientes, sancti et spiritales, duodecim numero, congregati in idipsum, ex petierunt a semetipsis, dicere unumquemque que emendauerit in cella sua, et quam meditationem meditatus sit spiritaliter.

1. Et dixit primus, qui et senior eorum: Ego, fratres, ex quo cepi quiescere, totum crucifixi meipsum his que extrinsecus sunt actionibus, reminiscens quod scriptum est: Dirumpamus uincula eorum, et proiiciamus a nobis iugum ipsorum . Et uelut murum faciens inter animum et corporales actus, dixi in mente mea: Quemadmodum is qui intra murum est, stantem foris non uidet; sic  nec tu uelis exteriores actus aspicere, sed teipsum intuere, sustinens quotidie spem Dei. Sic autem habeto malignas cogitationes aut malas concupiscentias, sicut serpentis et scorpionum prolem. Si quando autem eas in corde meo nasci sensero, attendens illas cum comminatione et ira arefacio eas; nec unquam cesso, irascens corpori et menti mee, ne quid prauum faciat.

2. Secundus ait: Ego dixi, ex quo renuntiaui terre: Hodie renatus es, hodie cepisti seruire Deo, hodie hic inhabitare cepisti: sic esto quotidie peregrinus, et crastino liberandus. Hoc mihi quotidie consulebam.

3. Tertius dixit: Ego diluculo ascendo ad Deum meum; et adorans illum, iacto me in faciem meam,  confitendo culpas meas; et sic descendens, adoro angelos Dei, rogans illos supplicare Deo pro me, et omnem creaturam. Et cum ista adimpleuero, uado ad abyssum; et quid Iudei faciunt, Ierosolymis euntes, concidentes se, et lacrymantes ac lugentes casum patrum suorum, hoc ego circuiens et exspectans, propria membra tormentis subdo, et cum plorantibus ploro.

4. Quartus ait: Ego sic sum, ac si in monte Oliuarum sedens cum Domino et discipulis 685 eius. Et dixi mihi: Nullum agnoscas secundum carnem, sed cum his esto semper celestis conuersationis imitator, sicut bona Maria Magdalena ad pedes Iesu sedens, et uerba eius audiens. Efficiamini sancti et perfecti sicut et Pater uester qui in celis est . Et, Discite a me, quia mitis sum et humilis corde .

5. Quintus ait: Ego angelos aspicio, ascendentes et descendentes ad uocationem animarum, et semper finem meum opperior, dicens: Paratum cor meum Deus, paratum cor meum .

6. Dixit sextus: Ego per dies singulos statui uerba mea audiri a Domino, putans mihi dici: Laborate propter me, et ego quiescere faciam uos. Adhuc modicum decertate, et uidebitis salutare meum et gloriam meam. Si diligitis me, si filii mei estis, ad Patrem rogantes reuertimini. Si fratres mei estis, erubescite pro me, quemadmodum propter uos multa  perpessus sum. Si oues mee estis, Dominicam passionem sequimini.

7. Septimus ait: Ego ista assidue meditor, et sine intermissione colloquor mihi, fidem, spem et caritatem; ut spe quidem gaudeam, dilectione uero neminem aliquando contristem, et fide corroborem.

8. Octauus ait: Ego uolentem diabolum exspecto, querentem quem deuoret. Et ubicunque ferit, exspecto illum interioribus oculis meis, et Dominum Deum aduersus illum interpello, ut sine effectu maneat, et in nullo preualeat, maxime in timentibus Deum.

9. Nonus ait: Ego quotidie ecclesiam intellectualium uirtutum exspecto, Dominum glorie in medio earum uideo super omnes splendentem. Quando  autem abscedam ab eo, ascendo in celum, exspectans admirandas pulchritudines angelorum, et quos emittunt hymnos incessabiliter Deo, et dulces eorum cantilenas; differorque sonis ac uocibus et suauitate, ut libeat reminisci quod scriptum est: Celi enarrant gloriam Dei, et opera manuum eius annuntiant firmamentum . Et omnia que super terram sunt, sicut cinerem et stercora opinor.

10. Decimus ait: Ego angelum meum assistentem mihi iuxta me exspecto; et custodio memetipsum, quod scriptum est reminiscens: Prouidebam Dominum in conspectu meo semper, quoniam a dextris est mihi, ne commouear . Timeo igitur eum, ut custodientem uias meas, et quotidie ascendentem ad Deum, et insinuantem actus meos et  uerba.

11. Undecimus ait: Ego personam imponens uirtutibus, ueluti si abstinentie, castitati, benignitati, dilectioni, in meipsum steti: et circumdans mihi illas, et ubicunque iero, dico mihi ipsi: ubi sunt sequaces tue? Ne pusillanimis sis, ne deficias, habens iuxta te ea semper. Quecunque libent, loquere de uirtute, ut post mortem testificentur de te coram Deo, quia inuenerunt requiem in te.

 12. Duodecimus ait: uos quidem, Patres, celestem habentes conuersationem, celestem et sapientiam possidetis. Nihil mirum. Eleuatos uos operibus uideo, et superiora sectantes. Quid dicam? uirtute enim etiam transpositi estis terram, uosmetipsos ex toto alienantes ab ea. Quid dicam? uos terrenos angelos et celestes homines dicens, non peccauerim. Ego uero me his indignum iudicans, uideo quod peccata mea, ubicunque iero, precedunt me semper ad dexteram et ad sinistram: in infernum uero adiudicaui meipsum, dicens: Esto cum his quibus dignus es, istis post modicum annumeraberis. uideo igitur ibi pares gemitus et incessabiles lacrymas, que a nullo referri queunt. Aspicio quosdam stridentes dentibus, et salientes toto corpore, et trementes  a capite usque ad pedes. Et iactans me super terram, et amplectens cinerem, deprecor Deum, nunquam casuum me illorum experimenta accipere. uideo et mare ignis bullientis immensibile, et circumflentes et mugientes, ut putent aliqui usque ad celos attingere fluctus ignis, et in tremendo illo mari innumerabiles homines deiectos ab agrestibus: et una uoce omnes illos clamantes et ululantes simul, quales nemo super terram ululatus et uoces unquam audierat, et sicut arentia omnis uirgulti cremare, misericordia autem Dei auertente se ab illis propter iniustitias eorum. Et tunc lamento genus hominum, quod audeat loqui uel cuilibet attendere, tantis mundo repositis malis. Et in his teneo mentem meam, luctum meditans, quod ait Dominus, indignum me  celo et terra iudicans, reputansque quod scriptum est: Facte sunt mihi lacryme mee panes die ac nocte .

Hec sapientium et spiritualium responsa Patrum. Et ueniat et in nos digna memoria, ut narrationem conuersationis opere ostendere possimus, ut facti inuituperabiles, et perfecti, et irreprehensibiles, placeamus Saluatori nostro. Cui est honor et gloria in secula seculorum. Amen. [2Kb]



DE uITIS PATRUM LIBER OCTAuUS, SIuE HISTORIA LAUSIACA, AUCTORE PALLADIO, HELENOPOLEOS EPISCOPO, INTERPRETE GENTIANO HERuETO.



IN PALLADII LIBRUM PRAELUDIA, ET DE EODEM LIBRO ELOGIA.





Lectori.

688 Quod libro primo et secundo prestitimus, ut auctorum, quorum potiores in iis libris partes erant, peregrinationes sub unum aspectum ex Annalibus illustrissimi cardinalis Baronii exhiberemus, idem hic prestare conabimur. Accipe igitur Palladii peregrinationem, per annos et loca aliquo modo generatim digestam. Nam reliqua minuta et particulares conuentus in ipsius textu leges. Subiunxi et Melanie iunioris uarias profectiones, ad lucem Palladii, qui obiter tantum quedam de eius itinere insinuat. De Melania seniore, cuius etiam Palladius meminit, habes fuse supra in preludiis ad librum secundum, cum de Ruffini, qui eius libri uel auctor, uel interpres est, peregrinatione egimus, quem Melanie lateri comitem hesisse, et peregrinationis eius fuisse socium, statuit Baronius.





[PEREGRINATIONES.]



PEREGRINATIO PALLADII, HELENOPOLEOS EPISCOPI.



Profectio Aegyptiaca.

Anno Christi 388. Baron., t. Iu, ad eum an.--- 689 Hoc eodem anno [Christi 388, Siricii pape 4, ualentiniani 13, Theodosii 10 impp.], sub consulatu uidelicet Theodosii secundo, Palladius Galata, ut ipse testatur , Alexandriam petiit: qui tum ex iis que ibi eremum Aegypti peragratus uidit, tum ab aliis audiuit, scripsit postea commentarium ad Lausum prefectum; quam ob causam eumdem librum interdum Lausiaca  appellarunt, cui et titulus ille prefixus alicubi reperitur, ut Paradisus Heraclidis  nominetur. Mansit hic in  eremo cum Euagrio Pontico aliquot annis (de triennio ibi confecto ipse meminit . Porro Euagrii Pontici consuetudine, Origenis erroribus imbutus est.

 Mirati sumus  aliquem dubitare num hic Palladius idem sit cum illo quem fuisse natione Galatam et professione Origenistam sanctus Hieronymus tradit; cum idem ipse Palladius eo commentario id profiteatur his uerbis : »Respondi me esse peregrinum, et de Galatie partibus uenire, et unum ex Euagrii fratribus esse confessus sum.« Hec ipse. Porro ambos, Palladium scilicet et Euagrium, Origenis erroribus fuisse corruptos, non obscure tum Hieronymus tum etiam Epiphanius affirmarunt.

Palladius igitur Euagrio inherens, eiusdem quoque morbi contagione contabuit; de quo Hieronymus aduersus Pelagianos agens, hec habet: »Palladius, seruilis nequitie, eamdem heresim instaurare conatus  est, et nouam translationis Hebraice mihi calumniam struere: num et illius ingenio nobilitatique inuidimus? nunc quoque mysterium iniquitatis operatur ,« etc. Ob  quam etiam causam sanctus Epiphanius eumdem in Palestina ista docentem deplorans, ait: »Palladium uero Galatam, qui quondam nobis charus fuit, et nunc misericordia Dei indiget, caue; quia Origenis heresim predicat et docet, ne forte aliquos de populo tibi credito ad peruersitatem sui inducat erroris .« Hec ipse scribens ad Ioannem Ierosolymitanum episcopum, cum idem Palladius iam deseruisset eremum Nitrie, et morbi causa, ut ipse testatur , abiisset in Palestinam; ubi aliquandiu moratus hereses docebat Origenis, quem cauendum Epiphanius Ioannem eius loci episcopum quam primum admonuit. Cum uero Origenistarum nullum alium nominet, nisi Palladium, certe, et si alii essent eadem labe  conspersi, tamen non alium quam ipsum id muneris subiisse, ut Origenis deliramenta doceret, satis apparet. Quamobrem Origenistam illum, quem sanctam Paulam tentasse Hieronymus scribit, neminem certe preter Palladium tunc in Palestina morantem fuisse conspicio, de quo ista in eiusdem Paulo epitaphio habet : »Tangam ergo breuiter, quo modo hereticorum cenosos deuitauerit lacus, et eos instar habuerit ethnicorum. Quidam ueterator callidus, atque, ut sibi uidebatur, doctus et sciolus, me nesciente cepit ei proponere questiones, et dicere: Quid peccauit infans, ut a demone corripiatur? In qua etate resurrecturi sumus? si in ipsa qua morimur, ergo nutricibus post resurrectionem opus erit; si in altera, nequaquam erit resurrectio mortuorum,  sed transformatio in alios. Diuersitas quoque sexus maris et femine erit, aut non erit? Si erit, sequentur 690 et nuptie, et concubitus, sed et generatio; si non erit, sublata diuersitate sexus, eadem corpora non resurgent; aggrauat enim terrena inhabitatio sensum multa cogitantem ; sed tenuia erunt, et spiritualia, dicente Apostolo: Seminatur corpus animale, surget corpus spirituale . Ex quibus omnibus probare cupiebat rationales creaturas ob quedam uitia et antiqua peccata in corpora esse delapsas, et pro diuersitate et meritis peccatorum, tali uel tali conditione generari, ut uel corporum sanitate gauderent, et parentum diuitiis ac nobilitate, uel in morbidas carnes et domos inopum uenientes, penas pristinorum luerent delictorum, et  presenti seculo atque corporibus quasi carcere clauderentur

»Quod cum audisset, et ad me retulisset, indicans hominem; mihique incubuisset necessitas nequissime uipere ac mortifere bestie resistendi, de quibus Psalmista commemorat, dicens: Ne tradas bestiis animas confitentium tibi ; et, Increpa, Domine, bestias calami, que scribentes iniquitatem, loquuntur contra Dominum mendacium, et eleuant in excelsum os suum ; conueni hominem, et orationibus eius, quam decipere nitebatur, breui interrogatione conclusi, dicens,« etc. Refert disputationem tunc cum eo habitam, atque ad postremum addit: »Ex quo die ita cepit Paula hominem detestari,  et omnes qui eiusdem dogmatis erant, ut eos uoce publica hostes Domini proclamaret.« Hec Hieronymus. Sic igitur a sancto Hieronymo confutatus Palladius, in ipsum stylum conuertit, atque primum hec de Paula aduersus eumdem sanctum Hieronymum in suo commentario ad Lausum effutiit: »Multas feminas uidi, plurimasque tam uiduas quam uirgines noui, inter quas Paulam Romanam, matrem Toxotii, feminam ad genus uite, quod est secundum spiritum, dexterrimo ingenio: cui quidem, quo minus ei se daret, impedimento fuit Hieronymus quidam genere Dalmata, qui mulierem optima indole ad genus uite perfectum, cum in eo multos, ne dicam omnes, longissimo post se interuallo uideretur posse relinquere, ipse inuidia motus ad suum peculiare  uiuendi institutum pertraxit. Eius filia nomine Eustochium in Bethlehem uitam adhuc monachalem exercet: quam quidem ego nunquam allocutus sum; ceterum fertur insigni esse pudicitia, et regere societatem uirginum quinquaginta .« Hec Palladius; mansisse autem ipsum in Palestina saltem usque ad annum trecentesimum nonagesimum secundum, inferius dicemus ex epistola Epiphanii ad Ioannem.



Profectio in Bithyniam.

Anno Christi 392. Baron., t. Iu, ad an. Christi 388.---At quid postea de Palladio? Accidit quidem ut recedens e Palestina in Bithyniam, catholici hominis personam induerit, et inter Catholicos consuescens, postea in Ioannis Chrysostomi episcopi Constantinopolitani  se amicitiam insinuarit. Et unde hoc, inquies, de consuetudine cum Ioanne accepisti? Ex eo potissimum, quod fauit eidem Ioanni Chrysostomo; cui quidem non communione catholica tantummodo coniunctus, sed et eidem fuit tolerantia malorum propinquus; nam que ob eiusdem Ioannis defensionem passus est, his uerbis ipse declarat: »De Palestina autem ad prouinciam Bithyniam ueni, in qua nescio quo modo, utrum studio hominum, an uoluntate diuina  episcopus ultra meritum meum factus sum. In qua tempestatis illius, que sub sancto Ioanne commota est, interfui malis, et per decem menses in obscurissima cellula occultatus, cepi illius sancti dicta reminisci ,« etc.



Profectio in Asiam.


Anno Christi 400 Baron., t. u, ad eum annum.---Anno Christi 400, Anastasii pape 3, Arcadii et Honorii impp. 6, synodus est habita Constantinopoli XXII episcoporum in causa Asianorum episcoporum, cum Antonini episcopi Ephesini causa examinata est, et 691 Palladius cum duobus aliis in Asiam destinatus . De qua re ita Palladius, uel quisquis auctor, in dialogo de rebus Ioannis Chrysostomi: »Consilioque synodi presentis habito, quosdam ex presentibus episcopis in Asiam mittit ad testes interrogandos. Tres enim ex omnibus electi sunt, Syncletius Metropolitanus, Hesychius Opariensis, et Palladius Helenopolitanus. His dederat synodus  in mandatis ut qui intra duos menses non occurrisset Hypepis Asie ciuitatis ad sua tuenda iura, quod uicini essent et qui arguebantur, et episcopi reliqui a Syncletio sociisque iudicandi, excommunicatus esset. Descenderunt igitur Smyrnam prenominati episcopi Syncletius et Palladius: Hesychius enim, quod faueret Antonino, finxit se ualetudinarium. Significaruntque continuo per litteras utrisque partibus aduentum suum, ut concurrentes in memoratam ciuitatem, implerent que polliciti fuerant.

»Illi ante iudicum aduentum amicitias inierant, partim persuasi auro, partim iureiurando constricti. Congregati igitur in ipsa ciuitate, iudices ludere se posse putabant dilatione testium, quasi peregre profecti essent ob uarias causas. Ad hec iudices accusatorem  rogant, intra quos dies adducturus esset testes, se exspectaturos pollicentes. Ratus ille eos eris inclementiam ferre grauiter, ac per id uelle discedere  intra quadraginta dies producturum promittit testes; alias pene canonum sua se sponte subiicit. Exspectauere iudices quadraginta dies: cum ille ad inquirendum dimissus testes, omisit hoc interim, et Constantinopolim uenit, illicque delituit. Ubi uero nusquam comparuit, scripsere iudices omnibus Asie episcopis, denuntiantes excommunicatum, siue ut desertorem, siue ut detractorem. Post hec alios quadraginta dies persistentes, cum ille minime appareret, Constantinopolim rediere. Illic inuento Eusebio, ei que gesserat exprobrant. Rursus ille infirmitatem corporis allegans,  pollicetur testes exhibiturum.«



Profectio Romana.

Anno Christi 404. Baron. t. Iu, ad annum 308, et t. u, ad an. 404.---Quo etiam tempore, cum uigeret uehementior in eumdem Chrysostomum persecutio, ex Oriente recedens, Romam se contulit ad Innocentium, a quo una cum aliis exceptus est. Et unde hec? dices. Testatur id ipse, cum de Piniano atque eius coniuge Melania iuniore, a quibus exceptus in urbe fuit, sermonem habens, hec ait: »Ne nobis quidem certe, cum plurimi simul essemus, qui Romam propter beatum episcopum Ioannem perrexeramus, exigua prestiterunt; sed dum in illis partibus degeremus, officiosissimo nos susceperunt hospitio, largissimisque sumptibus, cum inde proficisceremur,  honorauerunt .« Hec ipse.

Quando autem id acciderit  , expressum habes in dialogo de rebus eiusdem sancti Ioannis [a 1Kb] his uerbis: »uix mensis effluxerat, cum Palladius quoque episcopus Helenopoleos  absque litteris uenit, qui et ipse fugisse dicebat uesaniam principum; expressius autem atque signantius enarrauit omnia, ipsumque exemplar edicti protulit,« etc. Licet hunc, de quo agimus, Palladium diuersum ab illo esse oporteat qui in eo dialogo interloquitur; etenim tunc primum Romam se uenisse dicit, cum sub Zosimo papa  pro pace Ecclesiarum ea functus est legatione. Sed quid tandem? ipsum foris pro tempore mutasse personam potius, quam animum impietate refertum, non leue argumentum est, quod eo libro, quem post eas turbas conscriptum ab eo constat  Origenistas complures laudauit, ipsumque Euagrium Origenis erroribus infamatum ad celum euexit.



Palladii secundus Romam cum Celestio in causa Pelagii heresiarche aduentus.

Anno Christi 417. Baron., tom. u, ad eum annum.---692 Quadringentesimus decimus septimus Christi annus [Innocentii pape 16, Honorii 23, Theodosii 10, impp.] Honorio Augusto undecimum et Constantio  secundum consulibus aperitur: quo Pelagius heresiarcha, cum accepisset non esse receptiam ab Innocentio Romano pontifice purgationem suam habitam in concilio Palestino, sed priori apud eum astrictum teneri damnatione, ut eum falleret, omnem adhibuit fallendi artem; etenim ipse ad Innocentium papam litteras dedit, quibus profiteretur se uere esse catholicum. Dedit et alias de hoc ipso Praylius Ierosolymitanus, quibus legitime factam Pelagii purgationem significaret. Adiectum ut una cum his mitteretur Romam, qui eque esset heresis infamatus Celestius eius discipulus suam causam acturus suosque accusatores ad sedis apostolice iudicium, quasi calumniis exagitatus, prouocaturus; quo declararet se non aliter credere quam quod catholica teneret Ecclesia.

 Quantum autem  opinari licet, cum his omnibus et ad hec omnia uidetur etiam legatus fuisse Palladius Galata episcopus Helenopolitanus, quem Pelagio fauisse, testificatione sancti Hieronymi superius dictum est. Ipse enim Palladius in dialogo quem scripsit de rebus sancti Ioannis Chrysostomi, ipso eius exordio de se testatur uenisse Romam sub Zosimo papa.



Palladius Galata ab Hieronymo impudicitie notatus.

Baron., t. u, ad annum Christi 413.---Porro quod in eam dementiam superbus iste  elatus fuerit, ut assereret esse hominis, ui liberi arbitrii non tantum non peccare, sed etiam non tentari, hinc ipse Hieronymus ex persona Pelagii, eiusque uerbis hec ait: »Alii clausi cellulis, et feminas non uidentes,  quia miseri sunt, et uerba mea non audiunt, torquentur desideriis; ego etiam, si mulierum uallor agminibus, nullam habeo concupiscentiam; de me enim dictum est: Lapides sancti uoluuntur super terram ; et ideo non sentio, quia liberi arbitrii potestate Christi tropheum circumfero .« Huiusmodi plane hereticos uisus est idem sanctus Hieronymus alibi suggillasse, dum ait: »Si nota fecissent uerba mea populo meo, non blandientes eis, et adulatione perdentes, ut dicerent: Non habetis peccata, perfectam iustitiam possidetis, sanctitas et pudicitia atque iustitia in uobis tantummodo reperiuntur; et ego non tradidissem eos  in immunditiam et ignominiam, ut facerent que non conueniunt, et sequerentur cogitationes suas pessimas. Contemplemur hereticos, quomodo semel desperantes salutem, gule se tradant et deliciis; uescantur carnibus, frequentes adeant balneas, musco fragrent, unguentis uariis delibuti, querant corporis pulchritudinem , etc.« Perstringens in hunc modum sanctus Hieronymus Pelagium atque Pelagianos, et haud dubium inter alios suggillat Palladium Galatam episcopum Helenopolis in Bithynia, de quo sepe superius, cuius disertis uerbis meminit in prefatione in eosdem libros aduersus Pelagium scriptos, quod cum uersari soleret assidue cum feminis religiosis, magna tamen iactantia gloriaretur, quod omnis esset penitus concupiscentie  expers. Ita quidem ipse, cum presertim in Aegypto, uisitans monachos, iunctus feminis peregrinaretur. Quo nomine redargutus est etiam per epistolam 693 ab Isidoro Pelusiota, dignam illam quidem que hic recitetur, utpote tanti uiri profuturum omnibus monumentum. Sic enim se habet :

»Palladio episcopo.

»Mulierum congressus, uir optime, quantum fieri potest, fuge. Nam eos qui sacerdotii munere funguntur, sanctiores ac puriores illis esse oportet qui ad montes se contulerunt. Siquidem illi et sui, et plebis; bi autem sui duntaxat curam gerunt. Atque illi in huiusmodi dignitatis fastigio collocati sunt, omnesque uitam eorum perscrutantur et explorant;  hi autem in spelunca sedent, aut sua uulnera curantes, aut uitia obtegentes, aut etiam coronas sibi ipsis texentes. Quod si etiam, ut cum illis congrediaris, necessitas aliqua te obstringat, oculos humi deiectos habe, atque ipsas quoque, quonam pacto spectandum sit, doce; non enim duntaxat docendum est quonam modo cernere oporteat, sed etiam, ut oportet, cernere. Cumque pauca que ipsarum animo astringere atque illustrare queant, locutus fueris, statim euola, ne forte diuturna consuetudo uires tuas emolliat et infringat, atque uelut horrendum quemdam et elatum leonem nacta, comam quidem que leonem uere leonem efficit, regiamque dignitatem ipsi conseruat, amputet; dentes autem eripiat, atque ungues   euellat, ac deinde deformatum ac ridiculum redditum, animal inquam illud horrendum ac intolerandum ac uel solo rugitu montem percellens, pueris etiam se illudendum prebeat.

»Quod si a mulieribus honore affici cupis , ut ut autem res se habeat, nichil tibi cum feminis commercii sit, ac tum ab illis honorem consequeris. Tum enim hoc presertim nobis aderit, cum a nobis minime queretur. Solet enim quiuis eos quidem a quibus colitur ac delinitur aspernari; eos autem a quibus assentatione minime demulcetur, admiratione prosequi. Ac muliebris natura buic potissimum affectui obnoxia est. Intolerandam enim se  prebet, cum quis ipsi blanditur; ac contra eos omnium maxime suspicit et admiratur, qui maiore libertate prediti sunt, amplioreque auctoritate apud eas utuntur.

»Quod si te frequenter cum ipsis uersari, nec ullo inde detrimento affici dixeris, id quidem fortasse mihi persuaderi sinam. At illud item uelim omnibus fidem adhiberi, aquis lapides extenuari, ac rupem aque guttis continenter cadentibus excauari dicunt. Quorum uerborum huiusmodi sensus est: Quid rupe durius fingi queat? Quid item aqua mollius, et quidem aque guttula? Et tamen assiduitas naturam uincit. Quod si natura, que egre dimoueri potest, dimouetur, idque quod minime habebat perpetitur, qua tandem ratione uoluntas, que facile  mouetur, a consuetudine non uincatur et euertatur?«

Hucusque Isidorus optima ratione et exemplo destruens quod assererent illi, uoluntatem nostram sui natura posse, si uelit, euitare peccatum absque gratie adminiculo, imo nec etiam posse tentari si nolit, quandoquidem docuit Isidorus uinci assiduitate naturam.



PEREGRINATIO MELANIAE IUNIORIS ET PINIANI MARITI CUM ALBINA MATRE.



Profectio in Siciliam.

Anno Christi 408. Baron. t. u, ad eum annum.---694 Hoc item anno [Christi 408, Innocentii pape 7, Honori 14, Theodosii 1, impp.] qui urbis obsidionem  precessit, Melania Romana uidua, de qua sepe superius mentio facta est, antiqui uaticinii ante annos quadringentos  editi memor, distractis prediis, una cum Melania nepte, Pinianoque eiusdem Melanie uiro, et Albina nuru, euasura cum illis imminentem urbis cladem, Roma recedens, [per Siciliam] Ierosolymam se iterum contulit, ubi post dies quadraginta ex hac uita migrauit. Hec ex Palladio .



Profectio in Africam ac primo Carthaginem et Tagastam.

Anno Christi 409. Baron. t. u, ad eum annum.---Hoc ipso anno [Christi 409, Innocentii pape 8, honorii 15, Theodosii 2, imp.] Pinianus u. c., una cum Melania seniore, et Melania iuniore coniuge,  atque socru Albina iunioris matre Melanie, cum, anno superiori, distractis bonis que Rome et in Italia habebat, adnauigasset Carthaginem, ibi ex congestis pecuniis locupletans eius Ecclesie pauperes, inde ad sanctum Alypium Tagastam profectus est . Ad quos omnes sanctus Augustinus, cum primum eorum aduentum audisset, litteras dedit, quibus se excusat quod propter ingruentem duram hiemem, et statum Hipponensis Ecclesie titubantem, ad eos inuisendos minime accurrere ualuisset. Exstat ipsa epistola, cuius est titulus ad Albinum, Pinianum, et Melaniam : sed pro Albino, Albinam  , restituendum puto, quod eius nominis femina eiusdem  Pimani socrus una cum ipsis profecta est in Africam, ut tum ex Palladio, tum ex eiusdem Augustini testificatione satis apparet.

Tagaste autem cum esset Pinianus, effusa munilicentia adeo ecclesiam illam locupletauit, ut nonnullorum in eius episcopum Alypium inuidiam mouerit, prout sanctus Augustinus in epistola ad eum scripta testatur, et ipsa Acta sancte Melanie his werbis fidem faciunt: »Ciuitas autem in qua uersabantur appellabatur Tagasta; in qua erat sacrum templum et sacerdos dicendi peritus, et qui oratione multos poterat inducere ad salutem, nomine Alypius; cum quo uersantes, sacra meditabantur eloquia. Templum uero in quo agebat Alypius admodum munifice et aureis ornamentis et lucidis gemmis  et plurimis ditarunt agrorum prouentibus. Ab eis quoque sunt edificata duo monasteria, quibus satis dedit opum atque prouentuum; quorum alterum quidem habebat chorum uirorum numero octoginta, alterum autem habebat uirgines que erant numero centum et triginta .« Hec de collatis ecclesie Tagastensi a Piniano muneribus.



Profectio Hipponensis.

Baronius, tom. u, ad an. Christi 499.---Placuit autem Piniano una cum Melania Hipponem proficisci ad inuisendum sanctum Augustinum ibi agentem episcopum. Comitatus est eos 695 Alypius; qui et timentem Pinianum, ne cogeretur ab Augustino presbyter ordinari, nunquam id euenturum fore,  securum reddidit; nam de ea re fidem Augustini id promittentis acceperat. Accidere namque consueuit  ut cum aliquis religione insignis ceteris emineret Christianis, is licet coniugatus esset, soleret interdum in ecclesia a fidelibus rapi, et tradi episcopo ordinandus, coniuge quoque pari cum uiro uoto continentiam profitente, ut inter alia, quod de Paulino atque Tharasia precessit, enarratum exemplum ostendit. Pinianus itaque id fortasse subodoratus, retardabat accessum; sed Alypii promissione securus, Hipponem ad eumdem sanctum Augustinum se contulit. Ubi cum esset, atque id minus exspectaretur, factum est ut dum synaxis in ecclesia haberetur, antequam catechumeni ex more dimitterentur,  fidelis populus, facto impetu, Pinianum ne effugeret obsiderent, postulantes eum ordinari debere presbyterum. Que res Alypio fideiussori admodum displicuit; ipseque Pinianus et Albina socrus id perindigno tulerunt animo, id totum ex sententia Augustini factum existimantes: quamobrem nonnichil in eum iidem commoti sunt, atque in primis Alypius. Quomodo autem res se habuerit, sanctus Augustinus datis ad eos litteris, cum statim recessissent Hippone, Tagastamque reuersi essent, significauit, cum se excusauit, atque nichil se conscio factum pluribus declarauit.

Scribens enim ad Albinam Piniani socrum, quam tamen appellare consueuit eius matrem, ad sui defensionem,  prolixam satis dedit epistolam, eius querelis et suspicionibus male conceptis in omnibus satisfaciens, cum in hec uerba exorditur :

»Dolorem animi tui, quem te scribis explicare non posse, consolari equum est, non augere; ut si fieri potest, sanemus suspiciones tuas, non ut eis pro nostra causa succensendo uenerandum cor tuum et Deo dicatum amplius perturbemus. Sancto fratri nostro, filio tuo Piniano nullus ab Hipponensibus mortis metus ingestus est, etiam si forte ipse tale aliquid timuit. Nam et nos metuebamus, ne ab aliquibus perditis, qui sepe multitudini occulta conspiratione miscentur, in uiolentam prorumperetur audaciam, occasione seditionis inuenta, quam uelut iusta indignatione  concitaret. Sed sicut postea audire potuimus, nichil tale a quoquam dictum est uel molitum; sed uere in fratrem meum Alypium multa contumeliosa et indigna clamabant: a quo tam ingenti reatu utinam per illius orationes mereantur absolui. Ego autem post primos eorum clamores, cum eis dixissem de illo inuito non ordinando, qua iam promissione detinerer; atque adiecissem quod si mea fide uiolata illum haberent presbyterum, me episcopum non haberent, ad nostra subsellia, relicta turba, redieram. Tum illi aliquantulum inopinata mea responsione cunctati atque turbati, uelut flamma uento paululum pressa, deinde ceperunt multo ardentius excitari, existimantes fieri posse ut uel mihi extorqueretur illud non seruare promissum, uel me tenente promissi  fidem, ab alio episcopo ordinaretur. Dicebam ego quibus poteram, qui ad nos in apsidem honoratiores et grauiores ascenderant, nec a promissi fide me posse dimoueri, nec ab alio episcopo in ecclesia mihi tradita, nisi me interrogato ac permittente, posse ordinari. Quod si permitterem a fide nichilominus deuiarem. Addebam etiam nichil eos uelle, si ordinaretur inuitus, nisi ut ordinatus abscederet. Illi hoc posse fieri non credebant.

»Multitudo uero pro gradibus constituta, horrendo et perseuerantissimo clamorum fremitu in eadem uoluntate persistens, incertos animi consiliique faciebat. Tunc illa in fratrem meum  indigna clamabantur; tunc a nobis grauiora timebantur. Sed quamuis tanto motu populi et tanta perturbatione  Ecclesie permouerer, nec aliud constipationi illi dixissem, nisi eum me inuitum ordinare non posse; nec sic tamen adductus sum qui et hoc promiseram non me fuisse facturum, ut aliquid ei de suscipiendo 696 presbyterio suaderem. Quod si persuadere potuissem, non iam ordinaretur inuitus. Seruaui utriusque promissionis fidem, non solum illius quam iam populo patefeceram, uerum etiam illius in qua uno teste, quantum ad homines attinet, detinebar. Seruaui, inquam, fidem promissionis, non iurationis in tanto periculo; quod licet falso, sicut postea comperimus, metuebatur; omnibus tamen, si quid esset, communiter impendebat, et erat metus ipse communis, ac per ecclesiam in qua eramus  maxime metuens abscedere cogitabam. Sed metuendum fuit ne magis, me absente, tale aliquid facerent et reuerentia minor et dolor ardentior. Deinde si cum fratre Alypio discederem per populum constipatum, cauendum fuit ne quisquam in eum manum mittere auderet. Si autem sine illo, que frons esset existimationis, si quid ei fortassis accideret, et uiderer eum propterea deseruisse, ut furenti populo traderetur?

»Inter hos estus meos, grauemque merorem et nullius consilii respirationem, ecce repente atque inopinate sanctus filius noster Pinianus mittit ad me seruum Dei, qui mihi diceret eum se uelle populo iurare, quod si esset ordinatus inuitus, ex Africa discederet: omnino credo existimans eos, quandoquidem peierare non posset, non iam ulterius infructuosa  perseuerantia clamaturos, ad expellendum hinc hominem, quem saltem habere deberemus uicinum. Mihi autem, quia uidebatur uehementiorem eorum dolorem post hanc iurationem fuisse metuendum, apud me tacitus habui; et quia simul petierat ut ad eum uenirem, non distuli. Cum mihi dixisset hoc ipsum, continuo et illud adiunxit eidem iurationi, quod mihi, dum ad eum pergo, per alium Dei seruum mandauerat, de presentia scilicet sua, si ei clericatus sarcinam nolenti nullus imponeret.« nimirum non discessurum Hippone, si sic liber absque nexu clericatus esse sineretur.

»Hic ego in tantis angustiis, quasi aura respirante, recreatus, nichil ei respondi; sed ad fratrem Alypium gradu concitatiore perrexi; eique quid dixerit, dixi.  At ille  deuitans ne quid se auctore fieret, unde uos putabat offendi: Hinc me  nemo consulat. Quo audito, ad populum tumultuantem perrexi; factoque silentio, quid promissum esset, cum promissione etiam iurationis aperui. Illi uero, qui solum eius presbyterium cogitabant atque cupiebant, non ita ut putabam quod oblatum fuerat acceperunt; sed inter se aliquantulum mussitantes, petiuerunt ut adderetur eidem promissioni atque iurationi, ut si quando illi ad suscipiendum clericatum consentire placuisset, nonnisi ipsa Hipponensi ecclesia consentiret. Retuli ad eum, sine dubitatione annuit. Renuntiaui illis, letati sunt, et mox iurationem pollicitam poposcerunt. Reuerti ad filium nostrum Pinianum, eumque inueni fluctuantem quibusnam uerbis  comprehendi posset illa cum iuratione promissio, propter necessitates irruentes, que possent eum ut abscederet cogere. Simul etiam quid timeret ostendit, ne quis irruisset hostilis incursus, qui esset discessione uitandus. uolebat addi sancta Melania et eris morbidi causationem, sed illius responsione reprehensa est. Ego autem dixi grauem ab illa et non contemnendam causam necessitatis ingestam, que ciues etiam emigrare compelleret; sed si hec populo dicerentur, timendum esse ne male nos ominari uideremur; si autem sub necessitatis nomine fieret excusatio, nonnisi fraudulentam necessitatem putari.

»Placuit tamen ut de hac re populi animum experiremur, et nichil aliud quam quod putaueramus inuenimus.  Nam cum eius uerba a diacono dicta recitarentur, et omnia placuissent, ubi nomen interposite necessitatis insonuit, continuo reclamatum est, promissioque displicuit, tumultu recrudescente, et nichil aliud quam fraude secum agi, populo existimante. Quod cum sanctus filius noster Pinianus uidisset, iussit inde auferri nomen necessitatis; rursumque ad letitiam populus remeauit. Et cum lassitudinem excusarem, sine me ad plebem accedere noluit, simul accessimus. Dixit ei que a diacono audita erant se mandasse, se iurasse, eaque se esse facturum, continuoque omnia eo tenore quo dictauerat prosecutus est. Responsum est Deo gratias, et petitum ut totum scriptum subscriberetur. Dimisimus catechumenos, continuoque scriptum subscripsit. Deinde peti cepimus  nos 697 episcopi, non uocibus populi, sed tamen a populo per honestos fideles, ut nos quoque subscriberemus. At ubi cepi subscribere, sancta Melania contradixit. Miratus sum quare tam sero, quasi promissionem illam et iurationem nos, non subscribendo, facere possemus infectam. Sed tamen obtemperaui; ac sic remansit mea non plena subscriptio, nec ultra nobis quisquam ut subscriberemus putauit instandum.« Hec sanctus Augustinus.



Reditus Tagastam.

Baron. t. u, ad annum Christi 409.---Pinianus autem, quod que per uim et metum pollicitus esset, se obligatum minime teneri probe sciret, sequenti die clam una cum suis Tagastam reuersus est. Quid autem tum populus Hipponensis cum rescisset, Augustinus  refert in eadem epistola ad Albinam alio scripto se significasse; nam ait: »Qui autem alio die, postquam ipsum discessisse didicerunt, fuerint motus, uel lingue hominum, quantum satis arbitratus sum, sanctitati uestre per commonitorium intimare curaui. Quisquis itaque uobis contraria his que narraui forte narrauit, aut mentitur, aut fallitur .« Hec ipse.

Quod autem Albina litteris conquesta esset primum aduersus Augustinum, quod ad iurandum Pinianum induxisset; quodque etiam illa suggillaret populum Hipponensem amore illectum pecunie uirum prediuitem sibi uendicare sategisse; cum ex iis ex obliquo Augustini fama impeteretur, idem Augustinus cum pro se tum pro populo eadem epistola excusationem  attexuit. Et inter alia illud inculcat, se olim ciuem Tagastensem eamdem uim ab Hipponensi populo passum esse, non alia quidem ex causa illis ad id agendum impulsis, quam pietatis, ut quem uirum frugi putarent, eumdem presbyterum sibi preficerent.

Sed iam ipsum audiamus: »Quomodo ergo  dicis hoc eos fecisse turpissimo appetitu pecunie? Primo quia ad plebem, que clamabat, omnino non pertinet. Sicut enim plebs Tagastensis, de his que consuluistis Ecclesie Tagastensi, non habet nisi gaudium boni operis uestri; sic et Hipponensis, et cuiuslibet alterius loci, ubi de mammona iniquitatis Domini precepta fecistis, uel estis ubicunque facturi. Non ergo populus, ut de tanto uiro Ecclesie consuleret  sue, ardentissime flagitans, suum pecuniarium quesiuit commodum a uobis, sed uestrum pecunie contemptum dilexit in uobis. Nam si in me dilexerunt quod audierant, paucis agellulis paternis contemptis, ad Dei liberam seruitutem me fuisse conuersum; neque in hoc inuiderunt Ecclesie Tagastensi, que carnalis patria mea est; sed cum illa clericatum mihi non imposuisset, quando potuerunt, habendum inuaserunt: quanto flagrantius in nostro Piniano amare potuerunt tantam mundi huius cupiditatem, tantas opes, tantam spem, tanta conuersione superatam atque calcatam?

Ego quippe secundum multorum sensum comparantium semetipsos sibimetipsis, non diuitias dimisisse, sed ad diuitias uideor uenisse. uix enim uigesima  particula res mea paterna existimari potest in comparatione prediorum Ecclesie, que nunc ut dominus existimor possidere.« Cum e contra qui in Ecclesia Africana ad presbyteratum asciti essent, fuerint prediuites; unde subdit: »In qualibet autem maxime Africanarum Ecclesiarum hic noster, non dico presbyter, sed episcopus sit, comparatus pristinis opibus suis, etiam si animo dominantis egerit, pauperrimus erit. Multo ergo liquidius et securius in hoc amatur Christiana paupertas, in quo nulla rerum ampliorum potest putari cupiditas. Hoc accendit animos populi, hoc in illam uiolentiam perseuerantissimi clamoris erexit. Non eos turpis cupiditatis insuper accusemus; sed magis bonum, quod ipsi non habent, saltem in aliis diligere sine crimine  permittamus.« Hec et alia plura ad excusationem ingerit Augustinus.

Sed et quod Alypius, sicut Albina, idem sentiret de Hipponensibus, eosdem nimirum amore pecunie uim inferre conatos esse Piniano; quodque ambo eiusdem sententie essent, nullius esse uigoris prestitum iuramentum ui atque metu 698 extortum; idem sanctus Augustinus, sicut ad ipsam, ita etiam ad Alypium aduersus hec ipsa litteras dedit , quibus sane apparet hec inter eos non sine mutua offensione fuisse transacta, sed cito caritas omnem abstersit obductam ex eiusmodi altercatione rubiginem.



Profectio Ierosolymitana.

Baron., t. u. ad annum Christi 419.---Sed et illud  ex eadem sancti Hieronymi epistola uelim obserues, ipsum non Paule neptis tantum nomine eisdem Augustino atque Alypio episcopis salutem impertire, sed nomine etiam Albine, Piniani, atque Melanie, quos ante septem annos diximus uersatos in Africa, et postea una simul uenisse Ierosolymam. Ait enim : »Sancti filii communes Albinus [Albina], Apinianus [Pinianus], et Melania plurimum uos salutant.« Hec ibi. uerum pro Albinus, Albina, et pro Apinianus, Pinianus restituendi sunt; nisi preter Albinam matrem fuerit illic Albinus filius. Sed quando, inquies, hi Ierosolymam peruenerunt? ante triennium. Et ne putes nos agere coniectura, uel diuinare;  habes id ipsum expresse demonstratum in rebus gestis [a 1Kb] eiusdem Melanie iunioris, ubi cum dicatur eadem annis septem in Africa commorata, si repetas tempus eius Roma illuc profectionis, quam accidisse diximus anno qui precessit urbis cladem, nempe quadringentesimo nono; et ab eo tempore numeres septem illos annos, inuenies utique ante triennium  ipsam ac eius socios Ierosolymam peruenisse, et una cum ea Albinam matrem Melanie iunioris, ut eius Acta testantur; fuisse namque hanc Albinam nomine coniugem filii Melanie senioris, Palladius docet .

Ab ipso autem Ierosolymam aduentu post dies quadraginta defunctam esse Melaniam seniorem, Palladius tradit , licet de aliis nullam  habeat mentionem; quos dum ait inferius  uitam duxisse in Campania et Sicilia, plane ignorasse uisus est ex Augustino certum reddi eosdem in Africa degisse; nescisse pariter ex sancto Hieronymo palam fieri eosdem Ierosolymam profectos esse: que omnia pluribus testantur Acta sancte Melanie iunioris. Quin etiam ex eodem sancto Augustino constat hos cum Ierosolymam peruenissent, et Pelagium ibi agentem inuenissent, ipsum admonuisse ut ea omnino damnaret que ab Orthodoxis aduersus eum obiicerentur; ipsum autem, uelut eis obtemperantem, scripsisse anathematismum aduersus illos errores qui ab Occidentalibus in eum obiecti essent; sed quam dolose quamque ueteratorie sanctus  Augustinus aperuit. Sed accipe modo quid ipse de his cum Pelagio agentibus scriptis tradat: »Scripsistis mihi cum Pelagio uos egisse, ut quecunque aduersus eum dicerentur, scripto damnaret; eumque dixisse, audientibus uobis: Anathemo , etc. Miserunt autem dicta a Pelagio idem Albinus [Albina], Pinianus, atque Melania ad ipsum Augustinum, qui postea sub Zozimo papa contrariis scriptis ostendit impii heresiarche fallacias. Sed de his alias.

De rebus autem gestis Melanie iunioris, ac Piniani uiri eius, ac sociorum, eiusdem Melanie uite Acta declarant: nimirum peregrinatos esse in Aegyptum ad uisendos sanctos monachos eremi accolas, relicta Albina matre ob ingrauescentem  senectutem Ierosolymis; inde uero redeuntes Ierosolymam, seorsum a coniuge Pinianum uitam excoluisse monasticam, Melaniam uero ad annos quatuordecim apud montem Oliueti clausam in cella perseuerasse, duxisseque ibi in angusto loco uitam angelis similem. Mira quidem hec uidebuntur; sed si quis legat que de eiusdem Melanie uite instituto, antequam Ierosolymam proficisceretur, cum adhuc in Italia ac Rome potissimum uersaretur, idem qui supra Palladius scripsit , atque ea que de eiusdem uiuendi ratione cum esset in 699 Africa, eadem acta habent; summum huiuscemodi monastice uite genus tum ipsam, tum  uirum eius attigisse, haud ualde mirabitur, cum se ab initio penitissime Deo ambo addixissent.



Profectio Constantinopolitana.

Anno Christi 434.---Hoc eodem anno [Christi 434, Sixti pape 3, Theodosii 27, ualentiniani 10, impp.] quo Proclus sedis Constantinopolitane regimen suscepit, sancta Melania iunior, que  Ierosolymis monasticam uitam agebat, litteris a suo patruo uolusiano Constantinopolim accersitur: quo cum uenisset, ipsum uolusianum reluctantem hactenus ad Christi fidem conuertit, et ut Christianus moreretur, uitamque consequeretur eternam, tum precibus ad Deum, tum uerbis apud ipsum infatigabili studio egit. Sed preclara memoria dignam historiam recolamus, quam quidem Photius in sua Bibliotheca  cognouit esse germanam, dum agit de legatione uolusiani, de Melania eius nepte, et Proclo episcopo, qui uolusianum Constantinopoli baptizauit, quorum meminimus superius, dum egimus de eiusdem uolusiani edicto aduersus Celestium Pelagianum. uerum de eo illud breuiter repetendum, hunc ipsum esse uolusianum, cuius conuersionis causa a matre Christiana per Marcellinum tribunum interpellatum diximus sanctum Augustinum, ut ad Christi fidem eum conuerteret; sed datis ea de re ultro citroque litteris, ut id faceret, ab ipso sancto Augustino persuaderi tunc minime ualuit. At prestitit tandem Deus ut id uel sero tandem perficeret: qua autem occasione, ipsa sancte Melanie Acta [a 1Kb] simplici pedestrique stylo quidem scripta, sed uera, his  uerbis reserant:

»Redduntur Melanie littere ab eius patruo uolusiano, qui illo quidem tempore creatus erat prefectus Romane ciuitatis, missus uero erat legatus Byzantium ad Eudociam imperatricem. Hoc autem significabat epistola, quod iam diu illam uidere desideraret. Illa uero cupiebat et ipsa quoque uidere patruum, et ei persuadere ut a gentilium desisteret opinione. Dubia autem animi, ne quid imprudens faceret, preter id quod Deo uidebatur, cum aliquibus aliis monachis rem communicasset, permitterent autem illi, ut posset proficisci; egreditur Ierosolymis ipsa beata Melania, Constantinopolim uersus arripiens iter. Per quamcunque autem transibat ciuitatem et regionem, eam quo par erat omnes prosequebantur  honore et officiis. Ciuitatum enim sacerdotes et pontifices eam non paruo honore afficiebant; et uenerande uirgines, et quotquot erant egregii monachi, eam adorabant et salutabant, et tanquam e celo uenientem aspiciebant.

»Cum autem uenisset Chalcedonem et ad ipsum sinum maris, uerebatur ingredi, et uidebatur perturbata. uentura enim in maximam ciuitatem mulier que uixerat in exercitatione, quietisque et silentii maximam curam gesserat, et non gustauerat tumultus qui sunt in ciuitate, merito etimescebat et refugiebat. Atque diuertit quidem ubi erat templum omni ex parte benedicte martyris Euphemie. Circa  mediam autem noctem martyr non parum ex se effudit suauissimi odoris, et uoluptate replet ineffabili. Quocirca bona accepta fiducia, diluculo fretum audacter traiecit, et ingressa est Byzantium. Hospitio uero excipitur a quodam uiro illustri et alioqui bono, nomine quidem Lauso  , qui ad prepositure honorem ascenderat.

»Inuenit autem suum quoque patruum uolusianum graui morbo oppressum; qui eius habitum admiratus, formeque et uestitus incredibili et inopinata stupefactus mutatione , magna uoce exclamauit: O qualem ex quali te uideo, Melania carissima! Illa uero ex eius sermone sumpta occasione: A me quoque  disce, o beate patrue, et accipe iudicium  futurorum bonorum. Nam nec ego tantam despicatui gloriam habuissem, nec pecuniam, nec abiecissem curam ipsius corporis, nisi persuasum haberem me his propediem longe maiora 700 accepturam. Non autem per se solam, sed per multos quoque alios in eius mentem sensim irrepebat beata Melania, et eius falsam religionem studebat labefactare, sicut etiam per sapientissimum Proculum, cuius fidei tunc erat creditus sacer clauus ecclesie Constantinopolitane. Qui cum ad eum uenisset, et suasu beate Melanie eum ad pietatem dirigeret, is dicitur illum adeo esse admiratus, ut etiam dixerit post agnitam ueritatem, quod si Roma tres haberet tales, nec illic quidem nomen unquam audiretur gentilium. Sed hec quidem postea.

 »Postquam autem uolusianus sensit Melaniam uelle imperatorem quoque ad id incitare, ueritus protinus ne uiolentum et non uoluntarium reputaretur esse baptismum, et quam ex eo esset consecuturus, ipse mercede priuaretur, eam a cepto prohibuit. Et is quidem  rem a se adimpleuit, et abiurata gentilium opinione, traductus est ad Christum. Illa autem nec aliorum curam abiecit; sed cum tunc esset exorta Nestorii blasphemia, et malignus multos in errorem adduceret etiam ex iis qui erant in uerbo ueritatis, ipsa erat que magnum aduersus eum inibat certamen, et uanum et inane reddebat eius sophisma, a mane usque ad uesperam iis respondens qui eam interrogabant, multisque ex iis qui decepti fuerant persuadens et eos reducens.  Quamobrem malignus se ab ea uinci non ferens, in uirum eius conuersus  et ei apparens miserabilis, cum lugubri et nigra ueste accedit ad eam, terrens et grauia minitans; et primum quidem se ipsius imperatoris et eius famulorum cor mutaturum et in contrarium traducturum, deinde etiam ut miserabili exitu finiret uitam, procuraturum, grauissimis confecta doloribus. Illa autem hanc esse artem maligni intelligens, Christi nomen, quod grauissimam illi plagam affert, inuocans, effecit ut is statim euanesceret. Deinde cum accersisset eum qui cum ipsa erat sacerdotem, et incepisset narrare ea que uiderat et audierat; sensit repente dolorem  in coxendice, eumque adeo acrem, ut uocem amiserit, et nemo dubitauerit id esse manifestum inimici insultum. Cum sic ei productus esset dolor ad sex usque dies, et illa hora maxime malum intenderetur, qua nigrum aspexerat, et minas audierat , accedit aliquis renuntians patruum uolusianum uenisse in periculum ne repentina morte uitam mox finiret.

»Hoc postquam illa audiuit, etsi propter dolorem coxendicis uix se posset mouere, manibus et lectica protinus ad eum uecta proficiscitur. ualde enim angebatur animo, non quod ille moreretur, sed quod mortem subiret anime, ut qui baptismi incorruptionem nondum esset assecutus. Deinde uenit quidam alius, ei significans uolusianum esse baptizatum et  cum eam sepe quesitam non inuenisset, sed eam morbo detineri didicisset, alium ducem rursus nactus, per illum fit filius lucis, et baptismum consequitur. Cum hec ei dicta essent, cum dolore anime prorsus cessauit etiam morbus corporis, et lumbus quidem carebat etiam dolore, et pes mouebatur, et communis inimicus afficiebatur dedecore; adeo ut uie reliquum per se ipsa conficeret; et qui portabant, pro eo quod prius portabant, ad Deum laudandum statim manus extendebant. Deinde cum uenisset ad patruum, et uerbis eum confirmasset, et de ea que illic est uita disseruisset, letum et bona spe preditum transmisit ad uiam que ducit ad Deum, cum pulcherrimo uiatico, nempe pretioso Christi corpore et sanguine eum instruxisset, et sic  ut tuto recederet perfecisset. Et hec quidem hoc modo gesta sunt.«



Reditus Ierosolymam.

»Illa autem cum multos quidem dies hic transegisset, in paucis uero multis plurimum profuisset, et ante alios imperatrici et ipsi imperatori , nam ii maiori opus habent curatione, ut quorum animi maiori mundi gloria essent tumidi; cum hec et alia plura fecisset, egreditur de ciuitate.« etc

Peruenisse autem ipsam ad diem Paschatis Ierosolymam, auctor subdit, ut 701 plane appareat, sequenti ab eius aduentu anno Domini eam Ierosolymam rediisse: cuius monitu Eudociam nonnichil profecisse, ex eo potest intelligi, quod et ad peregrinationem  Ierosolymam postea suscipiendam etiam inflammasset; quando autem id contigerit, suo loco dicemus. Porro non Eudociam Augustam tantum, sed et Theodosium congressu Melanie esse redditum meliorem, ex rebus postea consecutis possumus opinari. Quod enim Melania catholice fidei zelo estuaret, par est credere eum aduersus Nestorianos concitasse, permouisseque ut Nestorii libri imperatorio uetarentur edicto: quod sequenti anno, quo ipsa recessit Constantinopoli , est promulgatum. Celeberrimi quidem nominis fuisse Melaniam tum antiqua parentum nobilitate, tum etiam admirabili sanctitate, totoque factam orbi Christiano notissimam, que dicta sunt tum de ipsa,  tum de eius auia Melania seniore, demonstrant



Melania Eudoxie Ierosolymam proficiscenti occurrit.

Hoc insuper ipso anno, qui sequens est ab Eudoxie nuptiis, Eudocia mater peregrinata est Ierosolymam uoti soluendi causa, ut Socrates tradit his uerbis: »Theodosius imperator deinceps  preces Christo offerre, quibus gratias pro acceptis beneficiis agat, Christique nomen hoc munere obeundo eximiis honoribus decorare cepit. Quin etiam Eudociam coniugem Ierosolymam misit. Quippe pollicitus erat illam hoc uotum persoluturam, si filiam in matrimonium collocatam cerneret. Quin illa ipsa et ecclesias Ierosolymorum, et omnes alias in urbibus uersus Orientem sitas, tum eo proficiscendo, tum domum  redeundo, uariis ornamentis honorifice illustraui .« Hec Socrates. Porro persuasione quoque sancte Melanie iunioris, cum illa  esset Constantinopoli, huiusmodi peregrinationem Ierosolymam Eudociam suscepisse, eius Acta testantur, in quibus hec de Eudocia: »Interim autem dum hec fierent, imperatrix Eudocia [Eudoxia] iuerat Antiochiam. Paruerat enim Melanie monitis, cum ea uenisset Byzantium, suadentis ut hanc susciperet peregrinationem, et ueniret Ierosolymam, ut uideret loca sancta, et que ex eis percipitur ficret particeps sanctificationis. Cum Melania itaque ei processisset obuiam, magno honore fuit affecta ab imperatrice, ut que eam matris loco haberet, et duabus de causis prouidentie diuine ageret gratias,  nempe quod usque adeo celebratam Ierusalem et sancta loca que uideret digna sit habita, et quod in ea talis matris facta sit filia secundum spiritum. Signum est autem magni amoris imperatricis in Melaniam, quod non dubitauerit tantum iter aggredi, et eo accedere, et que illic erant uirgines tanquam sorores salutare et amplexari.

»Porro autem cum celebraretur noui templi dedicatio, illa quoque aderat, et festum celebrabat. Hanc autem rem bonam consecutum est quiddam dignum maligni improbitate, et boni Dei uirtute. Pedem imperatricis, qui iniuria demonis e compage erat luxatus, illa absque dolore apte et recte in suum locum restituit. Cum hec et non pauca alia a magna Melania percepisset commoda, et se simul etiam exsatiasset  spectaculis, decreuit reuerti Constantinopolim; et ei quidem Melania cum tanquam bonas comites dedisset preces, ipsam dimisit .« Hec ibi, sed de Eudocie reditu Constantinopolim agemus anno sequenti, quo contigit.

Quod uero ad Melaniam spectat, quantum superuixerit, non constat; sed illud certum est, ipsam monastica uita magna obseruatione perfunctam, et miraculis pluribus illustratam, die, quam prenouit, Decembris ultima ad Deum migrasse, et inter sanctas relatam anniuersaria memoria in Ecclesia celebratam.



DE PALLADII  LIBRO ELOGIA.

702 uide dicta supra in prolegom. generali 10,  ubi ex Socrate illustre de Palladii libro elogium attulimus. Cui accedunt sequentia.


Cassiodorus, lib. uIII Hist. Trip., cap. 23, ex Socrate:

Si quis autem uelit scire ea que ipsi egerint et fecerint, et que ad eorum qui audierunt locuti sunt utilitatem, et quemadmodum eis obedirent bestie; a Palladio monacho scriptus est liber unus, qui Euagrii quidem erat discipulus, de iis autem omnia accurate pertractauit. In quo etiam meminit mulierum que par uite institutum cum uiris prius dictis susceperunt.


 Ioannes Damascenus, de iis qui in fide dormierunt:

, , »Adde et historicum librum Palladii ad Lausum, in quo uerissime conscripta sunt miracula, que magnus signisque clarus Macarius operatus est.«


Nicephorus, lib. XI, cap. 44.

Palladius Euagrii discipulus uitas Sanctorum optime disposuit.





Proemium auctoris.

 704 In hoc libro scripta est, qua in uirtute utebantur, exercitatio et admirabilis uite agende ratio beatorum et sanctorum Patrum qui degebant in solitudine; ut eos emulentur ac imitentur qui celestem uolunt uitam agere, et que ad regnum celorum deducit, uiam ingredi; anuumque mulierum memoria, et inclytarum matrum a Deo inspiratarum, que magno et forti animo uirtutis exercitationis peregere certamina, ut exemplar proponatur, et amor excitetur iis que continentie ac castitatis uolunt corona redimiri, ex sententia et uoluntate uiri, qui est uaria ac multiplici doctrina preditus, moribus pacificus, et corde pius, menteque religiosus, et in iis que sunt opus egentibus communicandis liberalis, et propter morum bonitatem multis uiris eximiis est in summis honoribus prepositus, et omnino custoditur uirtute diuim Spiritus. Qui quidem nobis iussit, uel, si uerum potius dicere oporteat, ad eorum que sunt meliora contemplationem hebes nostrum et obtusum excitauit ingenium, ut ad proponendam ad imitandum uirtutum exercitationis decertationem sanctorum et immortalium et spiritalium patrum nostrorum, qui, ut Deo placerent, in dura et aspera tractatione corporis uitam egerunt, preclarorum athletarum uitam a nobis descriptam ad eum mitteremus, uniuscuiusque ex magnis strenuas predicando uirtutes. Diuini autem huius et spiritalis desiderii amator est Lausus, cui post diuinum auxilium mandata est custodia diuinitus afflati et religiosi imperii.

Ego igitur qui et lingua sum ineruditus, et spiritalem cognitionem summis quodammodo labris attigi, et indignus sum qui recenseam catalogum spiritalem uitam agentium sanctorum Patrum, et si reformidem precepti magnitudinem quod meas uires superat, et iussum egre feram, quod et magnam externam sapientiam, et spiritalem requirit intelligentiam; reueritus tamen primum et eius qui ad hoc exsequendum nos excitauit uirtutem, et reputans eorum qui hec legent utilitatem, et extimescens quod essem aditurus, etsi iure parere recusarem, cum egregium primum iussum diuine ascripsissem Prouidentie, magnaque usus essem diligentia, sanctorum Patrum intercessione erectus, ad ea sum aggressus, ueluti quodam compendio preclarorum athletarum et magnorum uirorum summa solum certamina et signa describens.

705 Nec solummodo clarorum uirorum, qui optimam ac prestantissimam ex uirtute uitam egere, sed etiam beatarum mulierum que in excellentissime uite genere se honeste exercuere. Et aliquorum quidem ex iis sacros uultus ut ipse coram uiderem sum dignatus, qui iam ante sunt consummati in certamine pietatis; aliquorum autem celestem uite institutionem didici a diuinis athletis. Multas autem urbes, et multos uicos, et speluncas, et omnia tabernacula deserti monachorum pedestri itinere obiens, diligentissime consideraui eorum pietatem ac religionem. Atque cum que partim quidem ipse uidi scripsissem, partim autem que a sanctis Patribus audiui, magnorum uirorum certamina, et mulierum, que propter spem in Christum erant fortiores quam earum ferebat natura, huius libri scriptis mandassem, misi ad tuas aures amicas diuinorum eloquiorum, optimorum uirorum et religiosorum decus, fidelissimique et religiosi imperii splendor, germane et Christi amice serue Dei Lause, pro ea que mihi inest exiguitate, uniuscuiusque ex Christi athletis tam masculis quam feminis insigne nomen, exprimens, et ex multis et magnis uniuscuiusque certaminibus pauca breuiter exponens. Plurimorum quoque genus etiam adiiciens, et urbem, et locum mansionis.

Meminimus autem uirorum et mulierum, qui ex uirtute quidem uitam perfecte instituerunt, propter arrogantie autem matrem inanem que uocatur gloriam, in infimum inferorum barathrum, et fundum precipitati fuerant, et que longo tempore et plurimo labore sibi pepererant, amplectenda, et acerrimo studio comparanda exercitationis benefacta, uno temporis momento arrogantia et uana de se persuasione amiserant. Gratia autem nostri Seruatoris, et sanctorum Patrum prouidentia, et uiscerum miseratione, erepti sunt a spiritalibus diaboli laqueis, et sanctorum precibus recuperauerunt priorem uitam quam agebant ex uirtute.





EXEMPLAR EPISTOLAE SCRIPTAE AD LAUSUM PRAEPOSITUM, AB HERACLIDE EPISCOPO [a 21Kb] CAPPADOCIAE.

 Laudo magnopere tuum institutum. Par est enim ut incipiat epistola a laudatione: quod cum omnes uanis rebus inhient, et lapides edificent, ex quibus nullam capient utilitatem, libros edifices, et uelis doceri. Solus enim est uniuersorum Deus qui nequit doceri, quandoquidem et ipse per se est, et ante se non habet alium. Alia autem omnia doceri possunt, quoniam sunt et facta et creata. Atque primi quidem ordines magistram habent summam Trinitatem, secundi autem discunt a primis, tertii autem a secundis; et sic deinceps, et per ordinem, usque ad extremos. Qui enim sunt prestantiores honore et uirtute, docent eos qui sunt inferiores cognitione. Qui ergo existimant se non egere magistris, aut non parent iis qui docent in caritate, laborant morbo ignorationis, que est mater arrogantie. Inter quos primas partes tenent ad interitum, qui eodem uitio exciderunt a celesti habitatione in ere uolantes demones, ut qui aufugerint ab iis qui erant in celo magistris. Non enim dictiones aut syllabe sunt doctrine, quas nonnunquam habent etiam qui sunt pessimi; sed mores recte compositi, et molestie et terroris, metus et ire uacuitas, et in rebus omnibus fiducia ac dicendi libertas, et que sermones non secus gignit quam ignis flammam, mansuetudo. Nam si ita non esset, non diceret magnus magister suis discipulis: Discite a me, quoniam mitis sum et humilis corde  Non uerborum ornatu instituens et dirigens apostolos, sed morum bonitate neminem molestia afficiens, preter eos qui uerbum habent odio, et oderunt magistros. Oportet enim animam, que Christo conuenienter 706 exercetur, uel fideliter discere ea que non nouit, uel aperte docere ea que scit. Si enim alterutrum horum nolit, laborat insania. Defectionis enim principium est doctrine satietas, et uerbi fastidium, quod semper esurit anima eius qui Deum diligit. uale ergo, et sis sanus et fortis, et  tibi Deus concedat cognitionem Christi.





EXEMPLAR EPISTOLAE SCRIPTAE AD LAUSUM PRAEPOSITUM, A PALLADIO EPISCOPO CAPPADOCIAE

 Cum multi multa et uaria diuersis temporibus scripta huic seculo reliquerint, quorum alia quidem, ex Dei superne gratie inspiratione, sunt ad edificationem et securitatem eorum qui fideli proposito sequuntur dogmata Seruatoris; alia autem, ex corrupto et quod hominibus placere cupit proposito, luxuriant ad eorum consolationem qui inanis glorie morbo laborant; alia autem, ex importuna quadam insania, et demonis, qui que sunt honesta habet odio, impulsione, ad leuium hominum perniciem, et intemerate catholice Ecclesie labem, ira et arrogantia irruperunt in mentes stultorum, ut uitam honestam et puram obscurarent; uisum et mihi quoque humili propter spem in Christum, et magnificentie tue iussum reuerenti, uir studiosissime, primum omnium narrare ea omnia que ad me pertinent, et etatem et mentis mee ad uirtutem in Deum profectum, incipiendo a iuuenili etate.

Cum trigesimum quidem et tertium annum agerem in conuersatione cum fratribus et uita solitaria, uigesimum autem episcopatus, totius autem uite mee quin quagesimum tertium, necessarium existimaui, spiritalis utilitatis gratia, tibi cupienti in scriptis narrare que a sanctis Patribus recte et ex uirtute gesta sunt, tam masculis quam feminis, quos et ipse uidi, et de quibus audiui ab animis fidelissimis, cum quibus uersatus sum in Aegypti solitudine, et in Libya, et Thebaide, et Syene, sub qua sunt etiam qui dicuntur Tabennesiote; deinde in Mesopotamia, Palestina, et Syria, et in partibus Occidentis, et Rome, et in Campania, et in iis que sunt circa eas partibus; ut tibi ab initio accurratissime in hoc libro exponam instar narrationis; ut cum habeas honestum et anime utile monumentum, perpetuum et non intermittendum pietatis et religionis medicamentum, omnem quidem obliuionis dormitationem, que ex cupiditate rationis experte in anima ingeneratur, omnem autem in fide dubitationem, omnesque in rerum usu sordes et parcitatem, omnemque dubitationem pusillique et abiecti animi uitium, et nimiam ad iram propensionem, perturbationemque, et egritudinem rationis expertem, et intempestiuum timorem per id expellas; et ne a corrupti mundi uana spe pendeas, effugias; perpetuo autem desiderio in spe ad Deum proficias, et in proposito pietatis; sis et in uia dux tuus, et eorum qui tecum sunt, et eorum qui tibi subiiciuntur, et maxime piorum imperatorum. Per que quidem bene facta omnes qui Christum diligunt, Deo uniri properant, exspectantes scilicet quotidie resolutionem anime a corpore, prout scriptum est: Coarctor, cupiens dissolui et esse cum Christo; est enim multo melius . Et illud: Para in exitum opera tua, et prepara te in agrum . Qui enim semper mortis meminit, que necessario omnino ueniet, et non tardabit, in magnis non offendet, sicut scriptum est: In omnibus operibus tuis memento nouissima, et in eternum non peccabis . Neque uero preter alia omnia hec te fallat breuis admonitio narrationum; neque respuas rudem et inornatam 707 dictionem. Non est enim diuine doctrine, ornata et ad ostendendam sapientiam composita uti oratione, sed menti persuadere per intelligentiam ueritatis, ut scriptum est: Aperi os tuum uerbo Dei, et iudica omnia sane . Et rursus: Ne declines a narratione senum; ipsi enim didicerunt a patribus eorum .

 Ego itaque, uir cognitionis Dei studiosissime, aliqua ex parte sequens hoc dictum, multos conueni sanctos. Neque uero ea cogitatio mihi aliud agenti in mentem uenit, sed cum triginta atque adeo bis totidem dierum uiam confecissem, et Dei gratia pedestri itinere, omnem Romanorum regionem peruasissem, uie molestiam nichili feci si conuenire possem uirum pium ac Dei amicum, ut lucrifacerem quod non habebam. Si enim qui me est longe prestantior, atque adeo forte etiam uniuerso mundo, multosque superauit et uite agende ratione, et cognitione, et spiritali intelligentia, et fide in Christum, beatus apostolus Paulus, Tarso in Iudeam profectus est, ut conueniret Petrum et Ioannem et Iacobum; et ideo ueluti glorians id narrat, referens suos labores, ad eos incitandos qui in socordia et otio uitam transigunt, dicendo: Ascendi Ierusalem ut uiderem Cepham, non contentus sola fama illius uirtutis, sed desiderans eius quoque intueri faciem ; quanto magis ego qui sum innumerabilium talentorum debitor, debui hoc facere, non illos sanctos beneficio afficiens, sed mihi peccatori utilitatem afferens. Nam ii quoque qui Patrum uitas conscripserunt, Abrahe, et Isaac, et Iacob, et Moysis, et Elie, et Ioannis, et eorum qui deinceps consequuntur, non narrarunt ut eorum illustraretur gloria, sed ut prodessent iis qui eas legerent.

Hec ergo cum scias, fidelissime et inprimis uenerande Christi serue Lause, teipsum sepe admonens, feras patienter nostras ineptias, ut piam tuam mentem custodias, cui natura est insitum ut diuersis uitiis, que sub aspectum cadunt et que non cadunt, tanquam undis agitetur, potest autem sedari sola perpetua oratione et propria tui ipsius cura. Multi enim etiam ex fratribus paulo religiosioribus, qui et de exercitationis et eleemosyne laboribus sibi placebant, et de celibatu perfectaque et absoluta uirginitate se iactabant, et in diuinorum eloquiorum meditatione animum uehementer intendebant, et rerum bonarum disciplina freti erant, aberrarunt ab impatibilitate , temerarie sue sententie seruientes; ut qui alicuius scilicet pietatis pretextu negotii gerendi cupiditate laborarent, ex qua oriuntur et gerendi negotii nimie sollicitudines, et ad mala negotia animi applicationes, quas consequuntur cure alienorum negotiorum que honestorum negotiorum curam euellunt radicitus, que est mater proprie sui ipsius cure.

Esto ergo, rogo te, fortis in omni intelligentia, non pingues et nitidas efficiens diuitias, quod quidem certe fecisti, eas satis minuens, impertiendo iis qui indigent: eeque ad exercendam uirtutem tibi fuere ministerio, cum nec impetu aliquo, nec ulla que ratione careret anticipatione, neque ullo pretextu quo placeres hominibus, iureiurando obligasses tuam liberam eligendi uoluntatem, sicut multis euenit hominibus, qui cum non comedendi uel bibendi contentiose uane glorie seruire fecissent liberum arbitrium, necessitate iurisiurandi, ei rursus miserabiliter succubuerunt, uel uite amore et ignauia, uel imbecillitate corporis, uel cupiditate alicuius uoluptatis periurium patientes. Si ergo et ratione participes, et ratione abstineas, nunquam peccabis. Diuina est enim in nobis ratio, que ab iis que sunt in nobis monitionibus exterminat quidem ea que sunt noxia, assumit autem ea que sunt utilia. Iusto enim, inquit, lex non est posita . Melius est ergo uinum bibere cum ratione, quam aquam cum fastu et superbia. Atque mihi quidem aspice, eos qui cum ratione pietatis ac religionis uinum bibunt esse uiros sanctos; eos autem 708 qui inconsiderate et citra rationem cum arrogantia aquam biberunt, esse homines profanos et corruptos. Et nec amplius uituperes aut laudes materiam cibi aut potus, sed beatam uel miseram iudices mentem eorum qui recte uel male utuntur materia. Bibit aliquando Ioseph uinum apud Aegyptios, sed non fuit mente lesus; erat enim animo munitus. Aquam autem biberunt Pythagoras et Diogenes et Plato, inter quos etiam Manichei et reliquus cetus theologorum philosophorum, et eo uane eos perduxit opinionis intemperantia, ut ipsum Deum uniuersorum effectorem ignorarent, et inanima simulacra adorarent. Usum uini tetigerunt ii quoque, qui cum beato Petro apostolo erant discipuli, adeo ut ipsi Domino et eorum magistro, omnium autem Seruatori id probro daretur , ob participationem increpantibus Iudeis, et dicentibus: Quare discipuli tui non ieiunant, sicut Ioannis discipuli ? Et rursus insultabant discipulis, et exprobrantes dicebant increduli: Magister uester cum publicanis et peccatoribus comedit et bibit . De pane autem et aqua non reprehendissent, nisi de obsonio et uino scilicet, ii qui uini quidem potionem uituperant, aque uero laudant et admirantur. Respondet autem Seruator pulchre, dicens: uenit Ioannes in uia iustitie, neque comedens, nec bibens, carnem scilicet et uinum, nam absque aliis non potuisset uiuere, et dicunt: Demonium habet. uenit Filius hominis comedens et bibens, et dicunt: Ecce homo uorax et uini potor, amicus publicanorum et peccatorum , propterea quod comedat et bibat. Quid nos ergo faciemus? Nec eos qui uituperant sequamur, nec eos qui laudant. Sed uel cum Ioanne ratione ieiunemus, etiamsi nobis dicant Iudei: Demonium habetis; uel cum Iesu sapienter uinum bibamus, si corpus indigeat, etiam si nobis dixerint: Ecce homines uoraces et uini potores. Neque enim reuera esca est aliquid, nec potus, sed fides que per caritatem extenditur operibus. Cum enim omnem actionem fides fuerit consecuta, condemnari non potest qui comedit et bibit, propter fidem. Quidquid enim non est ex fide, peccatum est . Sed quando aliquis ex uoluptuariis, uel ex iis qui quodlibet aliud peccant, dicit: Fide participo, uel aliquid aliud ago, a ratione aliena cupiditate, uel corrupta conscientia innitens fidei, labitur. Seruator enim distinxit, dicens: A fructibus ipsorum cognoscetis eos . Quod autem fructus eorum qui diuina ratione uitam instituunt et spiritali intelligentia, sit, ex diuini Apostoli sententia, caritas, et gaudium, et pax, et longanimitas,  benignitas, bonitas, fides, mansuetudo, continentia, castitas , est extra controuersiam. Ipse enim dixit beatus Paulus: Fructus autem Spiritus est hoc et hoc. Quod autem qui studet tales habere fructas, citra rationem aut inconsiderate, aut intempestiue non comedet carnes, nec bibet uinum, neque cum ulla mala cohabitabit conscientia. Rursus dixit idem beatus Paulus: Omnis qui certat ab omnibus abstinet . Cum sana quidem est caro, abstinens ab iis que pinguefaciunt; quod si sit egra uel merore confecta, uel aliquo casu afflicta, tunc utetur quidem uel cibo uel potione tanquam medicamento, ad ea curanda que molestiam afferunt. Abstinebit autem ab iis que sunt anime noxia, ira et inuidia, uana gloria, tristitia et detractione, superbia et elatione, Deo agens gratias.

Cum de his itaque satis disseruerim, tue rursus docilitati aliam affero adhortationem. Fuge pro uiribus eorum uirorum congressiones qui nullam habent utilitatem, et pellem exoruant aliter quam conueniat etiamsi sint orthodoxi, non solum heretici, et ledunt hypocrisi, etiamsi cano capite et corrugata fronte pre se ferant longitudinem temporis. Nam ut propter mores generosos ab eis nichil ledaris, id certe quod uidetur esse minimum te sauciabit. Insolens enim redditus, animo effereris, eos irridens. Quod quidem tibi detrimentum afferet, ut qui in superbiam incideris. Super lucidam autem 709 fenestram persequere et uirorum et mulierum sanctas congressiones, ut per eorum ueluti subtiliter scriptum librum possis tuum cor aperte uidere, et per collationem probare socordiam tuam uel diligentiam. Multa enim sunt que probitati ferunt testimonium: color uultus qui in ea uita que degitur efflorescit, et uestium ornatus, et mores compositi, et modestia orationis, et uerba non exquisita et affectata, elegans sententia, cogitata sensaque sapientia. Dominus autem uires dabit tue mansuetudini, et omnibus qui sequuntur scopum pietatis, etiamsi uel desidia uel casu aliquid acciderit. Amictus enim, et gressus pedis, et risus dentium annuntiabit de ipso, ut ait Prouerbium .

Incipiens itaque tibi narrare uitam sanctorum Patrum, neque eos qui sunt in urbibus, uel uicis, uel speluncis, uel solitudinibus tibi ignoti, pretermittam oratione; adiiciens eos etiam qui sunt in cenobiis. Neque enim locus queritur in quo se recte et ex uirtute gesserunt, sed modus recte eorum institutionis, per quam Christi auxilio uitam egerunt angelicam.





HISTORIA LAUSIACA. [1Kb]



CAPUT PRIMUM. uita Isidori  presbyteri et xenodochi.


Cum ergo primum uenissem in Alexandrinam ciuitatem, secundo consulatu Theodosii magni imperatoris, qui propter suam rectam in Christum fidem nunc est cum angelis, in ipsa ciuitate incidi in quemdam uirum admirandum, et omni ex parte ornatum, sermone, moribus, et scientia, nempe Isidorum, qui erat et presbyter et xenodochus Alexandrine ecclesie. Is dicebatur prima quidem iuuentute uersans in solitudine, peregisse certamina exercitationis. Cuius etiam cellam uidi ego in monte Nitrie: offendi autem eum senem septuaginta annos natum; qui cum uixisset alios quindecim annos, in pace obiit. Hic sanctus  usque ad horam obitus nichil lineum gestauit extra uittam  , non balneo est usus, non tetigit carnes, nunquam a mensa recessit repletus ad satietatem. Erat autem corpore a Dei gratia tam bene contemperato, ut omnes qui ignorabant eius uictus rationem, persuasum haberent eum laute uiuere et opipare. Huius uirtutes anime si uelim sigillatim narrare, narrantem me tempus deficiet. Qui erat adeo mitis, benignus, et pacificus, ut etiam infideles eius inimici, propter rectam in Christum fidem, uel eius umbram reuererentur, ob insignem uiri bonitatem. Tantam autem habuit spiritalem gratiam et cognitionem sanctarum scripturarum, et comprehensionem diuinorum dogmatum,  ut etiam in ipso conuiuio hora solita refectionis fratrum sancti huius fieret mentis excessus, mutusque euaderet ipse et obstupesceret; et cum rogaretur ut que in excessu euenerant narraret, diceret: Mente sum peregrinatus ab aliqua raptus contemplatione. Scio ego eum sepe in mensa fuisse lacrymarum; et cum rogaretur causam cur esset lacrymatus, audiui eum dicentem: Pudet me uesci cibo a ratione alieno, cum sim ratione preditus; et uersari deberem in paradiso deliciarum, replendus ambrosie nutrimento, propter eam que nobis a Domino data est potestatem. Is erat Rome notus cuncto senatui et procerum uxoribus, quo tempore cum beato Athanasio episcopo prius recesserat, deinde cum sancto Demetrio episcopo. Is cum abundaret opibus, et iis que  sunt ad usum necessaria, non scripsit testamentum decedens, non pecuniam reliquit, non rem ullam suis sororibus que erant uirgines, sed eas Christo commendauit, dicens: Deus qui uos creauit, uobis quoque uictum prouidebit sicut et mihi. Erat autem conuentus uirginum que erant cum sororibus eius, septuaginta. Is, cum ad eum uenissem adolescens, et rogarem ut ad uitam cooptarer monasticam, mea adhuc etate lasciuiente, et non opus habente sermonibus, sed laboribus qui carnem subigerent, duraque et aspera uiuendi ratione que corpus compesceret; is, inquam, tanquam bonus domitor pullorum, duxit me extra ciuitatem ad eas que dicuntur  Celle eremitice, circiter quinto ab urbe lapide.



CAPUT II. Dorotheus  Thebanus.

Et me tradit cuidam Dorotheo exercitatori Thebano sexagesimum annum agenti in spelunca, et iubet me implere apud ipsum tres annos ad domandas animi perturbationes , et postquam annorum numerum implessem, rursus ad eum reuerterer, mandauit ob reliquam doctrinam spiritalem. Cum autem non potuissem apud eum implere numerum trium annorum, eo quod in morbum 710 incidissem uehementem, ab eo recessi ante tempus prestitutum. Erat enim eius uite ratio longe asperrima, squalida  et plane arida. Toto enim die, atque adeo in ipso estu meridiei, in solitudine que est propter mare, colligebat lapides, et ex eis semper edificans, et cellas faciens, eas cedebat iis qui non poterant edificare, singulis annis cellam faciens. Cum autem ego aliquando huic sancto dixissem: Quid agis, Pater, in tanta senectute corpusculum tuum occidens caloribus intolerabilibus? Respondit mihi, dicens: Illud me occidit, ego quoque ipsum occidam. Comedebat autem singulis diebus sex uncias panis, et minutorum olerum fasciculum  ; aque autem bibebat modicum quid. Deum autem testor me nunquam eum cognouisse pedes extendisse, non dedita opera dormiisse in toro, aut super lectum; sed per totam noctem sedens contexebat funem ex ramis  palmarum,  ut ex eo sibi uictum pararet. Cum autem suspicarer eum, cum adessem solummodo, tam extrema usum esse exercitatione, sciscitatus sum ut scirem a compluribus eius discipulis, an perpetuo uteretur tam accurata exactaque exercitatione: qui quidem manebant ipsi quoque deinceps seorsum, se recte et ex uirtute gerentes. Hi mihi dixerunt quod a iuuentute uitam suam ita instituit, nunquam dedita opera dormiens nisi quod inter operandum uel comedendum aliquando conuiuebat oculis deiectis; adeo ut sepe panis quoque  ex eius ore excideret esus tempore propter nimiam dormitationem. Cum autem ego aliquando cogerem hunc sanctum paululum iacere super stoream, egre ferens mihi dixit: Si quando persuaseris angelis ut dormiant tum uirtutis studioso  quoque persuaseris.

Quodam autem die ad puteum suum me misit circa horam nonam, ut implerem cadum, quo eo in refectione uteretur cum instaret hora cibi capiendi. Accidit autem ut cum accessissem, infra in puteo uiderem aspidem, et pre metu aquam minime haurirem, sed currendo reuersus ei nuntiarem, dicens: Periimus, abba, uidi enim aspidem inferius in puteo. Ille autem honeste subridens, quoniam mei magnam habebat rationem, et caput quatiens, dixit: Si uisum fuerit diabolo in omnem puteum iniicere serpentes, et aspides, uel testudines, aut alia uenenata animalia, in omnes fontes aquarum,  tu manebis nunquam bibens? Ipse autem e cella egressus, cum per se hausisset, bibit ieiunus, cum prius signaculo crucis muniisset, et dixisset: Ubi crux adest  , illic uiribus caret diaboli improbitas.



CAPUT III. Acta et temperantia Potamiene 

Beatus ergo Isidorus xenodochus, qui beatum Antonium conuenerat, narrauit mihi, se ab eo audiuisse rem dignam que mandetur litteris.

Potamiena quedam puella formosissima, tempore Maximini persecutoris fuit ancilla cuiusdam intemperantis et libidinosi. Quam cum multum rogasset, et ei uaria promisisset eius dominus, eam non potuit decipere. Quo factum est ut is tandem furore percitus, eam traderet prefecto Alexandrino  , qui  erat eo tempore, tanquam Christianam, et que tempora et imperatores insectaretur maledictis propter persecutiones; pollicitus se ei magnam pecunie uim daturum ob eius calamitatem, dicens: Si ei persuaseris ut meo desiderio assentiatur, eam custodi nullo affectam supplicio. Quod si mansisset in ea quam ab initio ostenderat austeritate, rogauit ut ea supplicio affecta moreretur, ne, dicens, uiua meam irrideat intemperantiam. Producta autem ante tribunal uirgo fortis, diuersis ad penas sumendas comparatis instrumentis, corpore fuit excruciata, et aduersus multas ac uarias rationes mente tanquam turris firma ac stabilis resistebat. Inter instrumenta autem suppliciorum, crudelius quoddam ceteris tormentum ab eo qui tunc erat iudex inuentum est. Iubet  enim magnum lebetem pice repletum uehementissimo igne accendi. Cum bulliret ergo pix et ualde arderet, conuersus ad illam beatam seuus preses, dixit: Abi, pare uoluntati domini tui; alioqui, ut intelligas, iubeo te deuolui in lebetem. Illa uero respondit, dicens: Absit ut sit iudex adeo iniquus qui me iubeat parere libidini et intemperantie. Ille itaque furore percitus, iubet eam exui, et in lebetem iniici. Illa uero uocem emittit, dicens: Per caput imperatoris  quem tu times, si statuisti sic me supplicio afficere, ne iusseris me exui; sed iube me paulatim in picem feruentem demitti, ut uideas quantam mihi largitus est patientiam Christus quem tu ignoras. Que sic paulatim demissa spatio trium horarum, emisit spiritum cum pix peruenisset ad eius collum.



CAPUT Iu. uita [1 1Kb] Didymi  orbi


Plurimus ergo cetus sanctorum uirorum et mulierum tunc fuit consummatus in ecclesia Alexandrina, qui sunt inuenti digni terra mitium. Inter quos consummatur 711 etiam beatus scriptor Didymus qui fuit orbus  . Cum quo fuit mihi quater congressio, cum decem annorum interiecto interuallo ad eum proficiscerer. Is autem consummatur natus annos octoginta quinque. Fuit autem is orbus, ut qui cum esset quatuor annos natus, oculos amiserit, ut ipse mihi narrauit; et neque litteras didicit, neque uentitauit ad preceptores. Habebat enim secundum naturam  magistram firmam ac ualidam, propriam conscientiam. Tanta autem spiritalis cognitionis fuit exornatus gratia, ut reuera impleretur in eo quod scriptum est: Dominus illuminat  cecos . uetus enim et nouum Testamentum interpretabatur ad uerbum: dogmata autem subtiliter et tam strenue exponebat, ut omnes ueteres scientia superarit.

Is cum aliquando me cogeret in cella facere orationem, ego autem nollem, mihi dixit narrans: Ter in hanc cellam ingressus est beatus Antonius, ut me uiseret; qui a me rogatus ut faceret orationem, statim genu flexit in hac cella, neque commisit ut quod dixeram iterum repeterem, re ipsa quidem docens in obedientia. Quare si tu quoque eius uite uestigia  sequeris, ut qui sis monachus et hospes ob uirtutem, omnem depone contentionem.

Hic ipse hoc quoque mihi narrauit: Cum quodam die, aiebat, de uita miseri Iuliani imperatoris, utpote persecutoris, essem sollicitus, et animo angerer, accidit ut propter hanc sollicitudinem ad uesperam usque seram nichil comederem; et cum in sedili sederem, me somnus opprimeret, et uiderem in extasi equos albos cum insessoribus percurrentes, et annuntiantes: Dicite Didymo, hodie hora septima mortuus est Iulianus; surge ergo et comede: et quod tu scis, domum mitte ad episcopum Athanasium, ut ille quoque hoc sciat. Notaui autem, inquit, et horam, et diem, et hebdomadem, et mensem, et sic inueni.



CAPUT u. Alexandre uita.


Narrauit autem mihi quoque hic beatus de quadam ancilla, nomine Alexandra, que relicta ciuitate in monimento se inclusit, per foramen accipiens que erant necessaria, neque in uirorum neque in mulierum conspectum ueniens spatio decem annorum. Decimo autem anno aiunt beatam, cum dormisset, seipsam composuisse, adeo ut que solita erat ad eam uenire, cum illi non respondisset, nobis renuntiauerit. Cum nos ergo accessissemus, et monimenti ostium amouissemus, ingressi sumus et inuenimus eam obdormisse.

De ea autem dicebat etiam beatissima Melania Romana, cuius uitam narrabo tempore et loco conuenienti  . Huius, inquit, beate faciem non potui intueri: stans autem ego circa foramen, eam rogaui ut mihi diceret causam propter quam secessit quidem a ciuitate, seipsam autem inclusit monimento. Illa autem, inquit, per foramen me est allocuta, dicens: Quidam, inquit, insano mei amore tenebatur, et ne eum uiderer molestia afficere, uel in inuidiam uocare, malui me uiuam in hoc monimentum inferre, quam offendere animam que facta est ad Dei imaginem. Cum autem ego ei dixissem: Quomodo ferre potes, serua Christi Dei, cum nullo omnino colloqui, sed sola pugnare cum desidia et cogitationibus? mihi respondit, dicens: A mane usque ad horam nonam oro, per horam  nens linum; reliquis autem horis mente reuoluo uitam sanctorum Patrum, et patriarcharum, et certamina beatorum apostolorum, et prophetarum, et martyrum. Postquam autem aduentarit uespera, cum Dominum meum glorificauero, cibum panis capio, plurimas horas noctis perseuerans in oratione, et finem exspectans, quando hinc dissoluar cum spe bona, et apparebo ante faciem Christi Dei.

Non pretermittam autem in narratione eos quoque qui ita uixerunt, ut speciem quidem pre se ferrent pietatis ac religionis; sed eam contemnerent, ad laudem quidem eorum qui recte et ex uirtute se gerunt, et ut cauti sint et attenti qui legunt.



CAPUT uI. De quadam uirgine que laborabat amore diuitiarum.

 Erat quedam Alexandrie uirgo solum nomine, nabitu quidem humilis, animi autem instituto parca, superba et insolens, et laborans auaritia, auri potius quam Christi amans: ex rebus suis nulli unquam exhibens, non hospiti, non pauperi aut afflicto, non monacho, non uirgini, non ecclesie uel obolum unum. Ea multis sanctorum Patrum admonitionibus incitata, non repellebat graue pondus diuitiarum. Erat autem ei quoque genus, ex quo sororis sue filiam in filiam adoptauerat. Cui noctu et diu sua pollicebatur, cum ipsa excidisset ab opibus celestibus. Nam hec quoque est una species fraudis diaboli, qui pretextu amoris in cognatos, efficit ut nascatur auaritia. Nam quod ei nulla sit cura generis, hinc patet. Ipse enim docuit et fratrem, et matrem, et  patrem occidere. Idque 712 est ex Scripturis extra controuersiam. Sed etsi uideatur nonnullis curam cognatorum inserere , non hoc facit quod illis bene uelit, sed ut eorum qui ei parent animam aperte exerceat ad iniustitiam, cum ipse sciat Iatam sententiam, que dicit: Iniusti regnum Dei non possidebunt . Potest autem aliquis, et spiritali motus intelligentia, et diuino desiderio, neque suam negligere animam, et cognatis opem ferre, si quid eis defuerit. Quando autem quis ita totam suam instituit animam, ut ea despiciatur et obruatur pre cura cognatorum  , is incidit in legem, ut qui suam pro uano estimet animam. Canit autem Dauid quoque sacer psalmographus de iis qui anime curam gerunt, in timore Dei dicens: Quis ascendet in montem  Domini? pro eo quod est, rarus. Aut quis stabit in loco sancto eius? Innocens manibus, et mundo corde, qui non accepit in uano animam suam . Illi enim animam suam in uano accipiunt, qui existimant eam dissolui una cum hac caruncula, qui uirtutes spiritales negligunt.

Huic uirgini, que solo nomine sibi parauerat appellationem, moribus autem erat aliena ab exercitatione, cum uenam, ut dicitur, uellet incidere ad leuandam auaritiam, sanctissimus Macarius  presbyter et prefectus ptochotrophii eorum qui sunt corpore mutilati, talem actum excogitat. Erat enim is a iuuentute lapidarius  . Ad eam autem accedens, dicit: In me inciderunt pulchre gemme,  smaragdi et hyacinthi; nec scio an sint furtiui, an alicuius mercatoris. Non constituitur enim eis pretium, cum estimationem superent; qui habet autem, uendit eas quingentis solidis. Si ergo tibi uisum fuerit eas accipere, da quingentos solidos, potes ex una gemma accipere quingentos, reliquis autem uti ad uariandum mundum filie tue sororis. Cum autem que dicebatur uirgo tota penderet a puella, inescatur eius ornande cupiditate; et procidit ad eius pedes, et dixit: Rogo te ne quis alius eas accipiat. Eam ergo adhortatur sanctus, dicens: ueni usque ad domum meam, et eas aspice. Illa autem noluit; sed ei prebet quingentos solidos, dicens: Rogo te, ipse eas ut uis cape; nolo enim uidere hominem qui eas uendit. Cum autem quingentos solidos ab ea accepisset  sanctus Macarius, dat eos ad usum ptochotrophii. Cum autem multum tempus preteriisset, quoniam magna erat existimatione apud Alexandrinos uir ille, utpote summe plus ac misericors , uerebatur eum admonere. Tandem cum eum inuenisset in ecclesia, dicit ei: Rogo te, quid iubes de lapidibus, pro quibus dedimus solidos quingentos? Ille ei respondit, dicens: A quo die mihi dedisti aurum, eos impendi in pretium gemmarum, et si uelis eas uidere, ueni in hospitium meum. Illic enim site sunt gemme, et uide; quod si tibi non placeant, tolle aurum tuum. uenit autem illa lubentissime. Habebat autem ptochotrophium in superiori quidem parte mulieres, in inferiori autem uiros Cum  ea autem accessisset, introducit eam in uestibulum, et dicit ei sanctus Macarius: Quid uis primum uidere, hyacinthos, an smaragdos? Ea uero illi dicit; Quod tibi uidetur. Ille uero eam ducit in partem superiorem, et ostendit ei conscissis feminas membris, et uultibus totis uaria morbositate laceratis, et dicit ei: Ecce hyacinthi. Deinde deducit eam in partem inferiorem, et ostendit ei uiros, dicens: Ecce smaragdi; et existimo non inueniri his pretiosiores; quod si tibi non placeant, accipe aurum tuum. His ergo sic gestis, pudore affecta uirgo exiit, et domum reuersa magnum accepit dolorem, quod hanc rem ex Deo non fecisset, sed adducta necessitate. Postea autem gratias egit presbytero, cum puella cuius curam gerebat, post nuptias mortua esset sine liberis, ipsaque  deinceps facultates suas in rectos usus expendit.



CAPUT uII. uita abbatis Arsisii  et eorum qui cum eo erant in monte Nitrie.


Cum ego cum multis sanctis essem congressus, et uersatus tres annos in monasteriis que sunt circa Alexandriam, et mansissem cum magnis studiosissimisque et optimis uiris circiter bis mille, omni uirtute ornatis, illinc recedens ueni in montem Nitrie. Inter hunc montem autem et Alexandriam positus est lacus, qui dicitur Maria: is autem continet ad millia septuaginta. Quem cum transmisissem, per  diem unum et dimidium ueni in montem ad partem meridionalem. In quo monte sita est ingens solitudo, que pertinet usque ad Aethiopiam, et Mazicos, et Mauritaniam. In eo autem habitant ad quinque millia uirorum  , qui utuntur uario uite genere, unusquisque ut potest et uult, adeo ut liceat et solum manere, et cum duobus, et tribus, et cum quo uelit numero. In hoc monte sunt septem pistrine, que et illis seruiunt, et anachoretis qui sunt in uasta solitudine, uiris perfectis, numero sexcentis. Cum ergo toto anno in monte habitassem apud beatos et sanctos Patres, magnum Arsisium 713 et Putuphastum, et Hagionem  , et Cronium, et Serapionem, et multis antiquiorum Patrum spiritalibus narrationibus, ab ipsis essem stimulatus, ueni in intimam  solitudinem. In hoc monte Nitrie una est maxima ecclesia, et in ipsa ecclesia sunt tres palme, ex quibus unaqueque habet flagellum  suspensum. Et est unum quidem ad castigandos monachos qui delinquunt; alterum uero ad puniendos latrones, si quando inciderint; tertium uero ad corrigendos eos qui forte ueniunt, et in aliqua delicta incidunt; adeo ut quicunque delinquunt, et conuincuntur meruisse ut dent penas, palmam amplectantur, et tergo plagas prefinitas accipiant, et sic dimittantur. Prope ecclesiam autem positum est xenodochium, in quo uenientem hospitem toto tempore accipiunt, etiam si biennium aut triennium uoluerit manere, donec uelit sua sponte recedere, permittentes ei una hebdomada manere in otio. Aliis autem diebus deinceps occupant  eum in operibus, aut in horto, aut in pistrino, aut in coquina. Quod si fuerit quispiam cuius sit habenda ratio, dant ei librum legendum, non permittentes ei ut cum ullo colloquatur usque ad horam sextam. In hoc monte degunt etiam medici et placentarii. Utuntur etiam uino, et uinum illic uenditur. Hi autem omnes suis manibus faciunt uestem lineam, adeo ut sint omnes minime egentes. Circa horam autem nonam licet stare, et audire in unoquoque monasterio hymnos et psalmos Christo canentes, et preces ad hymnos emittentes, adeo ut existimet quispiam se sublime elatum transmigrasse in paradisum deliciarum; ueniunt autem ad ecclesiam Sabbato solum et Dominico. Sunt autem octo presbyteri qui presunt huic ecclesie, in qua quandiu uiuit primus presbyter huius ecclesie, nullus alius offert, nec iudicat, nec  habet sermonem, sed tacite solum cum eo sedent.

Hic magnus Arsisius, et alii multi cum eo senes, quos nos uidimus, fuerunt equales tempore magno Antonio. Atque mihi quidem narrauit hic magnus Arsisius se Amon quoque uidisse Nitriotem, cuius animam uidit assumi Antonius ab angelis, et in celum deduci . Is dicebat se etiam Pachomium uidisse Tabennesio tem, uirum prophetica gratia clarum, ter mille uirorum archimandritam; cuius narrabo postea uirtutes .



CAPUT uIII. De sancto Amon  et eius coniuge.


Dicebat autem Amon hoc modo uixisse. Cum esset, inquit, parentibus orbatus adolescens circiter uiginti duos annos natus, ui a suo patruo mulieri iunctus est matrimonio; et cum non posset resistere necessitati quam ei afferebat patruus, uisum est ei, et corona redimiri  , et sedere in thalamo, et omnia sustinere que fiunt in matrimonio. Postquam autem omnes essent egressi, qui in thalamo et lecto dormituros collocauerant, surgit beatus Amon, et claudit fores; et sedens uocat beatam et germanam suam coniugem, et ei dicit: Adesdum, domina et soror  , deinde rem tibi narrabo. Hoc quo coniuncti sumus  matrimonium, nichil habet eximium. Recte ergo faciemus, si abhinc unusquisque nostrum seorsum dormierit, ut Christo placeamus, intactam nostram reddentes uirginitatem. Et cum e sinu suo paruum libellum protulisset, tanquam ex persona Apostoli et Seruatoris, legebat puelle, que erat ignara litterarum, plurimam lectionis partem, adiiciens ex sua diuinitus inspirata doctrina, et in uita, in uirginitate et castitate degenda eam instituens. Quo factum est ut illa Christi gratia repleta, diceret: Ego quoque, domine mi, persuasum habeo fore ut castam uitam libenter agam; et si quid iubes, hoc deinceps faciam. Ille uero, Ego, inquit, iubeo et rogo ut unusquisque nostrum seorsum maneat. Ea uero hoc non tulit, dicens: Maneamus in eadem domo, sed in diuersis  lectis. uiuens ergo cum ea decem et octo annos in iisdem edibus, toto die uacabat horto et balsameto. Operabatur enim balsamum; que balsamus instar uitis plantatur, ut in qua colenda et putanda multum laboris ponatur. uespere ergo domum ingrediens, et faciens orationes, cum ea comedebat. Et rursus nocturnas preces fundens, et synaxim peragens, summo mane ibat in hortum. Cum hec sic fierent, et peruenisset uterque ad impatibilitatem , uim et efficaciam habuere preces Amonis. Postremo autem ei dicit illa beata: Est aliquid quod tibi dicam, domine mi, ut si me audieris, mihi plane constabit quod uere ex Deo me diligas. Is uero ei dicit: Dic quod uelis. Ea uero dicit illi: Aequum est ut tu qui es uir pius et religiosus, et exerces iustitiam, et similiter  ego qui eamdem uiam instituti sum secuta, seorsum maneamus, et multi ex eo capiant utilitatem. Non par est enim ut propter me tanta et talis occultetur tua uirtus philosophie, qui mecum propter Christum cohabitas in castitate. Is uero cum ei gratias egisset, et gloriam Deo dedisset, ei dicit: Recte tibi uisum est, domina et soror; et si hoc tibi placet, tu habeto hanc domum; 714 ego uero abibo, et aliam mihi domum faciam. Qui cum ab ea esset egressus, ingressus est in interiora montis Nitrie; nondum enim tunc illic erant frequentia monasteria, et sibi fecit duos cellarum tholos. Et cum uixisset alios uiginti duos annos, et recte summam exercitationis  uirtutem exercuisset, in uita obiit monastica, uel potius translatus est sanctus Amon, natus sexaginta duos annos, bis in anno uidens beatam uite sue consortem.

Cum is ergo solus esset in Nitriis, ferunt ad eum puerum rabie exagitatum, uinctum catenis. Canis enim rabiosus mordendo illi rabiem dederat. Seipsum ergo totum laniabat, ut qui intolerabilem morbum ferre non posset. Postquam ergo uidit eius parentes, ad supplicandum procedentes: Quid mihi, inquit, labores exhibetis, o homines, ea petentes que mea merita superant, cum in uestris manibus presto sit auxilium? Reddite enim uidue bouem quem clanculum occidistis, et sanus reddetur uobis puer. Illi uero cum conuicti essent, leti fecerunt que iussa fuerant, et  eo orante puer sanus euasit.

Accesserunt autem alii eius uisendi gratia. Ad quos dixit uir sanctus, tentandi eorum animi gratia: Afferte ad me dolium unum, ut habeam satis aque ad eos qui ueniunt excipiendos. Ii autem promiserunt seipsos allaturos. Cum autem alterum penituisset, ubi in uicum uenisset, dicit alteri: Nolo occidere camelum, neque ei dolium imponere, ne moriatur. His auditis, alius suis iunctis asinis magno labore dolium sursum portauit. Preueniens autem Amon ei dixit Quid? quod socii tui camelus est mortuus interim dum huc uenisti? Is autem reuersus inuenit eum a lupis deuoratum. Multa quoque alia bic uir fecit.

Hoc autem miraculum narrauit beatus Athanasius Alexandrie episcopus, scribens in uita Antonii, quod  cum aliquando monachi ad ipsum missi essent ab Antonio , cum ad ipsum uenissent, surrexit senex, et ambulabat cum eis. Et cum esset transiturus Lycum fluuium cum eius discipulo Theodoro, uerebatur exui, ne seipsum uideret aliquando nudum: et interea dum de ea re dissereret, inuentus est trans fluuium, ut qui absque cymba in extasi traiecisset, translatus ab angelo: fratres autem natatu transmiserunt. Postquam autem accessit ad Antonium, primus ei dixit Antonius: Cum Deus mihi multa de te reuelasset, et tuam translationem mihi significasset, te ad me accersiui necessario, ut cum nobis inuicem frui licuisset, pro nobis inuicem intercederemus. Cum autem eum collocasset in quodam loco longe separato, hortatus est  ne recederet ante translationem. Cum autem ipse seorsum fuisset consummatus, uidit Antonius eius animam in celum assumptam ab angelis. Hic est ergo Amon, qui sic uixit, et sic obiit. Hunc Lycum fluuium ego cum metu pontone aliquando transmisi; est enim fossa et deriuatio magni Nili.



CAPUT IX. uita abbatis [1 1Kb] Or  .

In hoc monte Nitrie fuit uir admirabilis abbas, Or nomine, habens monasteria mille fratrum, habitu angelico preditus ; ut qui cum esset nonaginta annos natus, nichil amisisset de corpore,  erat enim uultu nitido et alacri, adeo ut cum uel solum uideretur, uir esset reuerendus. Is cum longe ante se in ulteriore exercuisset solitudine, postea in propiori solitudine congregauit monasteria, palude propriis plantata manibus, cum ligna non essent in eo loco, adeo ut esset densa silua in solitudine. Dixerunt enim nobis qui cum eo erant Patres, quod ne germen quidem illic erat, quando uir ille uenit ex solitudine. Ipsam autem plantauit, ne propter res necessarias, qui ad ipsum conueniebant fratres, cogerentur circuire; sed eorum omnem gerebat curam, Deum orans, et pro eorum salute decertans, ut nichil eis deesset necessarium, nec esset eis ullus socordie pretextus. Is primum quidem degens in solitudine, uescebatur herbis et dulcibus radicibus: aquam quoque  bibebat quando inueniebat, in precibus et hymnis toto tempore perseuerans. Postquam autem peruenit ad perfectam etatem senectutis, angelus ei apparuit in somnis, dicens in solitudine: Eris in gentem magnam, et magnus tue fidei credetur populus. Qui per te autem salui fient, erunt decies mille: quos si hic lucrifeceris, totidem tibi parebunt in futuro seculo. Neque quidquam dubitaueris, ait ei Angelus: nichil enim tibi deficiet eorum que sunt ad usum necessaria, usque ad mortem tuam, quoties Deum inuocaueris. Hec cum audisset, uenit ad propinquam solitudinem, seorsum primum degens, sibi quodam paruo constructo tuguriolo, solum compositis contentus oleribus; sepe etiam semel solum uescens in hebdomada. Atque erat quidem primum illitteratus; postquam  autem uenit ex solitudine in terram habitatam, ei gratia fuit data diuinitus, et Scripturas expromebat memoriter. Ei enim libro dato a fratribus, ita deinceps legebat tanquam peritus litterarum. Aliam quoque 715 acceperat gratiam, nempe demonum expellendorum, adeo ut multi ex iis qui laborabant, etiam eo nolente, clamantes eius uitam ostenderent. Alias quoque curationes non cessabat peragere. Quo factum est ut ad eum conuenirent tria millia monachorum. Cum eos autem uir ille uidisset, letitia affectus eos salutauit, et complexus est. Cum pedes eorum propriis lauasset manibus, conuersus est ad doctrinam; erat enim ualde peritus litterarum, ut qui hanc gratiam accepisset diuinitus. Cum autem Scripturarum multa soluisset capita, et fidem tradidisset  orthodoxam, adhortatus est ad preces. uiris enim magnis mos est, nichil carnis admittere, priusquam spiritale alimentum anime tradiderint; hec autem est Christi communio. Cum eius ergo fuissent participes, et egissent gratias, hortatus est ad mensam, ipse semper inter sedendum eos admonens eorum que sunt bona et honesta, et dicens eis ea que pertinent ad salutem. Fuit ergo hic uir clarus inter multos Patres, adeo ut cum multi ad eum uenirent monachi, omnes presentes fratres conuocans, in uno die eis cellas faceret: uno quidem subministrante lutum, altero uero laterem, alio autem hauriente aquam. Perfectis autem cellis, ipse prebebat uenientibus que erant necessaria. Is falsum fratrem, qui ad  eum aliquando uenerat, et uestes suas occultauerat, cum coram omnibus arguisset, in medium produxit. Quo factum est ut nemo auderet deinceps apud eum mentiri, cum tantam haberet gratiam, quam per honestam suam uitam sibi collegerat. Licebat autem uidere multitudinem eorum qui cum ipso erant monachorum in ecclesia, tanquam angelorum choros Deum laudantium.

Magnam huic sancto, suo testimonio tribuit uirtutem uniuersa fraternitas: precipue autem ancilla Dei Melania, que hunc montem ante me est ingressa. Ego enim eum non offendi uiuum. Hec autem preclara de hoc uiro narrabat, quod nec unquam sit mentitus, neque iurauerit, neque ulli male sit precatus, neque locutus sit nisi opus esset.



CAPUT X. uita abbatis Pambo  .


Huius montis accola fuit etiam abbas Pambo, qui fuit magister Dioscuri episcopi Ammonii et Eusebii et Euthymii fratrum, et Origenis filii  fratris Dracontii uiri illustris et admirabilis. Hic Pambo multa quidem habebat et uaria priuilegia: inter cetera autem que recte et ex uirtute ab eo gerebantur, hoc habebat quo erat reliquis superior, quod scilicet aurum et argentum despiciebat, quantum postulat ratio dominica. Unde mihi narrauit beata Melania quod cum ab initio Roma uenisset Alexandriam, et de eius uirtute audiisset a beato Isidoro presbytero et xenodocho, qui de eo mihi narrauit, et  ad ipsum deduxit in solitudinem. Ad eum, aiebat, attuli uasa argentea trecentarum librarum argenti, rogans eum ut rerum mearum esset particeps. Ille autem, inquit, operans, et ramos texens mihi bene dixit, uoce magna dicens: Deus det tibi mercedem. Et dixit suo economo Origeni [Al., Theodoro]: Accipe, et ea dispensa uniuerse fraternitati que est in Libya et in insulis. Hec enim monasteria magis indigent: ei precipiens ut ex eo nichil daret iis qui erant in Aegypto, propterea quod sit regio ditior et abundantior. Ego autem, inquit, stans exspectabam ut uel benedictionibus ab eo honorarer, uel uerbo saltem laudarer ob tantum donum. Cum uero nichil omnino ab eo audiissem, ei dixi: Domine, ut scias quantum sit, sunt trecente libre argenti. Is autem  rursus cum ad hoc ne omnino quidem annuisset, et nec ad uasis quidem thecam attendisset, respondit: Is cui hec attulisti, o filia, non opus habet ut a te discat quantitatem ponderis. Qui enim montes appendit et saltus statera , multo magis scit quantitatem tui argenti. Si enim hec mihi dares, recte mihi pondus dixisses; sed si Deo ea obtulisti, qui ne duos quidem obolos  despexit, sed eos plus quam omnia estimauit , tace. Sic ergo, inquit, dispensauit gratia Domini, dum ingressa sum in hunc montem. Breui autem post tempore dormiit homo Dei, nec egrotans, nec in ulla parte corporis dolorem sentiens sed sportam contexens me accersiit, et cum adesset iam extremus  stimulus, dicit mihi: Cape hanc sportam a meis manibus, ut mei memineris. Nihil enim habeo aliud quod tibi relinquam. Et cum hoc dixisset, excedit sine febre, cum esset annorum septuaginta, Domino commendans spiritum. Quem cum ego curassem  , et linteis sancti corpus inuoluissem et deposuissem, recessi a solitudine, usque ad diem mortis mecum habens illam sportam. Hic Pambo cum esset moriturus, in ipsa hora excessus, eum circumstantibus Origeni presbytero ac economo  , et Ammonio uiris inclytis, et reliquis fratribus, dicitur hoc dixisse: Ex quo ueni in hunc locum solitudinis, et meam edificaui cellam, et hic habitaui, nullus fuit dies quo non aliquid operis fecerim meis manibus: nec memini me ab aliquo panem gratis  datum comedisse; nec me in hanc horam penitet 716 alicuius sermonis, quem dixerim; et sic ad Deum recedo, ut qui nec pius quidem ac religiosus esse ceperim. Hoc quoque de eo ferebant testimonium Christi serui Origenes et Ammonius, quod nunquam de re aliqua interrogatus, que uel ad Scripturam, uel ad actionem negotiumue aliquod pertineret, statim responderit, sed dixerit: Nondum inueni quod respondeam; sepe autem preterierant tres menses, et non dabat responsum, dicens: Nondum comprehendi. Tam considerate quidem ex Deo dabat responsa, ut a Deo cum omni metu omnes acciperent. Dicebatur enim hanc uirtutem etiam supra magnum Antonium, et super omnes sanctos exercuisse, nempe ut esset in loquendo accuratus et  perfectus.



CAPUT XI. uita abbatis Pior  .

Fertur autem preter alia hec quoque actio sancti Pambon, quod Pior, qui se in uita exercebat monastica, ad eius cellam aliquando accedens, proprium panem detulit. Cum eum autem Pambon reprehendisset, dicens: Cur hoc fecisti? respondit Pior: Ne te grauarem. Itaque tacitus eum dimisit. Post aliquantum autem temporis accedens magnus Pambon ad cellam Pior, panem suum secum madefactum attulit. Ab eo autem rogatus, quanam de causa panem attulisset madefactum, respondit Pambon: Ideo madefeci, ne ego quoque te grauarem.



CAPUT XII. uita abbatis [1 1Kb] Ammonii  et fratrum simul cum sororibus.


Ammonius, qui fuit magni Pambo discipulus, simul cum tribus fratribus et duabus sororibus, cum peruenissent ad summum pietatis ac religionis, uenerunt in solitudinem, et seorsum fecerunt utrumque monasterium, uirorum scilicet et mulierum, ita ut satis magnum intercederet spatium. Quoniam autem insigniter doctus erat uirorum optimus Ammonius, quedam ciuitas desiderauit eum habere episcopum. Qui cum accessissent ad beatum Timotheum  episcopum, rogarunt eum ut eis episcopum ordinaret Ammonium. Ille autem dicit: Adducite eum ad me, et ego eum uobis ordinabo. Cum ergo cum magno auxilio iuissent ad eum comprehendendum, is conuersus est in fugam. Cum uidisset autem se iam esse comprehensum, stans eos rogabat. Cum ii autem non parerent, iurauit senex se rem non suscipere, neque posse egredi e solitudine. Ubi autem non cedebant, ipsis uidentibus, arrepto forfice sinistram aurem sibi abscidit ad imum usque, eis dicens: Nunc intelligite fieri non posse ut ego fian quod me cogitis, cum lex prohibeat ne ad sacerdotium prouehatur is cui sunt aures amputate. Cum sic ergo eum dimisissent, recesserunt, et ad episcopum uenientes hec ei renuntiarunt. Is autem eis  dicit: Hec lex in usu sit apud Iudeos. Mihi autem si uel truncatum naribus adduxeritis qui sit bonis moribus, ego eum ordinabo. Euntes ergo eum rursus rogabant. Cum ipse autem non pareret, aggressi sunt eum uel ui adducere. Is autem eis iurauit, dicens: Si me cegeritis, etiam linguam meam exscindam. Eo itaque post hec dimisso, recesserunt. Huius Ammonii fertur hoc miraculum. Nunquam, inquiunt, si quando turpis uoluptatis caruncule insurrectio eius corpus inuasit corpori suo pepercit; sed ferrum candens suis membris admouebat, adeo ut esset totus ulceratus. Eius autem mensa talis fuit a iuuentute usque ad mortem, quod crudis scilicet uesceretur; nichil enim unquam comedebat quod igni fuisset admotum, preter panem. uetus autem et  Nouum Testamentum dicebat memoriter  ; et in doctorum uirorum Origenis et Didymi, et Pierii et Stephani scriptis ita erat uersatus, ut sexagies centena millia uersuum percurrerit, ut de eo ferunt testimonium magni quoque Patres in solitudine. Huius autem feruntur etiam prophetie. Tantum autem ualebat in consolandis fratribus qui erant in solitudine, quantum ullus alius.

Hoc ei suo suffragio tribuebat Euagrius, qui erat uir discernendi ui preditus, se nullum hominem uidisse qui esset magis impatibilis  , et alienus ab omnibus animi perturbationibus 

Hic in Greco textu quedam sequuntur, que uersa habes apud Heraclidem, cap. 2.



CAPUT XIII. uita abbatis Beniamin  .


In hoc monte Nitrie fuit uir admirabilis, qui uocabatur Beniamin, qui recte et ex uirtute uitam egit annis octoginta. Qui cum summe uirtutem exercuisset, dignatus fuit gratia curationum, adeo ut cuicunque manus imposuisset, aut quod benedixerat oleum dedisset, qui laborabat liberaretur ab omni egritudine. Hic qui tanta gratia dignus fuerat habitus, octo mensibus ante obitum fuit hydropicus, et eius corpus usque adeo intumuit, ut propter dolores inueniretur alius Iob nostri temporis. Cum nos autem assumpsisset Dioscorus episcopus, qui tunc erat presbyter  montis Nitrie, me inquam et beatum Euagrium 717 dicit nobis: Adeste, uidete nouum Iob qui in tanto corporis morbo et tanto tumore immensam habet patientiam cum gratiarum actione. Accedentes ergo uidimus tantam molem eius corporis, ut paruum eius digitum non possemus complecti digitis duarum manuum. Cum autem morbi grauitatem non possemus fixis oculis intueri, nostros oculos auertebamus. Tunc dicit nobis beatus ille Beniamin: Orate, filii, ne meus internus homo sit hydropicus. Hoc enim corpus neque cum bene se haberet, mihi quidquam profuit, neque cum male, me lesit. Illis ergo octo mensibus facta est illi sella latissima  , in qua sedebat assidue, ut qui non posset in lecto accumbere, propter ea que sunt corpori necessaria.  Cum autem laboraret hoc morbo immedicabili, medebatur aliis qui tenebantur quibusuis egritudinibus: Necessarium itaque duxi, morbum huius sancti exponere, ne nobis alienum uideatur, si uiris iustis aliquis casus accidat. Egregio ergo illo uiro mortuo, sublatum est limen ostii et postes, ut posset corpus efferri ex cella. Tanta erat moles corporis beati et inclyti patris Beniamin.



CAPUT XIu. uita Apollonii  qui cognominabatur , id est a negotiatoribus.

Quidam Apollonius nomine , id est, a negotiatoribus, cum mundo renuntiasset, et montem Nitrie habitasset, et nec artem discere  posset, nec litteras, quod etate esset prouectus, uiginti annis quibus uixit in monte, hanc habuit exercitationem. Suis pecuniis et suis laboribus emens Alexandrie uasa medica omne genus  , uniuerse fraternitati ea suppeditabat ad morbos: et licebat eum uidere a prima luce usque ad horam nonam discurrentem obeundo monasteria, et ostium ingredientem, et uisentem num quis decumberet. Portabat autem uuam passam, mala punica, oua, panem siligineum, et ea quibus opus habent egroti. Hanc sibi conferentem inuenit uite rationem usque ad senium Christi seruus. Qui cum esset moriturus, alteri sibi simili sua reliquit friuola, rogans eum ut idem obiret ministerium. Nam cum quinque millia monachorum illum montem habitent, tali quoque opus est curatione,  quod sit locus desertus.



CAPITA Xu ET XuI. uita Peesii et Isaie  .

Alii Peesius et Isaias nomine fuerunt fratres, patre mercatore Hispanico  , qui quidem cum pater eorum esset mortuus, diuiserunt facultates quas habebant in mobilibus: in nummis quidem quinque millia, in uestibus autem et seruis que inuenta fuerant. Ii inter se deliberarunt, et sibi consulentes, dicebant: Quodnam uite iter ingrediemur, o frater? Si exerceamus mercaturam quam pater noster exercuit, nos relinquemus aliis nostros labores, et forte incidemus in pericula uel latronum uel maris. Age  ergo, frater, uitam aggrediamur monasticam, ut et patris nostri lucremur facultates, et nostras animas non perdamus. Placuit ergo utrisque scopus uite solitarie, sed inuenti sunt alius in alio discrepantes. Cum itaque pecunias diuisissent, et reliqua omnia, hunc quidem sibi scopum proposuerunt, ut Deo placerent, sed diuerso uite instituto. Unus enim omnia dispergens, dedit monasteriis, et ecclesiis, et custodiis, et cum artem didicisset, ex qua sibi panem pararet, exercitationi operam dabat et orationi. Alter autem eius nichil dispersit, sed facto sibi monasterio, et paucis assumptis fratribus, quemlibet excipiebat hospitem, quemlibet curabat egrotum, quemuis senem retinebat, cuiuis pauperi dabat; Sabbato et Dominica, tres aut quatuor mensas statuens, eos qui  erant egeni excipiebat. Hoc modo uitam suam consumpsit. Ambobus autem mortuis, diuerse beatitudines utrisque dabantur a fratribus, utpote quod essent inuenti ambo uirtute perfecti: et aliis quidem placebat uita eius, qui renuntiauerat; aliis uero ea que communicabat omnibus egentibus. Cum ergo inter fratres incidisset contentio, propter horum beatorum diuersum uite institutum, et maxime propter laudes diuersas, uadunt ad beatum Pambo, et ad eum referunt, ut de hac re respondeat, uolentes scire utranam sit melior uite ratio. Is autem eis dicit: Utrique sunt perfecti apud Deum. Alter quidem functus est munere Abrahe, qui omnes excipiebat; alter uero suscepit firmissimum et constantissimum zelum Elie prophete, ut Deo placeret.  Et cum alii quidem ei dicerent: Quomodo fieri potest, dic, quesumus, nobis pedes tuos attingentibus  , ut hi sint equales. Cumque alii exercitatorem preferrent et dicerent: Preceptum impleuit euangelicum, ut qui omnia uendiderit et dederit pauperibus, noctu et diu perseuerans in orationibus, crucem ferens, et sequens Seruatorem; contra autem alii de altero contenderent, dicentes: Hic, obsecramus te, tot et talia uiscera ostendit in omnes egentes, ut exiret et sederet in uiis regiis, et qui erant afflicti colligeret, et opem ferret; 718 neque solum suam recreauit animam, sed etiam aliorum, egrotos curans, et eis dans auxilium. Et dicit beatus Pambo: Rursus uobis dicam: ambo sunt pares apud Dominum, unicuique autem uestrum de iis satisfaciam.  Hic si non usque adeo se exercuisset, non fuisset dignus ut illum bonitati illius compararem. Ille rursus qui recreabat ac reficiebat hospites, et egenis ministrabat, ostensus est Domino pro uiribus equalis. Ipse enim dixit: Ego non ueni ministrari, sed ministrare . Hic ergo minister etsi uidebatur habere onus ex labore, attamen ex ipso quoque habuit recreationem. Exspectate autem paululum, ut a Deo quoque de his habeam reuelationem, et postea scietis cum ueneritis. Intermissis ergo aliquot diebus redierunt, de his Magnum illum rogantes. Senex autem respondit illis, dicens: Ante Deum  uobis loquor; uidi utrosque simul stantes in paradiso.



CAPUT XuII. uita Macarii iunioris  .


Quidam etate iunior, nomine Macarius, decem et octo annos natus, cum luderet cum suis equalibus ad lacum qui dicitur Maria, pascens pecora cedem fecit inuoluntariam. Is cum nemini hoc dixisset, uenit in solitudinem, et eo processit metu et Dei et hominum, ut non senserit se tribus annis mansisse sine tecto in solitudine. Est autem illa terra arida, idque sciunt omnes, tam qui auditione acceperunt, quam qui ex ipsa norunt experientia. Hic ipse Macarius sibi postea edificauit cellulam; et cum in ea uixisset alios uiginti et quinque annos, tanta gratia dignus est habitus, ut solitudine  delectatus despiceret demones. Ego cum eo uersatus longo tempore, ab eo  didici quomodo affecta esset eius ratio ob peccatum cedis. Dicebat autem, tantum abesse ut doleret, ut etiam gratias ageret de crimine cedis. Fuit enim cedes inuoluntaria mihi causa salutis. Dicebat autem, ex Scripturis afferens testimonium cedis, que a magno Dei seruo Moyse facta fuit in Aegypto, quod nisi propter cedem, et metum Pharaonis, non dignus habitus fuisset Moyses uisione Domini, et tanto dono, et conscriptione sanctorum eloquiorum Spiritus. Nam cum effugisset ex Aegypto, peruenit in montem Sina. Hec autem dico non muniens uiam ad cedem aliquam; sed potius ostendens esse etiam uirtutes que oriuntur ex casu, quando non uult quis sua sponte ad bonum accedere. Ex uirtutibus enim alie  quidem sunt que ex uoluntate et ex nostro animi instituto proficiscuntur; alie uero que ex casu nascuntur.



CAPUT XuIII. uita abbatis Nathanel.

Ex ueteribus sanctis fuit quidam alius, optimus Christi athleta, nomine Nathanel. Eum ego non offendi in carne; dormierat enim quindecim annis ante meum aduentum in montem. Cum autem in eos incidissem qui cum hoc sancto se exercuerant, et fuerant ei tempore equales, de uiri uirtute lubenter sum eos sciscitatus. Mihi autem eius quoque cellam ostenderunt, in qua nullus adhuc habitat, quod sit terre habitate propinquior. Ille enim beatus tunc eam condidit, quando rari fuerant anachorete. Narrauit autem  mihi egregiam eius exercitationem; nempe quod tantam habuerit in cella tolerantiam, ut nunquam dimotus sit a proposito. Cum ab initio fuisset illusus a demone, qui omnes illudit, qui eum labi fecerat in socordiam et animi merorem, et eum e cella exegerat , illinc itaque recedens, edificauit aliam propinquiorem pago. Postquam ergo perfecit cellam, et in ea habitauit tres uel quatuor menses, accedit noctu demon tauream tenens sicut lictores, pre se ferens speciem militis pannis induti, et taurea  edens strepitus. Cui succensus, dixit beatus Nathanel: Quis tu es qui hec facis in meo hospitio? Demon autem respondit: Ego sum qui te ex tua prima cella  exegi, et nunc ueni ut te ex hac quoque fugem. Cum ergo cognouisset beatus Nathanel se fuisse illusum, reuersus est ad primam cellam; et spatio triginta septem annorum non est egressus extra fores, contendens cum demone, qui tot et tanta ei fecerat ut eum cogeret ex cella egredi, ut ne ea narrare quidem liceat. Atque inter cetera quidem hoc machinatus est bonorum mimicus, nempe ut eum probro ac dedecore afficeret, ad eius abrumpendum institutum.

Cum septem sancti episcopi sanctum inuisissent, aut ex Dei prouidentia, aut ex suggestione illius tentationis, eum propemodum deturbauit a proposito. Cum enim episcopi postquam eum inuisissent, orassent, et post orationem exirent, ne gressum quidem unum pedis eos comitatus est uir egregius, ne daret  locum inimico bonorum. Ei ergo dicunt diaconi episcoporum: Superbe te geris, o abbas, qui non deducis episcopos. Is uero dicit eis: Ego et dominos meos episcopos colo, et omnem clerum honoro; sumque ego peccator omnium hominum peripsema: his autem omnibus et toti uite, quod in me est, proposito sum 719 mortuus. Ego enim habeo scopum occultum, quem scit Dominus qui nouit occulta mei cordis, cur eos non sum comitatus.

Cum ergo hic quoque actus non successisset demoni, rursus talem suscipit figuram. Nouem mensibus ante dormitionem athlete transformatus est in puerum duodecim annos natum, tanquam agentem asinum panem in sporta ferentem. Qui puer cum sero uespere esset prope cellam, simulabat cecidisse asinum,  et se clamare: Abba Nathanel, miserere mei, et porrige mihi manum. Ille autem audiuit utique uocem pueri; et aperto ostio celle, stans intus ei dicebat: Quis es, et quid uis tibi faciam? Respondet demon: Ego sum huius monachi minister, et fero panes, quoniam est agape tui noti fratris; et cras illucescente Sabbato opus est oblationibus. Rogo ergo te ne me despicias, ne deuorer ab hyenis. Sunt enim hyene in his locis. Stans ergo mutus beatus Nathanel, pre ingenti eius misericordia caligabat conturbatus uisceribus, et reputabat apud se quid faceret, dicens: Aut futurum est ut transgrediar mandatum, aut a proposito excidam. Postea pia apud se reputans cognitione, dixit: Melius est ne labefactem tot annorum propositum ad ignominia afficiendum et uincendum  diabolum. Cum itaque Dominum rogasset, dicit puero qui cum eo loquebatur: Audi, puer, aut quicunque sis. Credo in Deum quem colo, qui dominatur cuiuis spiritui, quod si auxilio reuera egeas, Deus tibi mittet auxilium; et neque hyene, neque aliquid aliud tibi male faciet; sin autem es tentatio, hoc quoque Deus mihi exhinc iam reuelabit, et clauso celle ostio est ingressus. Pudore autem affectus demon quod sic quoque esset uictus, resolutus est in turbinem, onagrisque exsultantibus ac fugientibus et strepitum edentibus assimilatus, sic euanuit.

Hoc fuit certamen beati Nathanel, et he sunt uirtutes eius exercitationis, et pugna inuicta aduersus aduersarium; et hic eius celebris uite finis.



CAPITA XIX ET XX. uita abbatis Macarii Aegyptii, et Macarii Alexandrini  .


Sanctorum et immortalium Patrum, Macarii Aegyptii et Macarii Alexandrini  egregiorum et inuictorum athletarum, honeste uite certamina, que sunt multa et magna, et incredulis prope incredibilia, et narrare uereor et scriptis mandare, ne forte mei tanquam mendacis fiat mentio. Quod autem Deus perdat omnes qui loquuntur mendacium , licet aperte uidere sancto Spiritu pronuntiante.

Cum ego ergo per Dei gratiam non mentiar, hominum fidelissime Lause, ne sis quoque ipse incredulus  de Patrum certaminibus; sed gloriare potius in emulatione exercitationis eorum qui uere sunt Macarii, hoc est beati.

Atque primus quidem Christi athleta, nomine Macarius, erat genere Aegyptius; secundus autem etate, sed in iis que sunt monachorum precipua, primas partes obtinens, qui ipse quoque uocabatur Macarius, erat Alexandrinus, qui uendebat bellaria

Et primum quidem narrabo uirtutes Macarii Aegyptii, qui uixit nonaginta annos integros. Ex his in solitudine annos sexaginta. Cum triginta annos natus ascendisset, essetque etate iunior, tam toleranter tulit labores exercitationis totum decennium, ut magna quadam et insigni dignus haberetur discretione,  adeo ut uocaretur , id est, in puerili etate senex, quoniam citius quam pro etate profecerat uirtutibus. Cum enim esset quadraginta annos natus, et potestatem accepit contra spiritus, et gratiam curationum, et spiritum futurorum predictionis: dignus quoque est habitus honorando sacerdotio. Cum eo habitarunt duo discipuli in intima solitudine, que uocatur Scete: ex quibus unus quidem erat ei minister, qui semper prope ipsum inueniebatur, propter eos qui ueniebant ut curarentur; alter autem seorsum sedebat in cella.

Procedente autem tempore, cum sanctus perspicaci oculo preuidisset, dicit suo ministro, Ioanni nomine, qui postea factus est presbyter in loco sancti Macarii :  Audi me, frater Ioannes, et fer equo animo meam admonitionem, eaque tibi proderit. Tentaris enim, inquit, et te tentat spiritus auaritie. Sic enim uidi: et scio quod si meam equo animo tuleris adhortationem, in Dei timore consummaberis et in eius opere, et in isto loco, et laudaberis, et ad tuum tabernaculum non appropinquabit flagellum. Quod si non audieris, in te ueniet finis Giezi , cuius uitio laboras. Contigit autem ut sancto quidem non obedierit post eius mortem, sed obedierit ei qui Iude alligauit laqueum propter auaritiam. Et post alios quindecim aut uiginti annos, cum bona pauperum sibi usurpasset, ita laborauit elephantia, ut non inueniretur integer locus in eius corpore, in quo quis  posset figere digitum. Hec est prophetia sancti Macarii.

Ac de cibo quidem et potione superuacaneum est dicere, cum nec apud eos socordiores monachos qui sunt extra inueniri 720 possit ingluuies, aut ulla citra delectum et discrimen uiuendi ratio alia ab iis qui sunt in illis locis, cum propter inopiam rerum necessariarum, tum etiam propter zelum qui est in Deum, unoquoque contendente uincere proximum diuersis uite institutis.

De alia autem exercitatione celestis huius uiri, Macarii inquam, dicebatur hic sanctus esse assidue in exstasi, et maiori tempore cum Deo uersari quam huius mundi rebus occupari  ; cuius etiam feruntur diuersa miracula.

 Aegyptius quidam libidinosus , captus amore cuiusdam mulieris ingenue, que uiro nupserat, cum non posset eam inescare propter pudicitiam et castitatem erga coniugem uirginitatis  , conuenit improbus prestigiatorem, dicens: Aut eam incita ut me amet, aut arte tua effice ut eius maritus eam dimittat. Cum ergo prestigiator satis ab eo accepisset, usus est suis prestigiis et incantationibus; et cum non posset eius animum mouere ut ei assentiretur, efficit ut uideretur equa iis qui eam intuebantur. Cum ergo foris uenisset eius maritus, aspexit uxorem suam in forma eque; cumque in suo lecto cubuisset, alienum ei uidebatur quod in suo cubili equa iaceret. Flet ergo eius maritus, et lamentatur quod rem non inueniat; et quod existimans se alloqui bestiam, responsum  non assequatur, preterquam quod solummodo eam uidebat irasci. Unde magis angebatur animo, cum intelligeret eam esse suam uxorem, curiosis autem hominum artibus esse mutatam in equam. His de causis accersit uici presbyteros, et domum adducit, et eis eam ostendit; sed nec ii cognouerunt calamitatem que ei acciderat. Tribus ergo diebus neque fenum comedit ut equa, neque panem ut homo, utroque alimento priuata. Tandem ut Deus glorificaretur, et uideretur uirtus sancti Macarii, ascendit in cor mariti eius ducere eam in solitudinem ad sanctum uirum; et cum eam capistro ligasset ut equam, duxit in solitudinem. Dum autem appropinquassent, steterunt fratres prope cellam sancti Macarii cum eius marito contendentes, et dicentes: Cur  huc adduxisti hanc equam? Is autem dicit: Ut misericordiam consequatur sancti oratione. Illi uero dicunt ad eum: Quid mali habet? Ille eis dicit: Quam uidetis equam, ea misera erat uxor mea; neque scio quemadmodum mutata sit in equam, et iam sunt tres dies ex quo nichil comedit. Ii autem cum hec audiissent, referunt ad seruum Dei Macarium eo iam intus pro illa orante; ei enim Deus reuelauerat, ipsis ad eum uenientibus; et ideo orabat ut sibi declararetur causa propter quam hoc euenerat. Respondit autem sanctus Macarius fratribus qui ei renuntiauerunt quemdam illuc equum adduxisse, dicens: Equi uos estis, qui habetis equorum oculos; illa enim est femina ita ut est creata, non transformata, sed sic solum  apparens oculis eorum qui sunt decepti. Que cum esset adducta, aquamque benedixisset, et in eius nude caput infudisset, super eius caput est precatus; statimque effecit ut omnibus uidentibus uideretur femina. Cum autem iussisset ei cibum afferri, fecit ut comederet, et eam sic curatam dimisit cum suo marito, Deo agentes gratias. Eam autem admonuit uir Dei, sic dicens: Nunquam ecclesiam deseras, nunquam abstineas a communione Christi sacramentorum. Hec enim tibi acciderunt, quod iam quinque hebdomadis non accessisti ad intemerata nostri Seruatoris sacramenta.

Alia est actio magne eius exercitationis. Magno uite sue tempore a cella sua in dimidium usque stadium fodiens cuniculum, summam effecit speluncam;  et si quando complures ei essent molesti, occulte e sua cella egrediens, ibat in speluncam, neque quisquam eum inueniebat. Narrauit autem nobis quidam ex studiosis eius discipulis, quod recedens usque ad speluncam per cuniculum, dicebat uiginti quatuor orationes; et rediens, totidem.

De eo exiit fama, quod mortuum suscitauit ; ut persuaderet heretico qui non confitebatur esse resurrectionem corporum. Et fuit constans hec fama in solitudine.

Ad hunc sanctum adductus est aliquando a matre propria lamentante adolescens qui uexabatur a demone, a duobus adolescentibus ex utraque parte constrictus. Hunc autem ita uexabat demon. Trium modiorum panes postquam comedisset, et amphore  unius Cilicensis  aquam bibisset, utraque eructans, cibos resoluebat in uaporem. Ab eo enim, non secus ac igne consumebantur que comederat et biberat. Est enim ordo quoque demonum qui dicitur igneus. Sunt enim demonum quoque sicut hominum differentie, non mutata essentia, uerum uoluntate distincta. Hic ergo adolescens cum ei mater non suppeditaret, sepe sua comedebat excrementa, et lotium bibebat. Flente ergo eius matre, et alienam sui filii merente calamitatem, et sanctum ualde obtestante et rogante, illum accipiens inuictus Christi athleta Macarius, supplex pro eo Deum orauit. Post unum autem aut alterum diem, remisit demon uexationem. Tunc ergo dicit matri adolescentis sanctus Macarius: 721 Quantum uis ut filius tuus comedat? Illa autem  respondit, dicens: Rogo te, iube eum solum comedere decem libras panis. Eam autem increpans, ut que nimium dixerat, dixit: O mulier, cur hoc dixisti? Cumque septem dies orasset cum ieiunio, expulso ab eo pernicioso demone ingluuiei, constituit ei uescendi rationem ad tres usque libras panis, quas deberet ipse comedere si operaretur. Cum hoc modo Dei gratia puerum emundasset, eum matri reddidit.

Has res admirabiles et preter opinionem fecit Deus per sanctum Macarium, cuius immortalis anima nunc est cum angelis. Eum ego non conueni, obierat enim anno antequam ego ingrederer in solitudinem. Conueni autem eum qui erat eius socius in fidei operibus, et idem uenerabile nomen quod ipse habebat.

 Dico autem sanctum Macarium Alexandrinum, qui erat presbyter earum que dicuntur Cellarum. In quibus Cellis ego nouem annos habitans, ex quibus tres annos mecum uixit ille Macarius, in quiete sedens, eius quidem optime uiuendi rationis alia quidem uidi opera et signa, alia uero didici ab iis qui cum eo uixerunt.

Is cum apud magnum uirum et Patrem Antonium electos palme ramos uidisset, quos ipse laborauerat, petiit ab eo unum manipulum ramorum palme. Dixit autem ei Antonius: Scriptum est: Non concupisces res proximi tui . Et cum id solum dixisset, rami omnes statim tanquam ab igne torrefacti sunt. Quod quidem cum uidisset Antonius, dixit Macario: Ecce Spiritus sanctus requieuit super te,  erisque mihi deinceps heres mearum uirtutum.

Hinc rursus eum inuenit diabolus in solitudine, corpore ualde defatigato, et dicit ad eum: Ecce accepisti gratiam Antonii; cur non uteris auctoritate, et a Deo petis cibum et uires ad iter ingrediendum? Is autem dicit ad eum: uirtus mea et laus mea Dominus, tu autem ne tentaueris seruum Dei. Facit ergo diabolus ut ei phantasma appareat, camelus onera baiulans et errans per solitudinem, habens omnia ad usum necessaria. Qui cum uidisset Macarium, prope eum assedit. Is autem suspicatus esse phantasma, sicut erat, constitit ad orandum; is uero protinus a terra fuit absorptus.

Aliquando rursus uenit hic Macarius Alexandrinus ad magnum Macarium qui erat in Scete. Et cum ambo  essent Nilum transmissuri, accidit ut ipsi maximum pontonem ingrederentur; in quem ingressi sunt duo tribuni cum magno fastu et apparatu, ut qui intus haberent rhedam totam eneam, et equos frenis aureis, et quosdam eos stipantes milites, satellites, et pueros torquibus et aureis zonis ornatos. Postquam ergo tribuni uiderunt ipsos ueteribus pannis indutos, et sedentes in angulo, humilem illam et tenuem uiuendi rationem beatam iudicabant; unus autem ex ipsis tribunis dixit ad ipsos: Beati estis uos qui mundum illuditis. Respondens autem Macarius, qui erat urbanus, dixit eis: Nos quidem mundum illusimus, uos autem illusit mundus. Scias autem te non tua sponte hoc dixisse, sed prophetice: ambo enim uocamur Macarii, hoc est, beati. Is autem eius sermone  compunctus, cum domum uenisset, uestes exuens, delegit uitam agere solitariam, multas faciens eleemosynas.

Rursus cum aliquando cupiisset uesci uuis recentibus perbellisque ad se missis, ostendens continentiam, eas misit ad alium fratrem laborantem, quipse quoque uuas desiderabat. Qui cum eas accepisset, et magna affectus esset letitia, suam celare uolens continentiam, eas misit ad alium fratrem laborantem, qui ipse quoque eum cibum appeteret. Cum ille quoque accepisset, rursus hoc ipsum fecit, etsi ipse ualde uesci cuperet. Postquam autem ad multos fratres deinde uenerunt uue, cum nullus eis uesci uoluisset, postremus qui eas acceperat, eas rursus  misit ad Macarium, tanquam magnum ei donum largiens. Qui cum rem curiose inquisiisset, admiratus, et Deo actis gratiis ob tantam eorum continentiam, ne ipse quidem ex iis tandem comedit.

Atque hec quidem est magni Macarii exercitatio, quam ego et multi accurate apud ipsum didicimus. Si quod opus exercitationis aliquem unquam fecisse audiit, omnino id ardenter effecit.

Cum ab aliquibus audiisset, Tabennesiotas per totam quadragesimam nulla re uesci que igni esset admota, statuit hic sanctus septem annis nichil comedere quod per ignem transisset, et toto illo septennio nichil gustauit preter cruda olera uel si que forte inuenisset legumina humectata. Cum hoc ergo recte uixisset, aspernatus est hanc uiuendi rationem.  Audiit autem ab aliquo alio hic monachorum optimus, quod quidam monachus comedebat libram panis. Quem emulatus, fregit quod habebat buccellatum, et immisit in lagenam, statuens solummodo tantum comedere, quantum manus eius sursum ferret. Magna est autem hec in tractando corpore asperitas. Festiue enim nobis narrabat: Plura quidem frusta apprehendebam 722; sed non sinebat efferre ob angustiam foraminis. Publicanus enim meus mihi non permittebat omnino uesci. Totos ergo tres annos hanc exercuit continentiam, quatuor uel quinque uncias comedens, et aquam que eis responderet; olei autem sextarium toto anno consumebat in alimentum.

Alia athlete exercitatio. Statuit indomitus hic uir  somnum superare. Etenim utilitatis gratia hoc ipse narrauit: Totis uiginti diebus et noctibus non sum tectum ingressus, ut somnum uincerem, cum interdiu quidem estu arderem, noctu uero algore rigerem. Quod nisi, inquiebat, tectum essem ingressus, et somno usus essem, ita mihi erat arefactum cerebrum, ut deinceps ageret in exstasim; et quod ad me quidem attinet, uici somnum; quod autem ad naturam opus habentem, ei cessi [1 1Kb] .

Ei aliquando molestiam exhibuit spiritus fornicationis  ; et tunc condemnauit seipsum sedere nudum sex menses in palude Scetes, que est in uasta solitudine, in qua possunt culices uel sauciare pelles aprorum, ut qui sint eque magni ut uespe, adeo ut in toto eius corpore infixerint aculeos; ut nonnulli  existimauerint eum esse leprosum. Reuersus ergo in suam cellulam post sex menses, ex uoce cognitum est eum esse dominum Macarium.

Is cupiit aliquando, ut ipse nobis narrauit, quod in hortis erat, ingredi monimentum, quod dicitur Ianne et Mambre, magorum qui erant tempore Pharaonis, ut id uideret, uel etiam ut conueniret eos qui illic sunt demones. Dicebatur enim plurimos, eosque ferocissimos, in eo loco ab illis collocatos esse demones per infamis artis eorum excellentiam. Hoc autem monimentum factum est a Ianne et Mambre fratribus, qui propter magice artis excellentiam primas partes habebant illo tempore  apud Pharaonem. Ut qui ergo illo uite sue tempore maximam in Aegypto haberent potestatem, construxerunt illud opus ex lapidibus quadratis  , et suum illic fecerunt monimentum; et cum multis illic auri deposuissent, et omne genus arbores plantassent, maximum quoque puteum aque foderunt; est enim locus humidus  . Hec autem omnia fecerunt, sperantes post suum hinc discessum frui deliciis in illo paradiso. Tandem ergo quoniam nesciebat uiam que ad eum ducit hortum, Dei seruus Macarius, coniectura quadam sequebatur astra, et sicut naute qui transmittunt maria, totam peruasit sanctus solitudinem; et eum aliquot etiam accepisset arundines, unam statuit in unoquoque milliari, ut per ea signa remearet. Cum ergo intra nouem dies totam illam  peruasisset solitudinem, et esset prope illum hortum, succedente nocte parum dormiit. Immanis uero demon qui semper aduersatur Christi athletis, cum collegisset omnes illas arundines, dormiente Macario, et circiter ad unum lapidem a monimento ad eius caput posuisset, recessit; postquam ergo surrexit, inuenit colligatas arundines quas ipse fixerat signi causa. Fortasse autem hoc quoque fuit Dei permissio ad maiorem eius exercitationem, ut non speraret in arundinibus, sed in Dei gratia, que per columnam nubis deduxit Isrel quadraginta annis in terribili illa solitudine. Dicebat autem Macarius: Cum propius accessi ad illud monimentum, ex eo egressi mihi occurrerunt ad septuaginta demones uariis formis prediti; alii quidem clamantes, alii  uero exsilientes, alii uero cum magno fremitu in me stridentes dentibus, alii uero tanquam corui uolantes, audebant meo uultui insultare, dicentes: Quid uis, Macari, tentatio monachorum? quid ad nos accessisti? an non nos quoque aliquem ex monachis uexauimus? Que nostra sunt, tu cum tuis similibus illic habes, nempe solitudinem, et illinc nostros cognatos fugauistis. Nihil est nobis tecum commune. Quid loca nostra inuadis? Tanquam anachoreta, contentus esto solitudine. Qui hunc locum edificarunt, eum nobis assignarunt; non potes hic manere. Quid queris ingredi in hanc possessionem, in quam nullus ex uiuis hominibus est ingressus, ex quo fratribus qui hoc condiderunt sunt a nobis hic facte exsequie. Et cum multa adhuc turbarent et insultarent demones,  dixit eis sanctus Macarius: Ingrediar tantum, et uidebo, et hinc recedam. Dixerunt autem demones: Hoc nobis promitte in tua conscientia. Dicit autem Christi seruus, Hoc faciam. Demones autem euanuerunt. Ingrediente autem eo in paradisum, ei occurrit diabolus cum stricta rhomphea, ei minitans. Ad quem hanc uocem respondit sanctus Macarius: Tu uenis ad me in stricta rhomphea; et ego contra te ingrediar in nomine Domini sabaoth, in acie Dei Isrel. Ingressus autem, contemplatus sum omnia, in quibus inueni etiam cadum eneum catena ferrea pendentem ex puteo, iam tempore consumptum, et fructum malorum punicorum que nichil intus habebant,  fuerant enim arefacta a sole, et plurima aurea donaria. Cum sanctus ergo 723 illinc recessisset absque tumultu et citra ullam perturbationem, reuersus est per uiginti dies in suam cellam.

Cum autem defecissent panes et aqua quam portabat, in magna erat afflictione. uiginti enim diebus ingrediens per solitudinem, ut existimo, nichil omnino gustauit, ut etiam res ostendit. Fortasse autem tentabatur quoque intolerantia. Et cum iam parum abesset quin collaberetur, uisa est ei quedam puelle speciem pre se ferens, ut ipse narrabat, munda linea ueste induta et tenens urnam aqua stillantem: quam dicebat Macarius abfuisse ab eo circiter unum stadium. Qui tres dies ingressus est eam uidens cum urna tanquam stantem, et eum prouocantem, non ualentem  eam assequi: spe autem bibendi, trium dierum laborem fortiter sustinuit. Postquam apparuit multitudo bubalarum, ex quibus una stetit ex aduerso eius habens uitulum; sunt enim multe in illis locis. Et ut dicebat nobis Macarius, uber eius lacte fluebat, et desuper sonuit uox ei dicens: Macari, accede ad bubalam, et lactare. Cum ergo, inquit, ad eam accessissem et lactatus essem, mihi suffecit. Ut autem maiorem gratiam ostenderet Dominus, docens meam paruitatem, iubet bubalam me sequi usque ad cellam. Illa uero parens iussui secuta est, me quidem lactans, suum autem non admittens uitulum.

Aliquando rursus cum puteum foderet hic uir uirtute preditus, ad recreandos monachos  morsus est  ab aspide , ambas fauces aspidis apprehendens sanctus ambabus manibus, eam discerpsit, dicens: Cum te non misisset Dominus meus, quomodo ad me ausus es accedere?

Cum ipse rursus magnus audiisset Macarius quod haberent preclarum uite institutum Tabennesiote, ueste mutata, et assumpto mundano habitu operarii, spatio quindecim dierum peruenit Thebaidem, ingressus per solitudinem. Et cum uenisset in monasterium Tabennesiotarum, quesiit eorum archimandritam, nomine Pachomium, uirum probatissimum, qui et gratiam habebat propheticam , cui quidem sancto tunc reuelatus non fuerat magnus Macarius. Cum ergo eum conuenisset, dicit  ei Macarius: Oro te, suscipe me, queso, in tuum monasterium, ut fiam monachus. Dicit ei magnus Pachomius: Non potes deinceps fieri monachus qui sis tam prouectus etate, non potes te exercere: sunt fratres qui se exercent a iuuentute, et laborem tolerant. Tu autem in hac etate non potes ferre tentationes exercitationis. Offenderis, et exibis, et nobis maledices. Neque eum accepit nec primo die, nec secundo usque ad septem dies. Ille uero fuit constans, manens ieiunus. Postea autem dicit ei senex Macarius: Suscipe me, abba, et nisi ieiunauero et fecero ea que ipsi opera, iube me eiici ex monasterio. Persuadet fratribus magnus Pachomius ut eum admittant. Est autem unius monasterii conuentus, mille  quadringenti uiri usque in hodiernum diem. Ingressus est ergo. Cum autem preteriisset aliquantum temporis, aduenit quadragesima; et uidit senex Macarius unumquemque suscepisse diuersas uiuendi rationes: alium quidem comedere uespere, alium uero post duos dies, alium post quinque; alium stare per totam noctem, interdiu uero sedere ad opus. Ipse autem cum aliquot palme ramos sibi madefecisset, stetit in uno angulo, et donec quadraginta dies impleti essent, et aduenisset Pascha, non sumpsit panem, non aquam, non genu flexit, non sedit, non accubuit, nichil aliud gustauit preter pauca cruda crambes folia, que sumebat die Dominico, ut uideretur comedere, et non incideret in arrogantem de se persuasionem; et si quando egrediebatur ad aliquid necessarium,  cito rursus ingrediens, stabat ad opus, os non aperiens, sed stans silentio, nichil aliud faciens preterquam silentium in corde exercens, et faciens orationem, et ramos palme operans quos habebat in manibus. Cum autem hec uidissent omnes exercitatores illius monasterii, seditionem excitarunt aduersus suum prefectum: Undenam nobis adduxisti hunc hominem sine carne ad nostri condemnationem? Aut eum binc eiice, aut, ut scias, nos omnes hinc recedimus. Cum hec autem a fratribus audiisset magnus Pachomius, de eo est sciscitatus. Et cum didicisset eius uite agende rationem, Deum rogauit ut ei reuelaretur quisnam sit. Reuelatum est autem ei eum esse Macarium monachum. Tunc eius manum prehendit magnus Pachomius, et eum foras educit; et  cum deduxisset in domum oratorii ubi est ara, et esset amplexus, ei dicit: Adesdum, uenerande senex. Tu es Macarius, et me id celasti. Multis abhinc annis cupii te uidere cum de te audirem. Ago tibi gratias, quod filios meos subegeris, ne se iactent et magnifice circumspiciant propter suam exercitationem. Rogo ergo te, recede in locum tuum, nos enim satis edificasti, et ora pro nobis. Tunc ab ipso rogatus, et eum omnibus fratribus orantibus, sic recessit.

724 Aliquando rursus narrauit nobis hic uir impatibilis: Quando recte gessissem omnem uite monastice agende rationem, tunc ueni ad aliud spiritale desiderium. Statui enim quinque dies solum mentem meam ita componere, ut a Deo auelli non posset, et nichil aliud omnino cogitaret. Et cum id  apud me statuissem, clausi meam cellam et aulam extrinsecus, ut nulli darem responsum. Et steti incipiens a secunda et menti mee precipiens, et ei dicens: uide ne descendas de celis. Habes angelos, archangelos, omnes supernas potestates, cherubim et seraphim, Deum horum omnium effectorem. Illic uersare, ne sub celos descenderis, ne incideris in mundanas cogitationes. Cum duos autem, inquit, dies et duas noctes perseuerassem, ita irritaui demonem, ut ipse fieret flamma ignis, et combureret omnia que habebam in cella, adeo ut etiam storea, supra quam stabam, igne arderet, et sic me quoque existimarem totum conflagrare. Tandem timore affectus tertio die destiti ab hoc proposito, cum non possem amplius  mentem meam tenere indiuulsam, sed descendi ad huius mundi contemplationem; Deo fortasse permittente, ne hoc mihi reputaretur in superbiam.

Ego ad eum accessi aliquando, et inueni extra eius cellam iacentem quemdam cuiusdam uici presbyterum, cuius caput ita erat exesum a morbo qui dicitur cancer, ut etiam ipsum os totum appareret in uertice. Is accessit ad ipsum ut curaretur, nec eum admittebat ad colloquium. Rogaui autem eum, dicens: Miserere huius miseri, et saltem da ei responsum. Is uero mihi respondit, dicens: Est indignus qui curetur, missa est enim ad eum hec a Domino disciplina. Quod si uelis eum curari, persuade ei ut deinceps abstineat a ministerio sanctorum sacramentorum. Ego autem ei dico: Quamobrem, queso? Is  uero dicit: Fornicans sacrum peregit ministerium, et ideo castigatur. Nunc ergo si metu desistat ab eo quod ausus est facere per contemptum, Deus ipsum curabit. Postquam ergo dixi ei qui affligebatur, iureiurando est pollicitus se non amplius sacerdotis partes obiturum. Tunc eum accepit, et dixit ei: Credisne esse Deum quem nichil latet? Respondet ille: Maxime, rogo te. Deinde ei dicit Macarius: Non potuisti Deo illudere? Dicit ille: Non potui, domine mi. Dicit ei Macarius: Si agnoscis tuum peccatum, et Dei disciplinam propter quam hec subiisti, corrigitor in posterum. Qui confessus est peccatum, et spopondit se non amplius peccaturum, neque altari ministraturum, sed sortem laicam amplexurum. Deinde sic sanctus ei manus imposuit, et paucis diebus  fuit curatus, capillique ei creuerunt et sanus domum rediit Deum glorificans; egit autem magno quoque Macario gratias.

Hic sanctus habebat diuersas cellas; unam quidem in Scete, que est interior in solitudine, et unam in Libya, et unam in Celliis, et unam in monte Nitrie. Et alie quidem carebant ostio, in quibus dicebatur sedere in quadragesima in tenebris, alia autem erat angustior, in qua non poterat pedem extendere; alia autem latior, in qua conueniebat eos qui ad ipsum uentitabant.

Hic curauit tantam multitudinem eorum qui uexabantur a demonibus, ut ea non cadat in numerum. Cum nos autem Illic essemus, uirgo nobilis et diues deducta est ad eum e Thessalonica in finibus Achaie, que multis annis laborarat paralysi. Hanc ante cellam  suam proiectam, misericordia commotus, uiginti diebus ungens oleo sancto suis manibus, et orans, sanam remisit in suam ciuitatem. Que cum pedibus suis recessisset, ad sanctos copiosam misit oblationem.

Me autem presente adductus est ad eum puer qui uexabatur a spiritu. Ei autem manum imponens in capite, et sinistram supra cor, tandiu orauit donec fecisset ipsum pendere in ere. Tanquam uter ergo puer inflatus, adeo intumuit, ut esset maximi ponderis. Et cum repente exclamasset, per omnes sensus aquam emisit; et cum rursus desiisset, rediit ad eam in qua prius erat mensuram. Et tradidit eum patri,  cum duxisset oleo sancto; et cum aquam infudisset precepit ne quadraginta diebus carnes gustaret, nec uinum; et sic eum curauit.

Eum aliquando subierunt cogitationes uane glorie, que cum e cella eiiciebant, et suggerebant ut honesto consilio et iusta de causa Romam pergeret, pro beneficio eorum qui egrotabant; ualde enim in eum operabatur gratia aduersus spiritus. Postquam autem longo tempore non obediit, ualde agitabatur. Cadens uero in limine celle, foras pedes emisit, et dicit: Trahite et uellite, o demones, si potestis. Ego enim non abeo meis pedibus, iurans fore ut iaceat usque ad uesperam, et nisi eum excutiant, non esse auditurum. Cum autem diu procubuisset, surrexit; cum nox autem aduentasset, ei rursus exhibuere negotium.  Et cum duorum modiorum sportam implesset arena, et imposuisset humeris, peruadebat totam solitudinem. Huic occurrit Theosebius Cosmetor, genere Antiochenus, et ei dicit: Quid portas, abba? Cede mihi onus, et ne uexeris. Ille autem dixit: uexo eum qui me 725 uexat; nam cum sim remissus et ignauus, suggerit mihi peregrinationes. Cum autem diu promouisset, ingressus est cellam contrito corpore.

[1 1Kb] Narrauit autem nobis  Dei quoque seruus Paphnutius, preclari huius sancti discipulus, quod cum quodam die sederet in aula sanctus Macarius, et Deum alloqueretur, hyena acceptum suum catulum, qui erat cecus, attulit ad sanctum Macarium; et cum capite pulsasset ostium aule, ingressa est, eo adhuc sedente, et proiecit catulum ad eius pedes.  Cum autem accepisset catulum sanctus Macarius, et spuisset in eius oculos, orauit, et statim uidit. Et cum mater eum lactasset et accepisset, ita exiit. Die autem sequenti pellem magne ouis attulit ad sanctum Macarium; et cum sanctus uidisset pellem, hec dixit hyene: Undenam hanc habuisses, nisi ouem alicuius deuorasses? Quod ergo proficiscitur ab iniuria, ego a te non accipio. Hyena autem humi inclinato capite, genu flectebat ad pedes sancti, et ponebat pellem. Ipse autem ei dicebat; Dixi me non accepturum, nisi iuraueris te non amplius offensuram pauperes, comedendo eorum oues. Illa uero ad hoc quoque capite suo annuit, ut que sancto assentiretur Macario. Tunc accepit pellem ab hyena. Beata autem Christi ancilla Melania dixit mihi, se  illam pellem accepisse a Macario illo, quod appellabatur munus hyene. Quid uero mirum est apud uiros mundo crucifixos, si hyena beneficio affecta, ad Dei gloriam, et honorem seruorum eius, id sentiens ad eum munera attulerit? nam qui in Daniele propheta mansuefecit leones, huic quoque hyene largitus est intelligentiam.

De eo autem dictum est quod ex quo fuit baptizatus, humi non spuerit, cum essent sexaginta anni ex quo fuerat baptizatus. Annos enim natus quadraginta baptismum susceperat.

Forma autem eius erat huiusmodi: oportet enim me quoque tibi hoc significare, Christi serue, ut qui  hoc sciam optime, cum mea paruitas ei fuerit tempore equalis. Erat autem eius forma satis minuta ac mutila et rara, pilos solum habens in labro. Quinetiam in suprema parte habebat paucos. Nam propter ingentes labores exercitationis, ne pili quidem menti barbe ei enati sunt.

Ad hunc sanctum Macarium cum quodam die uenissem, et essem animo ualde anxius, dico illi: Abba Macari, quid faciam, quoniam me affligunt cogitationes, mihi dicentes: Nihil facis, recede hinc. Respondet mihi dicens sanctus Pater Macarius: Dic tu tuis cogitationibus: Propter Christum custodio parietes.

Hec, o studiose et amantissime Christi serue, ex multis et magnis signis et certaminibus inclyti et  uirtute prediti Macarii significaui.

Hic Macarius nobis narrauit  se obseruasse tempore communionis Christi sacramentorum, se Marco exercitatori nunquam dedisse oblationem, sed ei angelum dedisse ex ara; solum autem se uidisse digitum manus eius qui dabat.



CAPUT XXI. uita abbatis Marci  .

Cum esset autem hic Marcus iunior, dicebat memoriter uetus et Nouum Testamentum, eratque insigniter mitis, et summe temperans. Quodam ergo die cum satis otii haberem in cella mea, in extrema iam eius senectute ad eum uenio, et ostio eius celle assideo. Quem ego, utpote qui essem adhuc rudis, existimabam esse supra hominem, sicut erat; et auscultabam  quidnam diceret uel faceret. Is autem intus solus, cum iam centum annos transegisset, et dentes amisisset, secum pugnabat et cum diabolo, et dicebat: Quid uis deinceps, , id est, male senex? Ecce iam et uinum bibisti, et oleum tetigisti. Quid uis deinceps, , id est, uorax in canitie, et , id est, uentri seruiens, probro et contumelia te ipsum afficiens? Et diabolo dicens: Recede a me, diabole, consenuisti mecum in dissensionibus, iniecisti mihi imbecillitatem corporis, fecisti me bibere uinum, et sumere oleum, me reddens uoluptarium. Adhucne tibi aliquid debeo? Apud me nichil inuenis quod uelis diripere. Recede a me deinceps, inimice hominum. Ac ueluti se prouocans et irritans, secum loquebatur, dicendo: Abesdum, o nugator,  in canitie uorator, et helluo in senectute. Quandiu ero tecum?



CAPUT XXII. uita abbatis Moysis  , qui fuit ex latronibus.

Fuit quidam Moyses nomine, Aethiops genere, niger, seruus cuiusdam qui gerebat rempublicam; quem propter morum improbitatem et latrocinii crimen proiecit eius dominus. Dicebatur enim etiam usque ad cedes progredi; cogor enim dicere facta eius improbitatis, ut postea ostendam uirtutem eius penitentie. Narrarunt ergo aliqui eum fuisse prefectum magne caterue latronum. Cuius inter cetera latrocinandi opera hoc quoque fertur, quod infesto  726 et uindicte cupido animo erat in pastorem, qui ad rem aliquam patrandam eunti sibi fuerat cum canibus suis impedimento. Quem cum uellet occidere, obibat locum in quo eius oues habebant stationem, ei autem significatum est ipsum esse trans Nilum. Et cum fluuius illo tempore inundaret, et ad mille passus pateret latitudine, ensem tenens mordicus, et tunicam qua erat indutus imponens suo capiti, natando sic transmisit fluuium. Dum autem transnataret, potuit pastor se abscondere alicubi infodiens. Cum ergo Moysi ceptum non successisset, occisis quatuor egregiis arietibus, et fune colligatis, Nilum rursus tranauit; et cum in paruam quamdam uillam uenisset, excoriauit arietes; et cum que erant carnis optima comedisset, et pelles pro uino uendidisset,  cum saltem Italicorum circiter octodecim  ebibisset, illinc ad quinquaginta milliaria est profectus, ubi habebat collegium.

Hic princeps latronum sero tandem casu aliquo qui ei acciderat compunctus, tradidit seipsum monasterio; et ad tantam processit penitentiam, quantam res ipse indicarunt. Inter cetera autem dicitur, quod cum quatuor latrones in eum in cella sedentem irruissent, ignorantes eum esse Moysem, beatus Moyses eos tanquam saccum palee ligatos, et humeris imposuit, et ad fratrum portauit ecclesiam, dicens: Quoniam non licet mihi alicui facere iniuriam, inueni autem eos me aggressos, quid de iis iubetis fieri? Hoc modo autem comprehensi a sancto Moyse, Deo confessi sunt. Et cum cognouissent eum esse  Moysem qui fuit aliquando insignis princeps latronum, Christum eo nomine glorificantes, illi quoque mundo renuntiarunt propter eius penitentiam, et euaserunt monachi probatissimi, sic cogitantes: Si hic qui tantum ualebat uiribus latrocinia parui faciens, sic Deum timet; quid nos adhuc nostram salutem differimus?

Beatum autem Moysem  deinceps adorti sunt demones, ad fornicatorie intemperantie impellentes eum consuetudinem; qui usque adeo ab ipsis fuit tentatus, sicut ipse narrauit, ut parum abfuerit quin eum ab instituto dimouerent. Cum autem accessisset ad magnum Isidorum, qui sedebat in Scete, tertio ad eum retulit de bello fornicationis. Cui respondit sanctus: Ne conturberis,  o frater; sunt principia, et ideo te uehementius inuaserunt, priorem requirentes consuetudinem. Sicut enim canis cum assueuerit in macello pernas rodere, non recedit a consuetudine; sed si fuerit clausum macellum, et nemo ei dederit, fame enectus non amplius accedit; sic tu quoque, si permanseris in tue continentie exercitatione, mortificans membra tua que sunt supra terram , et excludens ab ingressu ingluuiem que parit intemperantiam, egre ferens demon, ut qui cibos non habeat qui accendant, a te recedet. Cum ergo secessisset Christi seruus Moyses, et ab illa hora seipsum inclusisset in cella, maxima in omnibus exercebatur tolerantia, maxime autem in abstinentia a cibis;  ut qui nichil aliud sumeret preter panis sicci uncias duodecim, plurimum operans, et quinquaginta orationes quotidie peragens.

Porro autem quamuis suum macerasset corpusculum, permansit tamen inflammatus, et precipue in somnis. Cum autem surrexisset, conuenit quemdam alium monachum sanctum probatissimum, et ei dicit: Quid faciam, abba? Rationi mee tenebras offundunt somnia animi, ut qui eis ex ueteri consuetudine delecter. Dicit ei ille sanctus: Non cohibuisti mentem tuam a uisis que in eis uersantur, ea de causa hec sustines. Fac ergo quod dico. Dede te paulatim uigilie, et ora sobrius; et ab his cito liberaberis. Cum hoc autem monitum audiiset uir preclarus, tanquam ab eo qui erat artifex experientia, in cellam reuersus,  dixit ei, quod quidem sua sciat conscientia, tota nocte non dormiisse; non orationis pretextu genuflexisse, ut somni fugeret tyrannidem.

Cum annis ergo sex mansisset in cella, totas noctes stans in medio celle, et Deum orans assidue, et non claudens oculos, non potuit intemperantem uincere cupiditatem. Reuera enim non potest uere castigari cupiditas. Cum enim seipsum tabefecisset laboribus, turpem illam affectionem non potuit subigere

Post hec aliam sibi suggessit rationem aspere uite agende. Egrediens hic pugil Satane  noctibus abibat ad cellas monachorum, qui se exercendo consenuerant in laboribus, et per se aquam non poterant amplius importare:  et accipiens hydrias eis nescientibus, illas aqua implebat. Habent enim in illis locis aquam certa distantem longinquitate, alii quidem ad duos lapides, alii uero ad quinque, alii uero ad dimidium. Una ergo nocte qua hoc faciebat, demon qui eum obseruauerat, non amplius ferens athlete fortitudinem, cum ipse se inclinasset in puteum, ut unius monachi impleret hydriam, clauam quamdam ei impegit in lumbos, et eum in eo loco reliquit iacentem mortuum, nichil omnino sentientem, neque quid, neque a quo id passus sit. Cum ergo alio die 727 uenisset quidam monachus ad aquam hauriendam, eum illic inuenit iacentem linqui animo. Is autem id renuntiauit magno Isidoro presbytero Scetis. Qui abiens cum aliquot aliis, eum accepit, et tulit in ecclesiam. Ille uero anno toto egrotauit, ut  uix corpus eius et anima conualuerit. Tunc dicit illi magnus Christi sacerdos Isidorus: Cessa deinceps, frater Moyses, contendere cum demonibus, et ne sic eis insultaueris, est enim modus quoque fortitudinis in exercitatione. Is autem illi dicit: Non cessabo cum eis pugnare, donec mihi cessauerit phantasia somniorum. Tunc ei dicit Christi seruus Isidorus presbyter: In nomine Domini nostri Iesu Christi ab hoc temporis articulo cessabunt turpia tua somnia: bono deinceps et fidenti animo communica sacramentis  . Ne enim gloriareris, ut qui tua exercitatione uicisses affectionem, ideo uehementer in te suam exercuit potestatem, ad tuam utilitatem,  ne incideres in animi elationem. His auditis reuersus est in cellam, quiete deinceps attendens moderato instituto exercitationis. Post duos autem uel tres menses rogatus a beato Isidoro presbytero exercitator Moyses nunquid amplius ei molestiam exhibuisset spiritus, respondit: Ab illa hora qua mihi precatus est Christi seruus, nichil mihi accidit eiusmodi. Dignatus est autem hic sanctus gratia aduersus demones, adeo ut sicut nos muscas hieme contemnimus; ita, atque adeo amplius, hic magnus Moyses contemneret demones. Hec est religiosa et sancta uita quam egit inuictus athleta Moyses Aethiops, qui ipse quoque numerabatur inter magnos. Obiit ante [F. leg. autem] septuaginta quinque annos natus in Scete, cum factus esset presbyter, relictis septuagintaquinque  discipulis.



CAPUT XXIII. uita abbatis Pauli  .

Mons est in Aegypto, abducens in uastam Scetes solitudinem, qui appellatur Pherme. In hoc monte sedent circiter quingenti homines qui exercentur. Inter quos fuit etiam quidam, nomine Paulus, monachus optimus, qui toto suo tempore hanc egit uitam. Nunquam opus attigit, nec ullum suscepit negotium, nil unquam accepit ab aliquo, preterquam quod posset in ipso die comedere. Fuit autem eius opus et exercitatio, orare perpetuo. Hic habebat trecentas preces expressas et prestitutas, totidem habens in sinu calculos, et in unaquaque oratione iaciens unum calculum  . Is cum accessisset ad sanctum  Macarium qui dicitur Politicus, eius conueniendi gratia, et propter spiritalem utilitatem, ei dicit: Abba Macari, ualde affligor. Cegit eum Christi seruus dicere causam propter quam molestia afficiebatur. Is uero ei dicit:



CAPUT XXIu. De uirgine que faciebat septingentas orationes.

In quodam uico habitat quedam uirgo que trigesimum annum iam exercetur. De qua multi mihi narrarunt, quod preter Sabbatum et Dominicam nullo alio die uescitur; sed toto tempore trahens hebdomadas, et post quinque dies comedens, facit septingentas orationes. Hoc cum didicissem, meipsum reprobaui, quod uir creatus his uiribus corporis, non potuerim facere plus quam trecentas orationes.  Ei respondet sanctus Macarius, dicens: Sexagesimus annus agitur, ex quo centum constitutas facio orationes, et laborans manibus ea que sunt ad alimentum necessaria, et fratribus debitum reddens congressionis, nec mea me iudicat ratio quod fuerim negligens. Si tu autem cum trecentas facias orationes, iudicaris a conscientia, aperte ostendis te non pure orare, uel posse plures orationes facere quam facias.



CAPUT XXu. De Cronio  presbytero.

Cronius quidam mihi narrauit presbyter Nitrie : Cum essem, inquit, iunior ab initio, et propter animi  angorem et tristitiam fugerem ex monasterio mei archimandrite, errans perueni ad montem sancti Antonii. Sedebat autem beatus Antonius inter Babylonem  et Heracleam in uasta solitudine, que fert ad mare Rubrum, circiter triginta milliaribus a fluuio. Cum ergo uenissem ad eius monasterium quod est prope fluuium, in quo sedebant eius discipuli Macarius et Amatas in eo qui Pisper appellatur loco, qui eum etiam cum dormiisset sepelierunt, exspectaui quinque dies, ut conuenirem sanctum Antonium. Dicebatur autem accedere ad hoc monasterium, aliquando quidem post decem dies, aliquando uero post uiginti, aliquando uero post quinque, prout expediebat pro beneficio eorum qui ueniebant ad monasterium. Conueneramus ergo diuersi fratres diuersis de  causis: inter quos fuit etiam Eulogius Alexandrinus monachus, et cum eo alius membris mancus, qui quidem propter talem causam accesserunt.



CAPUT XXuI. De Eulogio  Alexandrino et eo qui erat membris mancus.

728 Hic Eulogius fuit disciplinarum liberalium scholasticus , qui diuino amore sauciatus, propter desiderium immortalitatis renuntiauit tumultibus; et cum omnes suas dispersisset facultates, sibi reliquit paucos nummos, cum non posset operari. Cum ergo per se angeretur animo et esset tristis, et neque uellet cum aliis congredi, neque ut solus esset satis sibi persuaderet, inuenit quemdam mancum ac mutilatum in foro proiectum,  qui nec manus habebat nec pedes: ei solum lingua remanserat integra ad alloquendum eos qui incidebant. Eulogius autem stans, eum fixis intuetur oculis, et Deum rogat, et cum Deo hoc modo paciscitur, dicens: Domine, propter nomen tuum accipio hunc mutilatum, et eum me recreaturum ac refecturum spondeo usque ad horam mortis eius, ut ego quoque per eum saluus fiam. Largire ergo mihi, Christe, patientiam, ut ei inseruiam. Et ad eum accedens, dicit ei: uis ego te domo accipiam, et te recreem ac reficiam? Ille ei dicit: Utinam dignareris, sed ego sum indignus. uado ergo, inquit, et adducam asinum, et te hinc auferam. Cum magno autem gaudio est assensus is qui erat mutilatus. Eum ergo sustulit et portauit in suum hospitiolum, eiusque curam gessit  in omnibus quibus opus habuit. Perpetuis ergo quindecim annis, is qui erat mutilatus beneuole ab eo curabatur tanquam pater, ut qui lauaretur, ungeretur, foueretur, et portaretur manibus Eulogii, et supra suam dignitatem quidem custodiretur, morbo autem conuenienter reficeretur. Post quindecim autem annos inuasit demon eum qui erat mutilatus, uolens priuare Eulogium mandato et proposito, et mutilatum a refectione, et Dei gratiarum actione, seditionemque excitat in Eulogium; multisque eum probris cepit insequi, adeo ut eum etiam appeteret maledictis, dicens deinceps: Abi hinc, scelerate fugitiue  . Suffuratus es alienas pecunias, et dominum spoliasti; et meo pretextu uis latere, ut qui  pretextu bene faciendi me acceperis in tuum hospitiolum, et propter me uis esse saluus. Eulogius autem cor eius leniebat, dicens: Ne, domine, ne hec dixeris; sed dicas quanam in re tibi fuerim molestus, et eam corrigam. Mancus autem dicebat arroganter: Non fero has assentationes; aufer me hinc, et proiice in foro, recuso tuam curationem. Dicebat autem Eulogius: Rogo te, patere tui curam geri, et dic si quid sit tibi graue, domine mi. Mutilatus autem magis incensus, ei dicebat: Non possum amplius ferre tuam subdolam et ironicam adulationem. Non placet mihi hec uita parca et sordida, ego uolo uesci carnibus. Patiens autem Eulogius carnes ad eum attulit. Cum eas autem uidisset impatiens: Non satis est mihi, inquit, tecum esse solum, turbas uolo  cernere. Ei autem dicit Eulogius: Ego ad te iam adducam monachorum multitudinem. Ille autem rursus egre ferens, dicit: ue mihi misero: tuum aspectum ferre non possum; et tu ad me adducis tui similes, qui cum sint otiosi, comedunt. Et insolenti uoce seipsum lanians, uociferabatur, dicens: Nolo, nolo; in forum deduci uolo. O uiolentia! abiice me ubi inuenisti. Dico quod si habuisset manus, in animum induxisset uel se suffocare, uel sibi ense manus inferre. Cum demon sic eum efferasset, postea se confert Eulogius ad propinquos monachos, et dicit eis: Quid faciam? ad desperationem me deduxit mutilatus. Dicunt ei: Quamobrem? Ille autem: Me, inquit, grauiter afficit; nec scio quid faciam. Abiiciam ipsum? sed Deo dedi dexteram, et timeo. Non  abiiciam? sed me dies noctesque male habet. Nescio quid faciam. Ei dicunt illi absolute: Adhuc uiuit magnus ille , ascende ad ipsum, mutilatum imponens in nauigium; et defer eum in monasterium, et exspecta donec magnus uenerit e spelunca, et ad eum refer iudicium, et quod tibi dixerit, sta illius sententie. Deus enim tibi dicet per ipsum. uerbis eorum morem gessit Eulogius, et mutilato blandiens, cum eum immisisset in cymbam pastoralem, noctu egressus est ex urbe, et tulit eum in monasterium discipulorum magni Antonii. Accidit autem ut alio die ueniret magnus sero uespere, ut narrauit Cronius, amictus chlamyde pellicea. Ingressus est ergo in suum monasterium, erat autem hec eius consuetudo, ut alloqueretur Macarium,  et eum interrogaret: Frater Macari, ueneruntne huc aliqui? Respondebat Macarius: uenerunt. Dicebat autem magnus: Suntne Aegyptii, an Ierosolymitani? Dederat autem magnus ei signum, dicens: Cum uideris uenisse aliquos quibus est minus negotii, dic: Adsunt Aegyptii. Quando autem uideris uenisse aliquos religiosiores et paulo consideratiores, dic: Sunt Ierosolymitani. Rogabat ergo magnus pro more, dicens fratri Macario: Sunt Aegyptii fratres, an Ierosolymitani? Respondet Macarius, dicens: Est mixtura. Quando ergo dicebat Macarius: Sunt Aegyptii, dicebat ei magnus: Para eis lentem, et da eis quod comedant. Et faciebat eis unam orationem, 729 et dimittebat eos. Quando autem dicebat: Sunt Ierosolymitani, sedebat per totam noctem, et eis dicebat ea  que pertinent ad salutem. Sedens ergo illo uespere omnes accersit magnus. Cumque nullus ei dixisset quod nomen haberet scholasticus, cum serus esset uesper, uocat eum dicens: Eulogi, Eulogi, Eulogi; et cum ter proclamasset, et scholasticus Eulogius non respondisset, putans aliquem alium uocari hoc nomine, dicit ei magnus: Tibi dico, Eulogi, qui uenisti ab Alexandria. Tunc ei dicit Eulogius: Quid iubes, queso? Dicit ei magnus: Quid huc uenisti? Respondit ei Eulogius, dicens: Qui tibi reuelauit nomen meum, rem quoque propter quam ueni reuelauit. Dicit ei sanctus Antonius: Didici quare uenisti; sed dic coram fratribus, ut ipsi quoque audiant. Iussus autem a magno Eulogius, dixit coram omnibus.

 Hunc mutilatum inueni ego in foro proiectum et neglectui habitum. Eius autem misertus, Deum sum precatus ut daret mihi gratiam in ipsum tolerantie, et illum assumpsi. Dexteram quoque dedi Deo, quod in morbo eius curam geram, ut et ego per ipsum saluus fiam, et ipse a me recreetur. Sunt autem quindecim anni ex quo simul uersamur, sicut etiam tue sanctitati reuelata sunt omnia. Sed nescio quidnam mali a me passus, post tot annos me summe uexat, et in animo habui ipsum eiicere, ipso me ad hoc cogente. Ea de causa ueni ad tuam sanctitatem, ut mihi consulas quidnam debeam facere, et ores pro me; me enim uexat grauiter.

Dicit ei magnus Antonius graui et austera uoce: Abiicias  tu eum, Eulogi? at qui eum creauit non abiicit. Si tu eum abiicis, Deus ei excitabit te meliorem qui eum colligat. Conticuit Eulogius, et extimuit cum hec audiisset. Relicto autem Eulogio, magnus Antonius incipit lingua flagellare mutilatum, et ad eum exclamare: Mutilate, maculate  , terra et celo indigne, non cessas cum Deo pugnare, et tuum fratrem irritare? Nescis esse Christum qui tibi ministrat? Quomodo audes hec loqui aduersus Christum? Non propter Christum se tuo mancipauit seruitio? Cum ergo eum quoque uerbis cercuisset increpantibus, eos dimittit; et cum disseruisset cum fratribus de iis que erant unicuique necessaria, rursus accedit ad Eulogium et mutilatum, et dicit eis: Ne usquam immoremini, o fratres, sed abite in pace, et ne inuicem  separemini, deposita omni molestia quam uobis iniecit demon; et cum bona dilectione reuertimini in cellam in qua longo tempore uersati estis; iam enim Deus mittet ad uos. Hec enim tentatio in uos excitata est a Satana, quoniam scit uos iam ad finem peruenisse, et futurum esse ut coronas a Christo accipiatis, ipsum per te, et te per eum. Nihil ergo aliud cogitaueritis. Quod si ueniens angelus non inuenerit uos in eodem loco, futurum est ut coronis priuemini. Cito ergo festinantes ingressi sunt, et uenerunt in suam cellam caritate  perfecta. Et intra quadraginta dies, obit beatus Eulogius migrans ad Dominum, et intra tres alios obit is qui erat corpore mutilatus, sed anima firmus ac robustus, qui ipse  quoque in manus Dei suum commendauit spiritum.

Cum ergo aliquanto tempore uersatus esset Cronius circa loca Thebaidis, descendit in monasterium Alexandrie, et accidit ut beati quidem Eulogii obitus a fraternitate celebraretur quadragesimus dies, manci autem tertius. Cum hoc ergo didicisset Cronius, obstupuit; et acceptum Euangelium, ut fidem haberent audientes, posuit in medio fratrum; et eis iurauit, narrans magni Antonii de his prescientiam, et de omnibus que acciderunt, et dicens: Horum ergo uerborum fui interpres, cum beatus Antonius Grece nesciret; ego uero sciebam utramque linguam, et eis sum interpretatus, beatis quidem deinceps per Christi gratiam: Eulogio et corpore mutilato Grece, que a magno dicta sunt; ipsi autem sancto et beato  magnoque Antonio Aegyptiace, que dicta sunt ab utroque.



CAPUT XXuII. De contemplatione quam uidit abbas Antonius.

Hoc quoque narrauit Cronius illa nocte magnum eis narrasse Antonium: Ego, aiebat, anno integro oraueram ut reuelaretur mihi locus iustorum et peccatorum . uidi autem gigantem nigrum altissimum, qui ad nubes usque pertingebat, habebat autem manus ad celum usque extensas; infra autem erat lacus qui mare equabat magnitudine. uidi quoque animas tanquam aues sursum uolantes; et quecunque quidem eius manus et caput superuolabant, seruabantur ab angelis; que autem a manibus eius  uerberabantur, incidebant in lacum. Ad me itaque uox peruenit, que dicebat: Quas uides animas superuolasse caput gigantis et eius manus, ee sunt anime iustorum, que quidem ab angelis seruantur in paradiso: que autem a manibus nigri percutiuntur, ee in inferno demerguntur. Que quidem attracte fuerunt a uoluntate carnis, et odium secute sunt, et referende iniurie cupiditatem.



CAPUT XXuIII. uita abbatis Pauli Simplicis  .

Narrauit autem sanctus Christi seruus Hierax, et Cronius, et plures alii ex fratribus ea que sum dicturus , quod quidam 730 Paulus agrestis agricola, insigniter innocens et moribus simplex, uxorem duxerat mulierem formosissimam,  sed moribus improbam, que longissimo tempore peccans eum latuit. Aliquando autem de improuiso regressus ex agro, et ingressus domum suam, inuenit eos turpia perpetrantes, deducente Paulum prouidentia ad id quod erat sibi conducibile. Eamque cum uidisset, cum eo cum quo habebat stupri consuetudinem, honeste ac decore risit, et eis exclamauit, dicens: Bene est, bene est, reuera non est mihi cure. Per Iesum, ego eam non accipiam amplius, abi, eam tibi habe et eius filios; ego enim recedo, et efficior monachus. Cum nulli autem dixisset aliquid, pertransit octo mansiones  , et abit ad sanctum Antonium, et pulsat ostium. Egressus autem sanctus Antonius, eum interrogat: Quid uis? Et dicit  Paulus: uolo fieri monachus. Respondet ei Antonius: Senex sexagenarius non potest hic fieri monachus; sed potius abi in uicum, et operare, et uitam dege operariam, Deo agens gratias. Non potes enim sustinere afflictiones solitudinis. Respondet senex, et dicit: Si quid me docueris, illud faciam. Dicit ei Antonius: Dixi tibi te esse senem, et non posse esse monachum; abi. Si enim uis esse monachus, ingredere cenobium ubi sunt complures fratres qui possunt tuam ferre imbecillitatem. Ego enim solus hic sedeo, quinque dierum spatio interiecto comedens, idque esuriens. His ergo uerbis Paulum abigebat. Postquam autem eum non admisit, clauso ostio Antonius tribus diebus foras non est egressus, propter ipsum, ne quidem ad necessitates suas. Senex autem  permansit non recedens. Quarto uero die cum eum premeret necessitas, aperto ostio egressus est. Et cum rursus uidisset Paulum, ei dicit: Abi hinc, senex. Quid mihi es molestus? non potes hic manere. Dicit ei Paulus: Fieri non potest ut ego alibi quam hic moriar. Cum aspexisset autem Antonius, et uidisset eum non ferre ea que sunt ad uictum necessaria, non panem, non aquam, non aliquid aliud, et iam quartum diem perseuerasse ieiunum, cogitauit apud se: Ne forte moriatur, ut qui non sit assuetus ieiunare, et meam maculet animam. Eum ergo admittit. Tunc ei dicit Antonius: Potes esse saluus si habeas obedientiam, et quod a me audieris hoc feceris. Paulus autem respondens, dixit: Faciam quecunque iusseris. Talemque uite aspere agende rationem et  illis diebus suscepit Antonius, qualem quando erat in principio iuuentutis. Eius ergo mentem probans Antonius, et dixit: Sta, et ora in hoc loco, donec ingrediar, et afferam tibi quod opereris. Ingressus autem speluncam, per fenestram animaduertit eum in eo loco totam hebdomadam manere immobilem, cum ab estu torreretur. Egressus autem post hebdomadam, cum ex palmis ramos madefecisset, ei dicit: Accipe, et contexe funem ut me uides. Texit senex ad horam usque nonam quindecim ulnas magno labore. Cum autem uidisset Antonius id quod contexuerat, id minime ei placuit, et ipsi dicit: Male contexuisti, retexe, et denuo contexe; cum iam septimo die ieiunus ageret, idque cum esset grandis etate. Tantum autem eum hac de causa afflixit, ut  egre ferens senex fugeret Antonium, et uitam monachorum. Is autem eosdem ramos et retexuit, et iterum contexuit cum magno labore, quod ex contextura prima fuissent corrugati. Cum ergo uidisset magnus Antonius eum nec murmurasse, neque animum abiecisse, neque uultum suum omnino auertisse, et neque uel tantillum succensuisse, propter eum est compunctus. Et sole occidente ei dicit: Patercule, uis comedamus fragmentum panis? Dicit ei Paulus: Ut tibi uidetur, abba. Hoc quoque rursus inflexit Antonium, quod non ad cibi nuntium protinus accurrerit, sed ei potestatem permiserit. Para ergo, inquit, mensam; et obediit. Fert panes Antonius, et imponit mense quatuor paxamates, sex unciarum; et sibi quidem  unum madefecit, erant enim sicci; illi autem tres. Psalmum psallit Antonius quem nouerat; et cum eum duodecies cecinisset, duodecies orauit ut in hoc quoque Paulum probaret. Senex autem simul precatus est ipso magno Antonio promptius et alacrius. Malebat enim, ut arbitror, pascere scorpios, quam una uiuere cum adultera. Post duodecim autem orationes, Paulo dicit magnus Antonius: Sede, inquit, et ne comedas usque ad uesperam; sed solum attende esculentis. Cum autem fuisset uespera, et Paulus non comedisset, dixit ei Antonius: Surge, ora, et dormi. Ille autem mensa relicta sic fecit. Media autem nocte excitauit eum ad orationem, et usque ad horam nonam produxit orationes. Mensa autem rursus apposita cum et rursus cecinisset et orasset,  sero uespere sederunt ad comedendum. Cum ergo comedisset magnus Antonius unum paxamatem, aliud non tetigit. Senex autem comedens tardius, adhuc tenebat paxamidium quod ceperat. Exspectabat ergo Antonius donec perfecisset, et dicit ei: Comede, patercule, etiam unum aliud paxamidium. Dicit ei Paulus: Si tu comedas, ego quoque comedam; te autem non comedente, nec ego comedam. Dicit ei Antonius: 731 Mihi sufficit, sum enim monachus. Et ille: Et mihi sufficit; nam ego quoque uolo fieri monachus. Surgit rursus, et facit duodecim orationes, et psallit duodecim psalmos. Et post orationes primi somni parum dormiunt; et rursus expergiscuntur ad psallendum a media nocte ad diem usque.

Deinde misit eum ad obeundam solitudinem, dicens  ei: ueni huc post tres dies. Cum hoc autem factum esset, et quidam fratres ad eum uenissent, obseruabat Paulus Antonium quidnam uellet eum facere. Is autem dixit ei: Tacens ministra fratribus; neque aliquid gustaueris donec fratres fuerint iter ingressi. Postquam autem tertia iam impleta esset hebdomada ex quo non comederat Paulus, fratres eum rogabant: Qua de causa taces? Cumque ille non responderet, dicit ei Antonius: Quid taces? colloquere cum fratribus. Ille uero est collocutus. Cum aliquando ei fuisset allata urna mellis, dixit ei Antonius: Frange uas, et mel effundatur. Sic autem fecit. Et ei rursus dicit: Collige rursus mel concha, ne sordes aliquas inferas. Et rursus iussit eum aquam haurire toto die. Et rursus cum uestem eius  dissoluisset, iussit consuere. Tantam denique hic uir possedit obedientiam, ut ei etiam data sit gratia diuinitus, nempe ut eiiceret demones. Postquam ergo uidit senem magnus Antonius, prompte eum esse ad omnia secutum in uite exercende ratione, ei dicit: uide, frater, si sic in dies potes, mane mecum. Dicit ei Paulus: An quid mihi possis amplius ostendere, nescio. Nam ea que uidi a te fieri, ego quoque facio facile et citra laborem, Deo mihi opem ferente. Tunc ei dicit Antonius alio die: In nomine Iesu, ecce factus es monachus. Cum autem satis superque compertum haberet in omnibus magnus et beatus Antonius, esse admodum perfectam animam Christi seruum, ut qui esset admodum simplex; post certos menses  Dei gratia opem ferente beato Antonio, facit ei deinceps cellam ad tres uel quatuor lapides a sua cella. Et dicit ei: Ecce Christi uirtute opem ferente tu factus es monachus, mane deinceps seorsum, ut etiam facias periculum demonum. Cum ergo anno uno apud se habitasset Paulus Simplicissimus, et gratia dignatus est aduersus demones et aduersus omne genus morbos, se perfecte gerens in uirtute exercitationis.

Quodam ergo die adolescentulus qui supra modum grauiter uexabatur a demone, allatus est ad beatum Antonium, habens principalem seuissimum demonem  , qui etiam ipsum celum maledictis et probris insequebatur. Cum igitur adolescentem obseruasset magnus Antonius, dicit iis qui eum ducebant:  Non est hoc meum opus; nam contra hunc ordinem demonum, nempe principalem, nondum sum donatus gratia, sed hec est Pauli gratia Simplicis. Abiens ergo magnus Antonius ad probatissimum Paulum, ipsos quoque deduxit, et dicit ei: Abba Paule, eiice hunc demonem ab hoc homine, ut sanus ad sua redeat, et Dominum glorificet. Dicit ei Paulus: Tu uero quid? Dicit ei Antonius: Non est mihi otium, est aliud quod agam. Et relicto illic puero, reuersus est magnus Antonius in suam cellam. Cum ergo surrexisset innocens senex, et efficacem fudisset orationem, dicit prouocans demoniacum: Dixit abbas Antonius, Egredere ab homine. Demon autem cum probris ac maledictis exclamabat, dicens: Non egrediar, helluo, senex  nugator. Accepta itaque pelle sua  ouilla, uerberabat eum in tergo, dicens: Egredere, dixit abbas Antonius. Demon autem maledictis insequebatur Paulum et Antonium. Helluones isti in senectute  , ueternosi, insatiabiles, qui propriis nunquam sunt contenti, quid est uobis commune nobiscum? quid in nos exercetis tyrannidem? Tandem dicit ei Paulus: Aut exibis, aut abeo ut id dicam Christo, isque faciet ut sit tibi ue. At Iesum quoque probris et maledictis insectabatur immitis ille demon, clamans: Non exibo. Ea de causa indignatus Paulus aduersus demonem, egressus est e suo hospitio in ipso puncto meridiei; estui autem Aegyptiorum intercedit cognatio cum fornace Babylonia. Stans ergo sanctus senex tanquam columna super petram, sic orat Christum, dicens: Tu uides, Iesu  Christe, qui fuisti crucifixus sub Pontio Pilato, me non descensurum ex hac petra, neque esurum nec bibiturum donec moriar, nisi me nunc audieris, et hunc demonem ab homine eieceris, et a spiritu immundo ipsum liberaueris. Adhuc cum Iesu loquente simplici et humili Paulo, priusquam ipse preces perfecisset, exclamauit demon, dicens: Recedo, recedo, ui egredior, et per tyrannidem expellor; discedo ab homine, non amplius ad eum accedo. Pauli simplicitas et humilitas me expellit, neque scio quo abeam. Protinusque exiit demon, et mutatus est in maximum draconem circiter septuaginta cubitorum, receditque reptans in mare Rubrum ut impleretur quod dictum est per sanctum Spiritum: Fidem que demonstratur  iustus annuntiabit . Et rursus alibi: Super quem respiciam, inquit Dominus, nisi super mansuetum et humilem et trementem uerba mea ? Solent enim humiliores demones eiici ab hominibus fide 732 principalibus, principales rursus demones fugari ab humilibus. Hec sunt miracula sancti Pauli Simplicis et humilis, aliaque plura et his maiora. Hic uocatus est Simplex a tota fraternitate.



CAPUT XXIX. uita abbatis Pachon  .

Quidam Pachon nomine, cum peruenisset ad annum septuagesimum, sedebat in Scete. Accidit autem ut ego uexatus ab affectione feminee cupiditatis,  cogitationibusque et uisis nocturnis, ferrem difficiliter. Cumque parum abesset quin propter hanc tentationem exirem e solitudine, quod me hec animi perturbatio ageret uehementissime, uicinis quidem meis rem non exposui; sed neque meo magistro Euagrio [Al., Eulogio]: sed latenter ueniens in solitudinem quindecim diebus uersatus sum cum patribus senescentibus in solitudine, qui erant in Scete. Inter quos incidi etiam in sanctum uirum Pachonem. Cum ergo inuenissem eum sinceriorem et magis uersatum in exercitatione, ausus sum ei meum animum aperire. Dixit autem mihi ille sanctus: Ne tibi uideatur res mira et aliena; hoc enim non tibi accidit ob delicias, otiumque et negligentiam. Nam et mores tibi ferunt testimonium, et penuria eorum que sunt necessaria,  et quod nulla sit hic tibi consuetudo cum feminis; sed potius hoc tibi accidit ab aduersario ob studium uirtutis. Est enim triplex hostis qui impellit ad fornicationem. Aliquando enim nos caro inuadit luxurians, et que nimis laute et delicate est curata; aliquando autem in nos insurgunt motus animi propter cogitationes; aliquando autem ipse quoque demon in nos exercet tyrannidem propter inuidiam; nam ego quoque multa obseruans, hoc inueni. Ecce me, ut uides, hominem senem; cum iam quadragesimum annum degam in hac cella, curam gerens mee salutis, et ad hanc etatem peruenerim, tentor usque in hodiernum diem. Et iurauit dicens: Iam duodecim annis postquam transegi annum quinquagesimum, nullam diem nec noctem intermisit qua me non inuaserit.  Cum itaque suspicatus essem Deum a me recessisse, quandoquidem tanta in me demon uteretur potestate, potius delegi mori absque ratione, quam uitio affectioneque corporis, me turpiter gerere. Egressusque a cella mea, et obiens solitudinem, inueni speluncam hyene. In quam speluncam me nudum immisi toto die, ut fere egresse me deuorarent. Postquam autem fuit uespera, prout scriptum est, Sol cognouit occasum. Posuisti tenebras, et facta est nox. In ipsa transibunt omnes bestie silue. Catuli leonum rugientes ut rapiant et querant a Deo escam sibi . Egresse ergo fere in illa hora, et masculus et femina, me a pedibus ad caput usque odorati sunt, circumlingentes. Cumque exspectarem  fore ut deuorarer, a me recesserunt. Cum ergo illic tota nocte iacuissem, non fui deuoratus. Existimans ergo Deum omnino mihi pepercisse, surrexi. Rursus uero in cellam redii. Cum autem se paucis diebus continuisset demon, me est adortus uehementius quam antea, ut parum abfuerit quin blasphemarem. Transformatus enim cum esset in puellam Aethiopissam, quam in mea iuuentute uideram estate spicas legentem, ea mihi uisa est meis insidere genibus; meque usque adeo commouit ut putarem me cum ea coiuisse. Furore ergo percitus impegi ei colaphum; eaque sic euanuit. Hoc autem mihi crede dicenti: biennio non poteram ferre manus mee fetorem. Cum ergo hac de causa pusilli et abiecti animi euasissem, et de me omnem spem abiecissem, egressus sum pererrans  uastam solitudinem, et inueni paruam aspidem. Quam cum accepissem, eam admoueo meis genitalibus, ut uel sic morsus morerer; et cum eis caput uirilibus applicassem, ut que mihi fuissent causa tentationis, ne sic quidem morsus sum gratie prouidentia. Post hec autem audiui uocem dicentem mihi in mea cogitatione: Abi, Pachon, decerta; ideo enim permisi in te tantam exerceri potestatem, ne tibi esset elatior et arrogantior spiritus, perinde ac ipse posses hanc superare affectionem: sed tuam agnosceres imbecillitatem, et in tue uite instituto nunquam haberes fiduciam, sed recurreres ad Dei auxilium. Sic autem admonitus et confirmatus, ad cellam sum reuersus, et deinceps sedens cum fiducia, et nullam belli curam gerens, reliquos dies egi in  pace. Demon autem cum cognouisset meam eius despicientiam, pudore deinceps affectus, ad me non accessit amplius. His uerbis cum ad luctam aduersus Satanam me confirmasset, et ad bellum instruxisset, et aduersum demonem fornicationis me parasset ac docuisset, dimisit, iubens ut forti animo me gererem in omnibus.



CAPUT XXX. uita Abbatis Stephani  .

Stephanus quidam Libs genere, sedit sexaginta annos ex latere  Marmarice et Mareote. Is cum fuisset summe uersatus in exercitatione, et esset discernendi potestate preditus, hanc gratiam est 733 consecutus, ut quicunque eum conueniret, a quacunque cruciaretur molestia, is molestia uacuus ab eo  recederet. Fuit autem is quoque notus beato Antonio. Peruenit autem etiam ad nostra usque tempora; atque ego quidem cum eo non sum uersatus propter uie longitudinem: sanctus autem Ammonius et Euagrius, qui eum conuenerunt, narrauerunt se eum inuenisse in talem prolapsum egritudinem in ipsis locis testiculorum, et penis summum ulcerasse cancrum, qui dicitur. Eum, aiebant, inuenimus dum a quodam medico curaretur. Et manibus quidem operabatur; et palme ramos contexebat, et nobiscum etiam loquebatur: reliquo autem corpori manum adhibebat chirurgus. Erat autem Dei gratia, ea preditus patientia, ut perinde affectus uideretur, ac si corpus alterius secaretur; et cum eius membra  rescinderentur, non secus ac si essent pili insensiles, ita mansit immutabilis, tam insigniter et admirabiliter erat a Deo instructus. Cum hos autem, inquit, partim angeremur, partim uero terreremur, quod tanti uiri talis uita in tantum morbum incidisset, et tales medicorum exsectiones, nostras autem cogitationes sensisset beatus Stephanus dicebat nobis: Ne ex hac re offendamini, o filii; nichil enim quod Deus facit, ad malum unquam facit, sed ad bonum finem. Fortasse enim membra merebantur supplicium, et melius est ea hic dare penas, quam post excessum ex hoc stadio. Cum nos ergo sic est hortatus, et uerbis confirmauit ad tolerantiam, edificauit ad fortiter ferendas afflictiones. Hec autem narraui, ne uideatur nobis alienum, quando uiderimus aliquos sanctos incidisse  in tales calamitates.



CAPUT XXXI. De ualente  qui excidit.

Fuit quidam ualens, genere quidem Palestinus, mente autem Corinthius; Corinthiis enim uitium inflationis tribuit sanctus Paulus, dicens: Et uos inflati estis . Qui cum uenisset in solitudinem, ipse quoque plures annos habitauit nobiscum. Eo autem processit superbie, ut deceptus sit a demonibus. Ex eo enim quod ipse paulatim deciperetur, fecit ut ipse de se magnifice ac preclare sentiret, tanquam cum eo uersarentur angeli, eique in singulis ministeriis inseruirent. Quodam certe die, ut narrabant, cum operaretur in tenebris, acum dimisit qua consuebat sportam. Quam cum ipse non inuenisset, demon ei  fecit lampadem, et inuenit acum. Hoc nomine rursus inflatus, magnificam de se induit opinionem, et usque adeo elatus est, ut etiam contemneret ipsam Sacramentorum communionem. Cum autem Christus Dominus eius esset misertus, sic prouidit ut eius detrimentum cito fieret manifestum uniuerse fraternitati. Accidit ut quidam uenientes hospites afferrent ad fraternitatem bellaria in ecclesiam. Porro autem cum eas accepisset sanctus Macarius presbyter noster, misit ad unumquemque in cellam circiter pugillum, inter quos etiam ad ualentem. Cum autem accepisset ualens, eum qui attulerat contumelia affecit, et uerberauit, et ei dicit: Abi, et dic Macario: Non sum te deterior, ut tu ad me mittas benedictiones. Cum cognouisset ergo sanctus Macarius eum  esse seductum, accessit uno die postea ad eum exhortandum. Et ei dicit: ualens, illusus es, desine, Deumque deprecare. Postquam autem non audiuit eius admonitiones, recessit admodum afflictus et merens ob ualentis ruinam. Cum ergo certo sibi persuasisset demon, eum eius deceptioni maxime fidem habuisse, abit, et figuram Seruatoris induit, et noctu accedit in phantasmate, mille angelis lampadas tenentibus, et rotam igneam, in qua uisus est figuram exprimere Seruatoris. Unusque eum precedit et dicit: Christus dilexit tuum institutum, tuamque uiuendi libertatem et confidentiam, et uenit ut te uideat; egredere ergo e cella, et nichil aliud feceris, nisi cum procul eum uideris, procumbens eum adora, et  ingredere in tuam cellam. Egressus ergo cum uidisset apparatum lampadum, circiter a stadio procul Antichristum adorauit. Alio itaque die adeo fuit emote mentis, ut ingrederetur ecclesiam, et fraternitate congregata diceret: Ego non habeo opus communione; Christum enim uidi hodie. Tunc Patres eum anno uno uinxerunt, et in ferreos compedes coniecerunt, et curarunt; precibus, eiusque contemptione, uitaque austeriore detrahentes eius persuasionem; nam, ut dicitur, contraria contrariis medicamentis curantur.

Necesse est autem eorum quoque qui sunt tales uitam in hoc libro inserere, ad securitatem eorum qui legunt: sicut etiam sanctis plantis accessit lignum paradisi, nempe cognitio boni et mali ; ut si  quando contigerit eos in aliqua re se recte gerere, non se efferant et se iactent de uirtute. Nam sepe quoque uirtus efficitur occasio prolapsionis, quando non recto scopo facta fuerit. Scriptum est enim: uidi iustum pereuntem in sua iustitia . Id quoque est uanitas.



CAPUT XXXII. De Erone  .

Fuit quidam, Ero nomine, mihi uicinus, Alexandrinus genere, urbanus adolescens, bono ingenio, uita mundus. 734 Qui ipse quoque post magnos labores et preclaros sudores, ab arrogantia arreptus et elatione, preceps ruit, et aduersus patres superbus euasit et insolens, et cum illis beatum etiam Euagrium [Al. Macarium quoque presbyterum] affecit  contumelia, dicens: Qui tue doctrine parent, decipiuntur; non oportet enim alios magistros attendere preter Christum. Abusus est autem testimonio quoque ad peruersum scopum sue stultitie, dicens: Ne uocaueritis magistrum super terram . Qui ipse quoque mentem adeo habuit obtenebratam uana persuasione sue opinionis, ut fuerit etiam ferro uinctus cum nollet conuenire ad sacramenta. Amica autem ueritas. Fuit is uite instituto admodum subtili et accurato, adeo ut multi dicant, quibus cum eo intercessit consuetude, quod sepe non nisi post tres menses comedebat, contentus communione sacramentorum, et sicubi ei apparuisset olus agreste. Accepi autem ego quoque eius experientiam cum beato Albino, cum irem in Scetem: aberat autem  Seete a nobis quadraginta milliaribus. In his quadraginta milliaribus nos bis comedimus, et ter aquam bibimus; ille uero cum nichil gustasset pedes ingrediens, pronuntiauit memoriter quindecim psalmos, deinde magnum psalmum, deinde epistolam ad Hebreos, deinde Isaiam, et partem propheticorum Ieremie, deinde Lucam Euangelistam, deinde Prouerbia. Eum autem ambulantem non poteramus consequi. Is postremo arreptus a mali demonis operatione, ut qui ageretur ab igne uehementissimo, in sua quidem cella sedere non poterat: profectus autem Alexandriam, diuino quodam consilio clauum clauo extrusit. Sua sponte enim incidit in promiscuum et indifferentem rerum usum, inuenta postea salute inuoluntaria.  Accessit enim ad theatra et equestria certamina, et uersabatur in cauponis; is autem cum gule esset deditus et ebrietati, incidit in cenum feminee cupiditatis; et cum peccare constituisset, cum quadam mima assidue collocutus, ulcus suum aperuit. Cum hec sic fierent, diuino quodam consilio enatus est ei anihrax in glande; et tempore semestri usque adeo egrotauit, ut eius uirilia membra computruerint, et sua sponte ceciderint. Cum postea autem conualuisset, reuersus est ad hoc ut ea sentiret que Dei sunt, et uenit in solitudinem, hec omnia confitens patribus; et cum non peruenisset ad operationem, paucis post diebus obdormiit.



CAPUT XXXIII De Ptolemeo qui excidit.

 Alius quidam rursus, nomine Ptolemeus, cum narratu difficilem, uel potius que narrari non potest uitam transegisset, habitauit initio ultra Scetem in ea que dicitur , id est scala. Est autem locus qui sic dicitur in quo nemo potest habitare, propterea quod puteus aquarum distet decem et octo milliaribus. Cum is ergo multa uasa fictilia portasset, et Decembri et Ianuario mense rorem collegisset  et spongia ex lapidibus expressisset, perstitit illic habitans annos quindecim. Qui abalienatus a doctrina et congressione uirorum sanctorum et utilitate et continua sacramentorum communione, a recta uia usque adeo recessit, ut quod nonnulli dicunt impii, casu omnia fieri, is quoque infelix id fateretur,  demone erroris deinceps in eum obtinente imperium. Hic enim inimicus uano huic homini suggessit, ut diceret res nullam habere essentiam; sed omnino esse omnia ex eo quod mundus ferretur sua sponte. In huius ergo animam hec immisit omnium uite hostis, dicendo: Cum res ita se habeant, quid frustra teipsum foris domas? Quidnam te iuuabit, Ptolemee, si non sit remuneratio? Quenam autem tibi sufficeret merces tot et tantorum laborum, etiamsi esset qui redderet? Quodnam autem est iudicium quod minantur Scripture, si nulla sit prouidentia? His satanicis circumseptus cogitationibus miserrimus Ptolemeus, dicitur esse emote mentis, et hucusque errare in Aegypto, et seipsum dedidisse gule et ebrietati, cum nemine  conuersans, sed mutus forum obiens, miserabile et lacrymabile spectaculum Christianorum oculis, ludibrium autem iis qui uitam nostram nesciunt. Hec autem calamitas immedicabilis miserum inuasit Ptolemeum, ex rationis experte quadam arrogantia, quod a seductore demone illusus, existimaret se scientia pollere super omnes sanctos Patres: per quam inflatus, sui ipsius hostis, preceps datus est in profundum interitus, cum nullum unquam conuenisset ex sanctis Patribus qui sapienter gubernauerant, nec eorum fuerit fundatus spiritali doctrina; sed inuentus absque gubernatore, in extremum mortis profundum cecidit, et sicut arbor uiridibus foliis comata, et fructibus ornata, que uno temporis momento  omnibus simul est nudata, reddita est arida. Nam ut scriptum est: Quibus non est gubernatio, ii cadunt ut folia .



CAPUT XXXu. De uirgine lapsa.

Noui rursus quamdam uirginem Ierosolymis, que saccum gestauit sexennio, 735 et fuit inclusa; nec aliquid accepit ex iis que tendunt ad uoluptatem, sed summam continentiam exercuit inter feminas. Postea autem a diuino deserta auxilio propter summam superbiam que malorum omnium est nutrix, lapsa est, et aperta fenestra admisit eum qui ei inseruiebat, et cum eo fuit commixta; eo quod non diuino proposito et ex caritate se exercuerat, sed ut humane scene seruiret, quod quidem est uane  glorie et praui instituti. Nam cum eius pie cogitationes occupate essent in damnandis aliis, incitaretur autem furore a demone superbie, eoque ualde delectaretur, ab ea recessit sanctus angelus custos temperantie.

Ideo autem scripsimus, o uirorum fidelissime, et uitam eorum qui se recte et ex uirtute gesserunt, et eorum qui post multos labores per otium et socordiam a summo et perfectissimo uite instituto exciderunt, capti a diabolo omne genus laqueis, ut unusquisque ex sue uite instituto intelligens occulta retia hostis bonorum, fugiat eius laqueos. Cum sint ergo multi, iique magni uiri et mulieres, qui ab initio se recte gesserunt in honesto instituto exercitationis, tandem autem fuerunt euersi radicitus ab omnium  hominum aduersario; ex multis facta mentione paucorum, plurimos preteribo silentio, ut qui neque ipsos erigam, neque mihi prosim, dum in iis multum immoror, et eximios Christi athletas negligo, non narrans uirtutes diuine eorum exercitationis.



CAPUT XXXu. uita abbatis Elie.

Elias quidam optimus exercitator, fuit uirginum amantissimus, curam gerens partis imbecillioris. Sunt enim tales anime, quibus fert finis testimonium, quod id faciant ex uirtute. Is cum misertus esset ordinis feminarum que se exercent, haberet autem facultates in Athribe [Al., Athlebe] ciuitate, edificauit magnum monasterium, et illic congregauit omnes que errabant uirgines, consequenter earum in omnibus  curam gerens, suppeditans eis omnia que ad usum pertinent necessarium: hortos, et ad eorum culturam instrumenta  , atque ut semel dicam, omnia que postulat uita exercitationis. Ee autem ex diuersis uite institutis et priuata deducte consuetudine, inter se depugnabant assidue. Cum ergo oporteret hunc sanctum et eas audire, et efficere ut pacem inter se seruarent, collegerat enim ad trecentas, et necesse ei fuerat esse earum intercessor biennio, licet etate iuueni; erat enim circiter triginta aut quadraginta annos natus, is tentatus fuit a uoluptate. A monasterio autem recedens ieiunus, errabat per solitudinem duos dies, hoc rogans, et dicens: Aut occide me, ne ipsas uideam afflictus; aut meam auter  affectionem, ut earum curam geram ut postulat ratio. Cum fuisset ergo uespera, eum somnus oppressit in solitudine. uenientes autem ad eum tres angeli, ut ipse mihi narrauit, eum retinentes, ei dicunt: Cur exiisti ex monasterio feminarum? Rem itaque eis narrauit, dicens: Timui ne et illas lederem et meipsum. Dicunt ei angeli: Si te ergo liberauerimus ab hac affectione, redibis, et earum curam geres? His assensus est. Ab eo autem iusiurandum exigunt: narrabat autem iusiurandum. Iura nobis tale iusiurandum: Per eum qui mei curam gerit, earum curam geram. Hoc eis iurauit. Tunc angeli eum tenuerunt: unus manus, et alter pedes, tertius autem accepta nouacula excidit eius testiculos tanquam in exstasi, non uere, sed quadam uisione.  uisus est ergo in illa exstasi ueluti excisus fuisse et curatus. Post hoc interrogant ipsum angeli, dicentes: Sensisti utilitatem aliquam? Eis dicit ille: ualde magnam accepi utilitatem; ualde enim leuatus sum, et persuasum habeo me esse liberatum a labore et affectione. Tunc angeli ei dicunt: Abi ergo ad tuum monasterium. Reuersus est autem post quinque dies, eum lugente toto monasterio, et intus ingressus est; atque ex eo tempore mansit in cella ad lactus  monasterii, quandoquidem cum esset prope, eas corrigebat assidue, quantum in illo erat. Cum autem postea uixisset alios quadraginta annos, affirmabat Patribus, quod ab eo tempore non ascenderat in cor eius affectio cupiditatis feminie. Hec est gratia sancti uiri Elie, et hec exercitatio, et quemadmodum curam  gessit monasterii uirginum.



CAPUT XXXuI. uita abbatis Dorothei.

Cui successit Dorotheus uir probatissimus, qui in bona uita, et que in agendo uersatur, consenuit. Qui cum non posset quidem sic curam gerere monasterii ut hic beatus, neque mansisset in illa cella, in ipso monasterio in superiori cenaculo seipsum inclusit, et fecit fenestram que spectabat ad monasterium feminarum, quam claudebat et aperiebat. Perpetuo ergo assidebat fenestre, procurans ut inter eas pugne cessarent. Sicque in superiori cenaculo consenuit, cum nec ullus seorsum ascendere, neque ille posset descendere, non enim stabant scale. Hec est beati Dorothei religiosa et uirtutibus ornata uita.  Hic eiusdem uite finis.



CAPUT XXXuII. De Amma Piamun.

736 Fuit quedam uirgo Piamun, que annos uite sue uixit cum matre propria, sola cum sola uespere comedens, et linum nens. Hec dignata est gratia predictionis futurorum inter homines. Accidit aliquando in Aegypto, cum Nilus ascenderet, ut uicus uicum inuaderet; pugnant enim pro aquarum diuisione, adeo ut sequantur cedes et sauciationes. Potentior ergo uicus eius uicum inuasit, et uenit uirorum multitudo cum lanceis et clauis, ut eius uicum exscinderet. Astitit autem huic beate angelus reuelans eorum inuasionem; et accersitis uici presbyteris, eis dicit:  Exite, et ex hoc uico occurrite eis qui ueniunt contra uos, ne uos quoque una cum uico pereatis, et rogate eos ut desistant ab insidiis aduersus uos paratis. Territi autem presbyteri ei ad pedes procumbunt, eam rogantes et dicentes: Nos non audemus eis ire obuiam; scimus enim eorum temulentiam et petulantiam; sed si facis misericordiam in nos et in totum uicum, et in domum tuam, ipsa eis egredere obuiam, illosque pacatos auerte. Illa autem cum non assensa esset, ueniens in suam domunculam, stetit tota nocte orans et genu minime flectens, sed rogans, dicendo: Domine qui iudicas terram, cui nichil placet quod est iniustum, cum hec ad te uenerit oratio, uirtus tua eos sistat immobiles tanquam columnam, ubicunque eos deprehenderit. Cum hec sancta uirgo  sic orasset, tale quid accidit. Hostes circa horam primam, a tribus milliaribus, in loco fixi tanquam columna, labefactari non poterant. Illis quoque reuelatum est quod serue Christi Piamun intercessionibus factum est eis impedimentum; iique ad uicum mittentes pacem petierunt, dicentes: Agite Deo gratias et precibus Piamun que nos impedierunt, ne magnum uobis malum inferremus.



CAPUT XXXuIII. uita abbatis Pachomii  , et eorum qui cum ipso erant.

Tabennesis  est locus sic appellatus in Thebaide, in quo fuit Pachomius monachus, uir ex iis qui uixerunt in summo et perfecto uite instituto , adeo ut is fuerit dignatus et  futurorum predictionibus et angelicis uisionibus. Is fuit ualde amans pauperum, et magna caritate in homines. Eo ergo sedente in hac spelunca, uisus est ei angelus Domini, qui ei dicit: Pachomi, ea quidem que ad te pertinent, recte et ex uirtute gessisti; superuacanee ergo sedes in hoc loco; age ergo, egredere, et congrega omnes iuniores monachos, et habita cum eis, et sequens formam quam dabo tibi, eis leges constitue. Eique dedit tabulam eneam, in qua hec scripta fuerant: Concede unicuique ut comedat et bibat pro uiribus comedentium; eis quoque manda opera que proportione conueniant ac respondeant, et neque ieiunare prohibe nec comedere. Sic quidem fortibus fortia manda opera, imbecilla autem et leuia iis qui se magis exercent, et sunt imbecilliores. Fac  autem diuersas cellas in eadem aula, et tres in cella maneant. Omnibus autem cibus in una domo paretur. Dormiant autem non recumbentes, sed exstructis sibi sedibus paulo supinioribus, et illic suis impositis stragulis dormiant sedentes. Noctu autem gestent lebitones lineos, succincti. Habeat unusquisque ex his pellem ouillam albam laboratam, absque ea neque comedant, neque dormiant. Ingredientes autem ad Christi communionem Sabbato et Dominica, zonas soluant, et pellem ouillam deponant, et cum sola cuculla ingrediantur. Fecit autem eis cucullas sine uillis  tanquam pueris, in quibus etiam iussit imponi figuram crucis purpuree, Iussit autem esse uiginti quatuor  ordines fratrum, ex numero uiginti quatuor litterarum; precepitque unicuique ordini imponere nomen elementum Grecum, ab , , et que deinceps sequuntur, usque ad , ut dum interrogat archimandrita de aliquo in tanta multitudine, sciscitetur eum qui est ab eo secundus, quomodo se habet ordo , aut quomodo se habet ordo . Rursus saluta , sequendo quoddam proprium nomen litterarum: et simplicioribus quidem et sincerioribus impones nomen ; difficilioribus autem : et sic conuenienter institutis eorum et uite et moribus, unicuique ordini elementum littere accommodabis; solis spiritalibus intelligentibus ea que significantur. Scriptum autem erat in tabula: Si uenerit hospes alterius monasterii, quod habet aliam formam, cum eis nec comedat  nec bibat, et nec ingrediatur in monasterium, nisi fuerit inuentus in uia. Porro eum qui semel ingreditur, nec potest cum eis ad triennium sustinere certamen, non admittes; sed cum opera fecerit difficiliora, sic prodeat in stadium post triennium. Comedentes autem uelent capita cucullis, ne frater fratrem uideat mandentem. Comedenti non licet loqui, nec extra quadram et mensam usquam alio oculos conuertere. Constituit autem ut per totum diem facerent duodecim orationes, et cum ad uespertinum lumen  uenirent, et in nocturnis uigiliis duodecim, et hora nona tres. 737 Quando autem uideretur comedendum esse multitudini, constituit ut unusquisque ordo in unaquaque oratione psalmum prius caneret. Cum autem magnus Pachomius contra angelum  diceret esse paucas orationes, ei dicit angelus: Has constitui, ut parui quoque possint procedere ad perficiendam regulam, nec eis sit molestum; qui autem sunt perfecti, non opus habent ut leges eis ferantur; nam cum per se sunt in cellis, totam suam uitam attribuunt contemplationi. His autem legem tuli, qui mentem minime habent intelligentem, ut sicut serui contumaces, metu domini totum uite institutum implentes, secure et libere degant. Cum hec ordinasset angelus, et implesset ministerium, recessit a magno Pachomio. Sunt autem hec monasteria que formam hanc obtinuerunt, habentia uirorum circiter septem millia. Est autem primum et magnum monasterium, in quo ipse habitat beatus Pachomius, quod alia peperit monasteria, continens  numerum circiter mille quadringentorum uirorum.



CAPUT XXXIX. uita abbatis Aphthonii  .

Inter quos est etiam seruus Dei qui uocatur Aphthonius, qui est mihi germanus ac sincerus amicus, qui nunc obtinet secundum locum in illo monasterio. Quem ut qui sit potens in Christo, firmusque ac stabilis, nec facile offendi possit, mittunt ad suos usus Alexandriam, ut uendat quidem eorum opera, emat autem que sunt eis necessaria. Sunt autem alia quoque monasteria que constant ex ducentis et trecentis animabus [1 1Kb] . Atque in Panis quidem ingressus sum ciuitatem  , in qua monasterium constat ex uiris  trecentis. Exercent autem omnem artem, et ex iis que supersunt, edificant  etiam mulierum monasteria, et custodias. Mane ergo surgentes ii quibus sua uice hoc munus obtingit, alii quidem sunt occupati in culina, alii uero uersantur in mensis parandis, mense imponentes panes et olera agrestia, oliuas, caseos, et extremas carnium partes, et comminuta olera. Atque ingrediuntur quidem, qui minus sunt robusti, hora septima, et comedunt, ut qui sint imbecilliores; alii nona, alii decima, alii sero uespere, alii post biduum, alii post triduum, alii post quatriduum, alii post quinque dies, adeo ut unumquodque elementum horam propriam significet. Sic autem erant eorum quoque opera: alius quidem laborat in agro colendo, alius in horto, alius in pistrino, alius in eris  officina, alius in fabricando, alius in arte fullonia, alius in parandis coriis  , alius in consuendis calceis, alius in pulchre scribendo, alius contexebat magnas sportas, alius canistros et sportulas. Memoriter autem omnes expromunt Scripturas.

Horum est mulierum quoque monasterium circiter quadringentarum, quod habet eamdem uiuendi formam et idem institutum, preter pellem ouillam. Et sunt quidem mulieres trans fluuium Nilum; uiri autem ex aduerso earum. Si uirgo autem obierit, relique uirgines cum eam ad sepulturam concinnauerint, efferunt, et eam ponunt ad ripam fluuii. Traiicientes autem fratres cum palmis et ramis oliue et psalmodia, eam transmittunt, et in suis monimentis sepeliunt. Preter presbyterum autem et diaconum nullus  transit ad monasterium feminarum, idque die Dominico



CAPUT XL. De uirgine  , de qua fuerat dictum falsum testimonium.

In hoc monasterio feminarum hec res accidit. Sutor secularis cum traiecisset per ignorantiam, querebat opus: egressa autem una iunior quam eius postularet ratio  inuita eum conuenit, deditque ei responsum: Nos habemus nostros sutores. Alia autem que eius uiderat colloquium, cum processu temporis inter eas exorta esset contentio, ex diaboli suggestione, pre summa malitia et animi excandescentia eam calumniata est apud fraternitatem propter id colloquium. Cum qua concurrerunt  pauce, que non adeo magna ferebantur malitia. Illa autem dolore confecta, ut que talem subiisset calumniam, que ne in eius quidem mentem uenerat, nec rem potuisset tolerare, se clam iecit in fluuium, et sic obiit. Cum autem id sensisset ea que ipsam fuerat calumniata, et uidisset se malitiose eam fuisse calumniatam, et hoc scelus  a se commissum, et ipsa quoque se clam suffocauit, cum factum egre ferret. Cum autem uenisset presbyter, relique uirgines ei rem renuntiauerunt: iussit itaque pro nulla harum fieri oblationem. Reliquas autem tanquam conscias, et que calumniantem non compescuerant, et que dicta sunt crediderant, septennium segregauit, eas excommunicans.



CAPUT XLI. De uirgine  que simulabat stultitiam.


In hoc monasterio fuit alia uirgo que propter Christum simulabat stultitiam , 738 et se a demone occupari, persuadens sibi per hec uirtutem optime exercere, se in ea preclare gerens, seque reddens abiectam et humilem. Hanc usque adeo relique sunt aspernate, ut nec cum ea quidem uescerentur, id illa excipiente cum letitia. Discurrens itaque in culinam, exhibebat aliis omne genus ministerium, adeo ut nec horam quidem unam intermitteret, sed tanquam ancilla seruiret: eratque hec beata, ut dicitur, spongia monasterii, reuera implens id quod scriptum est in Euangelio: Qui uult inter uos esse magnus, sit omnium seruus, et omnium  minister . Et rursus alibi: Si quis uidetur esse inter uos sapiens in hoc seculo, sit stultus ut fiat sapiens . Atque aliarum quidem uirginum erat eiusmodi habitus, ut essent tonse, et haberent cucullos in capite; ipsa uero panno caput obuoluta obibat earum omnium ministerium. Eam nulla ex quadringentis uidit mandentem omnibus annis uite sue. In mensa nunquam sedit, neque unquam fragmentum panis comedit, sed micas mensarum spongia colligens, et ollas lauans, his erat contenta. Neque uero ea unquam induit calceos, neque aliquem affecit contumelia, non murmurauit, non paruum uel magnum quid est locuta, etsi contumelia afficeretur, et pugnis tunderetur, et maledictis appeteretur, et plurimi eam abominarentur.



CAPUT XLII. De sancto Pitirum.


De hac sancta, sancto Pitirum anachorete, qui sedebat in Porphyrite, uiro probatissimo in uirtute exercitationis, astitit reuelans angelus , qui ei dixit: Cur tibi places, et te magnifice circumspicis ob ea que a te recte et ex uirtute geruntur, ut qui sis pius et religiosus, et sedeas in hoc loco? uis uidere mulierem te magis piam ac religiosam? Abi in monasterium feminarum Tabennesiotarum, et inuenies illic unam que habet redimiculum  in capite; ea est te melior: que cum tanta turba decertans, et omnibus indiscriminatim seruiens, cor nunquam abduxit a Deo, etsi ab omnibus superbe contemnatur. Tu autem etiamsi  hic sedeas, per urbes tamen uagaris cogitatione, qui orbem habitabilem nunquam calcasti pedibus. Surgens autem magnus Pitirum, uenit usque ad monasterium Tabennesiotarum, et rogat magistros ut liceat ei transire usque ad monasterium feminarum; ut qui esset ergo inter Patres magne existimationis, et consenuisset in exercitatione, bono ac fidenti animo transmisso fluuio eum introduxerunt. Cum autem orassent, petiit magnus Pitirum ut uirgines omnes coram ex facie uideret. Cum omnes ergo in medium accessissent, illa non apparuit. Tandem dicit eis sanctus Pitirum: Cunctas ad me adducite. Cum autem dicerent: Adsumus omnes, dicit eis: Deest una quam ostendit mihi angelus. Ee uero dicunt: Unam habemus Salem  ,  que est in culina. Sic enim uocant illic eas que non sunt sane mentis. Dicit eis magnus: Illam quoque adducite, sinite ut eam uideam. Iuerunt itaque ad eam uocandam. Illa uero nequaquam obediit, ut que rem sentiret, nam forte ipsi quoque fuerat reuelatum. Eam ergo ui trahunt, ipsi dicentes: Sanctus Pitirum uult te uidere, erat enim is magni nominis. Ea ergo adducta, uidit magnus eius faciem, et pannum in capite et fronte eius, et cadens ad pedes eius, dicit ei: Benedic Amma. Cadens autem ad pedes eius ipsa quoque dicebat: Tu mihi benedic, domine mi. Cum hoc autem cuncte uidissent, obstupuerunt, et ei dixerunt: Ne tibi fiat probrum ac uituperium, est enim Sale. Eis dicit sanctus Pitirum: uos estis Sale, hec enim et me et uobis est melior; est Amma  , et queso ut ea dignus inueniar in hora iudicii. Ee autem cum audiissent, ceciderunt ad pedes eius flentes, et confitentes omnes quod beatam diuersis modis afficerent contumelia. Alia quidem dicens: Ego hanc semper subsannabam; alia, Ego eius humilem habitum irridebam; et alia, Ego eam tacentem afficiebam contumelia; et rursus alia, Ego quadre eluuiem sepe in eam effudi; alia, Ego ei plagas inflixi; alia rursus, Ego ea sum que ei pugnos incussi; alia rursus, Ego sinapio eius nares aspersi. Et ut semel dicam, significabant omnes se eam uariis affecisse contumeliis. Cum harum ergo confessionem accepisset sanctus Pitirum, et pro eis simul cum ipsa orasset, et diu esset consolatus uenerandam Christi seruam, sic exiit. Paucis  autem post diebus cum ab omnibus ualde honoraretur, et ab omnibus obseruaretur, non ferens beata gloriam et honorem quo afficiebatur ab omni fraternitate, et excusationes onus esse arbitrans, clam exiit ex monasterio; et quonam iuerit, aut quem locum subierit, aut ubi obierit, nemo cognouit in hodiernum diem. Hec sunt generose et humilis uirginis huius ac beate recte facta et opera.



CAPUT XLIII. De abbate Ioanne  urbis Lyco.

Fuit quidam Ioannes in urbe Lyco, qui a puero quidem didicit artem fabrilem, cui fuit frater tinctor . Postea autem cum esset circiter uiginti quinque annos natus, seculo 739 renuntiauit; et cum quinque annos uersatus esset in monasterio,  secessit solus in montem Lyco, et in cacumine montis factis sibi tribus tholis, ingressus, seipsum inedificauit. Atque erat quidem unus tholus ad corporis necessitates, unus autem ubi operabatur, alius uero ubi orabat. Is cum complesset triginta annos, inclusus, et ab eo qui ei ministrabat per fenestram accipiens que erant ad usum necessaria, dignus est habitus gratia futurorum predictionis, quem donum habere prophetie planum factum est ex operibus. Etenim cuncta que a Deo in mundum ueniebant, in primis pio imperatori Theodosio prius significauit, et que rursus euentura erant, prius annuntiauit; nempe et tyrannorum  in eum insurrectionem,  et rursus uelocem eorum interitum, et que in eum irruebant gentium deletionem: adeo ut cum quidam dux exercitus ad eum uenisset sciscitatum an Aethiopes qui sunt in Syene esset superaturus, que quidem est principium Thebaidis; ii autem tunc irruperant, et eorum finitimam regionem uastauerant; ei autem dixit Ioannes: Si ascenderis, eos comprehendes, uincies, et subiunges, et clarus eris apud imperatores. Id etiam factum est, et que acciderunt confirmarunt eius predictionem. Dicebat autem Christianissimum imperatorem Theodosium esse morte sua moriturum. Habuit autem hic uir admirabilem quoque, et que modum superabat, prophetiam, ut audiuimus ex Patribus qui cum eo uersabantur, quorum uita fuit probata apud omnes qui illic erant. Quod autem de eo  nichil narrarint ad gratiam, sed minus quam mereretur, hinc facile sciri potest. Nam cum ad eum uenisset quidam tribunus, et supplex peteret ut permitteret uxorem suam ad eum uenire, que multa passa fuerat, et uolebat eum uidere, uentura Syenem ut pro ipsa prius oraret, et eam data benedictione dimitteret; is autem qui iam quadraginta annis non uiderat mulierem in spelunca, cum esset nonagenarius, et nec ipse unquam esset egressus, nec sibi permitteret uidere mulierem, recusabat uidere eius uxorem. Sed nec uir ullus ad eum unquam est ingressus. Solum enim benedicebat per fenestram, et salutabat eos qui accedebant, cum unoquoque disserens de eo quod uolebat [1 1Kb] . Cum ergo instaret tribunus, rogans an iuberet suam uenire coniugem  is autem non annuisset, dicens id non posse fieri, tristem dimisit hominem. Uxor autem non cessabat die et nocte marito exhibere molestiam, et iureiurando affirmare se nusquam abituram nisi uideret prophetam. Postquam autem beato Ioanni a marito renuntiatum est iusiurandum uxoris, eius fide intellecta, dicit ad ipsum: Hac nocte ab ea uidebor in somnis; nec amplius pergat in carne uidere meam faciem. Uxori autem renuntiauit maritus ea que Pater dixerat. uidebat autem mulier in somnis prophetam ad ipsam uenientem. Cui dicit: Quid tibi mecum rei est mulier? quid meam cupiisti uidere faciem? nunquid enim propheta ego sum, aut iusti locum obtineo? homo sum peccator, et similiter atque uos patibilis: oraui tamen pro te et domo mariti tui,  ut fiat uobis secundum fidem uestram. Ite ergo in pace. Et cum hec dixisset, recessit. Cum autem excitata fuisset mulier, renuntiauit marito uerba prophete, et narrauit figuram et habitum, et per maritum ei misit agendas gratias. Cum eum autem uidisset beatus Ioannes, occupans ei dixit: Ecce impleui quod postulaueras; eam enim uidens, monui ne me uideret amplius, sed, Ite in pace.

Alterius autem prepositi uxor, absente marito, ferebat uterum. Cum autem peperisset, eo ipso die quo eius maritus conuenit Patrem Ioannem, animi deliquio uenit in periculum. Ei autem sanctus annuntiauit, dicens: Si scires donum Dei , et  quod tibi natus sit hodie filius, Deum glorificares; sed mater eius propemodum uenit in periculum. Cum ueneris igitur, inuenies infantem septem dies natum: ei impone nomen Ioannes. Cumque eum recte educaueris, et ad annum septimum uenerit, mitte eum ad monachos qui sunt in solitudine. Et hec quidem ostendebat miracula iis qui ueniebant ab exteris; suis autem ciuibus propter suum usum assidue ad ipsum uenientibus et presciebat et predicebat futura; et que ab unoquoque occulte facta fuerant, et de Nilo, et de futura anni fertilitate eis significabat. Similiter autem Dei quoque minas ad eos uenientes prius annuntiabat, et eius auctores arguebat. Atque ipse quidem beatus Ioannes non peragebat aperte curationes; dans autem oleum, curauit multos ex iis  qui laborabant.

Senatorii enim cuiusdam uiri uxor, que oculos amiserat, et habebat pupillas obductas albugine, rogauit maritum suum ut ad ipsum deduceretur. Cum is autem diceret, eum nunquam conuenisse mulierem, ea autem rogaret ut ipsi solum significaretur, et pro ipsa id efficeret, ille sic fecit, et misit oleum. Cum tres autem dies solum inunxisset oculos, respexit, et Deo aperte egit gratias.

Et quid opus est dicere de aliis eius operibus 740 que ipsis oculis accepimus? Eramus enim septem fratres peregrini omnes in solitudine Nitrie, ego et beatus Euagrius, et Albinus, et Ammonius. Querebamus autem scire accurate quenam esset huius uiri uirtus. Dixit autem magnus Euagrius: Lubenter scirem  ab aliquo qui norit examinare et mentem et orationem, cuiusnam modi sit uir; si enim ego eum non potuero uidere, eius autem uite institutum accurate audire potuero alio narrante, discam ut eum conueniam; quod si non didicero, non ibo usque ad montem. Cum hoc autem audiissem, et nemini quidquam dixissem, quieui unum diem, alio autem occlusi cellam; et cum me et ipsam Deo commendassem, profectus sum usque ad Thebaidem. Cum eo autem decem et octo dierum spatio peruenissem, partim quidem pedibus, partim uero nauigando in flumine: erat autem tempus ascensus  , in quo multi egrotant, quod mihi quoque accidit. Cum uenissem autem, inueni clausum eius uestibulum; fratres enim posterius edificarunt maximum uestibulum,  quod capiebat uiros circiter centum: quod claue claudentes, aperiebant tantum Sabbato et Dominica. Cum ergo didicissem causam propter quam erat clausum, silentium egi usque ad Sabbatum. Et cum uenissem hora secunda, in congressione eum inueni assidentem in fenestra, per quam uidebatur consolari eos qui accedebant. Cum me autem salutasset, dixit per interpretem: Cuiasnam es regionis, et cur uenisti? coniicio enim te esse ex conuentu Euagrii. Dixi autem me esse hospitem ex Galatia, et confessus sum me esse ex sodalitate Euagrii. Interim autem dum loqueremur, ingressus est preses regionis, Alypius nomine; quo accurrente, desiit mecum colloqui. Cum ergo parum secessissem, dedi eis locum  eminus. Cum essent autem collocuti diutius, tristitia sum affectus, et murmuraui aduersus uenerabilem senem  . quod me quidem contempsisset, illum autem honorasset; et ob id animo conturbatus, in animo habebam eo contempto recedere. uocato autem interprete, Theodoro nomine, dicit ei: uade, dic illi fratri ut ne egre ferat; iam dimitto presidem, et eum alloquar. uisum est ergo mihi toleranter ferre, ut qui animaduertissem, eum esse spiritalem. Cum exiisset autem preses, me accersito, dicit mihi: Cur contra me fuisti indignatus? Quid inuenisti quod te iure offenderet, quod illa animo reputasti que neque mihi adsunt, neque te decent? An nescis scriptum esse: Non opus habent sani medico, sed male habentes . Te, quando  uolo, inuenio, et tu me; et si te non fuero consolatus, alii te consolantur fratres, et alii Patres. Hic autem qui per mundana negotia erat deditus diabolo, et cum breui temporis spatio respirasset ut seruus qui aufugit ab austero domino, accessit ut aliquam caperet utilitatem. Absurdum ergo fuisset ut eo relicto tecum uersarer, cum tu assidue uaces saluti. Cum eum ergo rogassem ut pro me oraret, exploratum habui eum esse uirum spiritalem. Tunc urbane mecum iocans, cum sinistram maxillam mihi sensim pulsasset, dicit: Multe te manent afflictiones, et grauia bella passus es ut exires e solitudine, timoreque affectus es, et distulisti: pios autem pretextus et rationi consentaneos afferens demon, te exagitat. Tibi enim suggessit et patris tui desiderium, et fratris  tui et sororis tue in uita monastica institutionem. Ecce ergo bonum tibi affero nuntium: ambo salui sunt, mundo enim renuntiarunt, et pater tuus est adhuc uicturus septem annos. Esto ergo forti et constanti animo in solitudine, nec eorum causa uelis abire in patriam. Scriptum est enim: Nemo qui manum admouit aratro, et est conuersus, est aptus regno Dei . Ex his ergo uerbis adiutus et satis roboratus, Deo egi gratias, cum intellexi, eos qui me urgebant pretextus esse peractos. Deinde rursus mihi dicit, urbane mecum iocans: uis fieri episcopus? Dixi autem: Nequaquam; sum enim. Is autem mihi dicit: Ubi? Dixi ego: In coquinis, in penu, in mensis, in doliis: ea diligenter inspicio, et si uinum acuerit, id segrego; bonum autem bibo; similiter  ollam quoque diligenter inspicio, et si sal defuerit uel condimenti aliquid, eam condio, et sic eam comedo. Hic est meus episcopatus, mea inquam inspectio, me enim ad eum delegit gula. Is uero dixit subridens: Mitte ridicula; futurum est ut eligaris episcopus, et multum labores, et affligaris; si ergo fugis afflictiones, ne exeas e solitudine, in solitudine enim nemo te potest ordinare episcopum. Ego autem eius uerborum sum oblitus, tribus enim post annis et splene et stomacho laboraui. Illinc autem a fratribus missus sum Alexandriam, morbus enim  ad hydropisin uergebat, ab Alexandria autem consuluerunt medici ut eris gratia irem in Palestinam; habet enim quod ad meam attinet temperaturam subtiliorem  erem. A Palestina autem ueni in Bithyniam, et in ea nescio quomodo, an humano studio, an diuina uoluntate  , Deus scit, dignus habitus sum ordinatione que meas uires superat, in eum casum incidens quem Ioannes predixerat. 741 Et undecim mensibus latens in cella tenebrosa, recordatus sum illius beati qui mihi predixit ea que passus sum.

Porro autem hoc quoque mihi narrabat, tanquam profuturus ad hoc, ut per narrationem me deduceret ad patienter ferendam solitudinem: Quadraginta annos uersor in hac cella; non uidi faciem femine, non ullum nummum, non uidi aliquem mandentem, non comedentem nec bibentem me uidit aliquis.

Cum ergo ab eo recessissem, ueni in solitudinem  in loco consueto, hec omnia narrans beatis Patribus qui post duos menses uenerunt et sunt cum eo collocuti, iique hec nobis narrarunt. Cum ad eum uenissemus, leto uultu nos excepit et salutauit, se hilarem unicuique ostendens. Rogabamus autem eum ut statim pro nobis perageret orationem, est enim hic mos Patribus qui sunt in Aegypto. Is autem nos interrogauit num inter nos esset clericus aliquis. Postquam autem omnes non esse diximus, nos omnes circumspiciens, agnouit eum qui erat occultus: erat autem unus ex nobis qui dignus fuerat habitus diaconatu, cum esset unus frater eius rei conscius, cui etiam precepit ut nemini diceret. Qui causa humilitatis, et in talium Patrum comparatione, uix se dignum censebat Christiani appellatione, tantum  abest ut alicuius dignitatis. Manu ergo eum ostendens, dicebat omnibus: Hic est diaconus. Cum is autem assidue negaret, et latere conaretur, e fenestra eius manum apprehensam osculatus est, et admonens eum hortatus est, dicens: Ne irritam facias gratiam Dei, fili, ne mentiaris donum Dei inficians. Mendacium enim alienum est a Christianis, et siue sit in re magna, siue in parua, non est tamen laudabile, cum dicat Seruator: Mendacium est a malo . Is uero conuictus tacuit, accipiens paternam eius reprehensionem. Cum preces autem compleuissemus, unus frater ex nobis, quem iam tertiana febris uehemens tenebat, rogabat ut curaretur. Cum autem dixisset frater ei conferre afflictionem propter exiguam que ei inest fidem, tradens tamen oleum iussit  eum inungi. Cum is autem se unxisset, quidquid intus habebat per os emisit, et a febre omnino liberatus, propriis pedibus recessit ad hospitium. Licebat autem uidere hominem nonagenarium toto corpore ita afflictum, ut pre exercitatione ne barba quidem nata esset in facie. Nihil enim aliud comedebat quam arborum fructus, idque post solis occasum in summa senectute, cum se prius multum exercuisset, et neque panem sumpsisset, neque aliquid ex iis que igni admota ueniunt in usum. Cum ipse autem nos iussisset sedere, Deo egimus gratias quod eius frueremur congressione. Is autem cum tanquam dilectos suos filios longo tempore accepisset, ridenti uultu hec nobis est locutus: Undenam, o filii, et ex  quanam regione ad hominem abiectum et humilem accessistis? Postquam autem diximus patriam, et adiecimus: Pro utilitate animarum nostrarum ad te uenimus ab Ierusalem, ut quod auditione acceperamus, id cerneremus oculis; sunt enim aures minus fideles oculis: et auditionem quidem sepe consequitur obliuio, rei autem uise non deletur memoria, sed menti quodammodo imprimitur historia. Ad nos ergo dixit beatus Ioannes: Et quid mirandum uisuri, o filii karissimi, tantum itineris et laboris tolerantes huc uenistis, homines abiectos et humiles uidere cupientes, qui nichil habent spectatu dignum nec admiratu? Ubique autem sunt admirandi et laude digni Dei prophete et apostoli, qui leguntur in ecclesiis, quos oportet imitari. ualde autem miror, inquit,  uestrum studium, quemadmodum tot contemptis periculis, ad nos uenistis propter utilitatem, cum nos pre socordia ne ex ipsa quidem spelunca uelimus progredi. Sed age nunc, inquit, etiamsi res uestra sit laude digna, ne tanquam re aliqua preclare gesta, uobis sufficere putetis, sed imitemini uirtutes quas patres uestri persequuntur. Quod si etiam omnes possederitis, quod quidem est rarum, ne sic quidem uobis ipsis credideritis. Quidam enim qui sic confiderunt, et ad ipsum uirtutum fastigium peruenerunt, tandem ex alto ceciderunt. Sed uidete num preces uestre se recte habeant; num conturbata sit cordis uestri puritas; num mens uestra inter orandum sit occupata aliis negotiis; num aliqua alia mentem subiens cogitatio auertat ad aliquid aliud; num aliqua  cogitatorum memoria animo exhibeat molestiam. uidete num mundo uere renuntiastis; num ingressi estis tanquam nostram speculantes libertatem; num ad uanam gloriam uestras uirtutes uenamini, ut ad ostentationem uideamini hominibus nostra opera imitantes. uidete ne uobis facessat negotium animi perturbatio, ne honor et gloria et laus humana, ne rerum sacrarum cure simulatio, aut amor proprius; ne putetis uos esse iustos; neque de iustitia gloriemini, ne propter uirtutes efferamini; ne orantibus cognationis memoria animo insideat; ne memoria commiserationis aut alicuius alterius rei, neque ipsius uniuersi 742 mundi uobis succurrat. Sin minus; res efficitur uanitas, quando quis Dominum alloquens, deorsum impellitur ab iis que ex aduerso trahunt  cogitationibus. Hec autem mentis prolapsio unicuique accidit qui hunc mundum non omnino abnegauit, sed ueneratur ut ei placeat. Ob multa enim que aggreditur, eius mentem diuidunt cure corporee et terrestres; et dum deinceps disputat cum animi perturbationibus, non potest Deum uidere. Sed neque ipsam cognitionem debet accurate et exacte contemplari, ne si forte fuerit indignus tali possessione, et eius aliquam partem fuerit consecutus, existimet se totum comprehendisse, et omnino labatur in interitum. Sed oportet semper moderate et pie ad Deum accedere, quantum potest unusquisque mente progredi, et quantum possunt homines consequi. Oportet ergo mentem eorum qui Deum querunt, otium  agere ab aliis omnibus. uacate enim et cognoscite, inquit, quod ego sum Deus . Qui ergo Dei cognitionem ex parte est consecutus, uniuersam enim nemo potest accipere, consequitur quoque aliorum omnium cognitionem, et uidet mysteria Dei illa ei ostendentis, et preuidet futura, et contemplatur reuelationes quales sancti, et efficit uirtutes, et obtinet a Deo omnem petitionem.

Alia quoque multa dixit de exercitatione; et quod oportet exspectare mortem tanquam uitam bone translationis, et non imbecillitatem intueri corpoream; et nec uel quibuslibet obuiis implere uentrem: Nam qui, inquit, fuerit satiatus, eadem caput consilia que ii qui uiuunt in deliciis; sed tentare oportet per exercitationem etiam appetitionum parare impatibilitatem.  Nec querat aliquis ea que sunt parata, et animi relaxationem; sed nunc sit imbecillus afflictusque et oppressus, ut regni Dei latitudinis possideat hereditatem. Oportet enim nos per multas afflictiones intrare in regnum Dei . Est enim, inquit, angusta porta, et arcta uia que ducit ad uitam, et pauci sunt qui eam inueniant. Et: Lata est uia que ducit ad perditionem, et multi sunt qui ingrediuntur per eam . Et oportet, inquit, nos hic contemnere, cum paulo post eamus ad uitam eternam. Nec oportet aliquem efferri ob ea que recte a se gesta sunt, sed semper esse humilem, et longiores persequi solitudines, quando senserit se efferri. Habitatio enim propinqua uicis, eos etiam qui erant perfecti sepe offendit. Quod etiam psallit  Dauid cui tale quid acciderat: Ecce elongaui fugiens, et habitaui in solitudine. Exspectabam eum qui saluum me facit a pusillanimitate et tempestate . Hoc autem accidit multis quoque ex nostris fratribus, et propter arrogantiam exciderunt a scopo.



CAPUT XLIu. Narratio abbatis Ioannis de eo qui lapsus est.

Erat enim, inquit, quidam monachus qui in propinqua solitudine degebat in spelunca, et omnem ostenderat exercitationem, et propriis manibus panem sibi querebat . Postquam autem permansit in orationibus, et profecit uirtutibus, in seipso deinceps habuit fiduciam, fretus pulchro sue uite instituto. Qui autem tentat, eum quoque,  sicut Iob, expetiit ad tentandum, et ei uespere prebet phantasiam formose mulieris errantis per solitudinem. Que cum ostium inuenisset apertum, ingressa est speluncam; et procumbens ad uiri genua, petiit ut sibi illic liceret quiescere, utpote quod nox eam apprehendisset. Ille autem cum eius esset misertus, quod quidem non debuit, eam admisit in speluncam, et de errore illam est percontatus. Illa uero et narrauit, et blanda ac fallacia uerba inspersit, et sermonem diu cum eo protraxit. Eum autem sensim nescio quomodo pelliciebat ad amorem; pluraque deinceps uerba inter se conserunt, ridentque ac subrident, eumque ipsa multo sermone seduxit, et deinde contrectatione manus et barbe et ceruicis;  et tandem exercitatorem redegit in seruitutem. Cum autem ille internis uersaretur cogitationibus, deinde ut qui iam rem haberet in manibus, reputans opportunitatem et uoluptatis explende securitatem, cogitationi assentitur, et tentat cum ea habere consuetudinem, ut qui iam euasisset insipiens et equus in feminas insaniens. Illa uero cum repente magna uoce exclamasset, euasit euanescens ex eius manibus non secus ac umbra aliqua. Risus autem in ere auditur multorum demonum qui ipsum increpabant, et in fraudem induxerant, et magna uoce ad ipsum clamabant: Qui se exaltat, humiliabitur . Tu autem usque ad celos quidem es exaltatus, humiliatus uero es usque ad abyssos. Exinde surgit mane nocturnum luctum attrahens; et cum totum  diem transegisset in lamentatione, sua desperata salute, quod non debuit, in mundum reuersus est. Hoc est enim maligni studium, ut quando quempiam irriserit, eum redigat ad insipientiam, ut non possit deinceps surgere. Unde, o filii, non est nobis conducibilis propinqua uicis habitatio, neque mulierum collocutio, ut ex quibus oriatur memoria, que non potest deleri, quam ex uisu attrahimus 743 et collocutione. Sed neque debemus animum despondere, et nos ipsos detrudere ad desperationem. Iam enim ii quoque qui non spem abiecerunt, non fuerunt priuati Dei misericordis clementia.



CAPUT XLu. De fratre qui ductus fuit penitentia, eiusdem abbatis Ioannis narratio.

 Erat enim, inquit, alius adolescens in ciuitate, qui multa mala fecerat, et grauiter peccauerat . Qui Dei nutu, propter multa peccata compunctus, ueniens ad sepulcra, priorem suam uitam defleuit; pronus cadens in faciem, et non audens uocem emittere, nec Deum nominare, neque supplicare, ipsa quoque uita seipsum indignum existimans. Et cum ante mortem se inclusisset in sepulcris mortuorum, et suam uitam diceret, gemebat ex profundo cordis. Cum iam autem ab eo tempore preteriisset hebdomada, noctu ei assistunt demones, qui eius uite prius damnum attulerant, clamantes et dicentes: Ubi est ille scelestus et profanus, qui libidinibus et lasciuiis exsatiatus, nunc nobis intempestiuus, temperans et honestus repente apparuit; et  quando non potest amplius, tunc uult esse Christianus, et probis compositisque moribus? Ecquidnam tibi boni amplius futurum exspectas, cum sis nostris malis impletus? Non hinc cito exsurges? Non uenies ad ea que sunt nobiscum consueta? te manent scorta et caupones. Non uenies, et frueris cupidinibus, cum sit cuncta alia tibi spes exstincta? uelox ad te omnino ueniet iudicium, qui sic teipsum perimis. Et cur miser festinas ad supplicium? cur autem contendis tibi penas citius infligere? Multaque alia dicentes: Noster es, in nostrum ordinem es relatus, exercuisti omnem iniquitatem. Tu es nobis omnibus obnoxius, et audes fugere? non assentieris? non respondebis? non simul egredieris? Postquam autem ille constans  in fletibus, ne aures quidem eis prebebat, et nec uerbum respondebat eum diu urgentibus demonibus; postquam, inquam, nichil effecerunt, eadem sepe illi dicentes, acceperunt eum mali et turpes demones, et totum eius corpus male multarunt, eum grauiter flagris cedentes; et cum eum grauiter torsissent, abierunt eo relicto semimortuo. Ille autem nichilo secius immobilis iacebat ubi eum reliquerunt, rursus gemens postquam animum collegerat. Cum autem eius necessarii eum inuestigassent et inuenissent, et causam eius quod ipsius corpori acciderat didicissent, rogabant eum ut domum rediret: is autem cum uim ei sepe attulissent, restitit. Rursus autem sequenti nocte eum iisdem de causis peius quam prius affecerunt demones; et ne sic quidem  eius consanguinei ei persuadent ut emigret, dicens satius esse mori quam uiuere in talibus uite maculis. Tertia nox propemodum fecit ut excederet ab hominibus, cum crudelibus tormentis in eum inuasissent demones, et eum uexassent usque ad extremum spiritum. Postquam autem uiderunt eum non concessisse, recesserunt, homine relicto exanimi. Recedentes itaque exclamarunt, dicentes: uicisti, uicisti, uicisti. Neque ei amplius aliquid mali occurrit; sed in purissimo sepulcro pure habitauit dum uixit, puram exercens uirtutem. Is Deo quoque fuit pretiosus, et uirtutibus, miraculorum effectionibus; adeo ut et multos in admirationem induxerit, et ad zelum adduxerit et emulationem honestorum institutorum. Hinc factum est ut multi quoque ex iis qui de se  ualde desperauerant, bonas actiones aggressi sint, et se recte gesserint, eisque factum est id quod dicit Scriptura: Omnis qui seipsum humiliat exaltabitur . Precipue ergo, o filii, exerceamus humilitatem, que est fundamentum primum omnium uirtutum. Nobis autem multum quoque confert solitudo longior et remotior.



CAPUT XLuI. Alia narratio abbatis Ioannis, de eo qui lapsus, ductus est penitentia.

Fuit enim alius quoque monachus qui ulteriorem occuparat solitudinem, et multis annis se recte et ex uirtute gesserat . Qui cum esset deinceps senio confectus, tentabatur a demonum insidiis. Silentium enim ualde amplectebatur  exercitator, et in orationibus et hymnis et multis contemplationibus diem transigebat, et uisiones quasdam diuinas clare uidebat, partim quidem uigilans, partim uero etiam in somnis; et somni propemodum expers tenebatur a uita incorporea, non terram plantans, neque uictus ullam curam gerens, neque in plantis querens quod egenti preberet corpori. Sed neque auium aucupium, neque ullum animal persequebatur; sed fiducia plenus, ex quo ex regione habitabili illuc migrarat, nullam habebat rationem ut ei permaneret corpus nutritum, sed omnium oblitus, se perfecto sustinebat in Deum desiderio, exspectans uocationem, et ex hoc mundo migrationem; et ut plurimum quidem alebatur 744 delectatione eorum  que non cernuntur et sperantur, et neque diuturnitate ei corpus macerabatur, neque merebat tristisque erat anima, sed in quodam honesto ac uenerando statu bonum habebat habitum. uerum enimuero Deus eum honorans, post prefinitum temporis interuallum, dabat ei super mensam panem duorum uel trium dierum, ut et uideretur, et esset, et eo uteretur. Et ingrediens in speluncam, quando sentiebat corpus indigere, inueniebat nutrimentum. Et cum adorasset et cibum sumpsisset, hymnis rursus fruebatur, perseuerans in precibus et contemplatione, in dies germinans, et se tradens presenti uirtuti et future spei, semper magis magisque progrediens; et fere iam de meliori sua sorte confidebat, tanquam iam eam haberet in manibus: quod etiam fuit ei causa lapsus,  cum propemodum excideret per eam que ipsum postea inuasit tentationem. Quid enim non dicimus eius eum qui prope fuit casum? Postquam enim ad hanc processit cogitationem, paulatim imprudens eo deuenit, ut existimaret se esse pluris quam alios, et iam maius quid possidere quam alii homines; et cum talis esset, iam deinceps in seipso habuit fiduciam. Ei ergo gignitur haud ita diu post primum parua quedam animi remissio, ut ne uideretur quidem esse remissio. Deinde oritur maior negligentia, que deinde eousque progressa est ut sentiretur; nam et ex somno tardius surgebat ad hymnos, et erant preces paulo otiosiores, nec hymnus adeo prolixus, et dicit ei anima se uelle requiescere, et mens ei annuit; et fluctuabant et uagabantur ei cogitationes, et iam occulte  aliquid absurdi meditabatur. Sed prior assuefactio adhuc exercitatorem quodammodo abducebat, ueluti quidam motus ex priori illa incitatione, et eum interim conseruabat. Et aliquando post solitas preces ingressus uespere, inuenit panem super mensam, qui ei suppeditabatur diuinitus, et se refecit. Quo tempore nec illas exsecrabiles abiecit cogitationes, neque reputauit animam ledi a contemptione, neque conuersus est ad querendam mali curationem; sed parum duxit parum abesse quominus excideret ab iis que decet facere. Amor itaque cupiditatis eum raptum cogitatione in regionem abduxit habitabilem. Cum se tamen interim cohibuisset in diem sequentem, ad consuetam conuersus exercitationem, cum orasset et hymnos dixisset, ingressus speluncam,  inuenit quidem panem sibi appositum, sed non tam diligenter confectum, nec tam purum, sed sordidum et inquinatum. Qui etsi esset id admiratus, et tristitia affectus, sumpsit tamen, et se refecit. Successit tertia nox, et triplex malum addidit. Etenim mens eius cito irrupit in cogitationes. Ita autem erat ei affecta memoria, ut uideretur una cum eo adesse femina et simul accumbere, et eam rem habebat in oculis, et eam ueluti facere perseuerabat. Egressus tamen est tertio quoque die ad opus, et preces, et hymnos, sed non habens amplius mundas cogitationes, sed frequenter conuersus, in altum tollebat oculos, eos huc et illuc torquens; eius enim pulchrum opus interrumpebant memorie cogitationum. uespere ergo reuersus  pane indigens, illum quidem inuenit in mensa, ueluti corrosum a muribus aut canibus, et foris siccas quasdam reliquias. Tunc ingemiscit quidem et lacrymatur, sed non quantum satis esset ad cercendam nequitiam. Nutritusque non quantum uolebat, se parabat ad quietem. Eum autem aceruatim inuaserunt cogitationes, eum undique circumdantes; et eius mentem oppugnant, et captiuum statim in mundum abducunt. Surgens autem iuit uersus regionem que habitatur, ingrediens noctu per solitudinem. Cum autem dies eum apprehendisset, et que habitatur regio adhuc procul abesset, et eum estus affligeret, defatigatus est. Undequaque autem in orbem considerans circumspicit, an alicubi appareret monasterium, in quod ingressus requiesceret. Quod etiam accidit, eum  excipientibus quibusdam piis et fidelibus fratribus, qui cum eum tanquam patrem germanum aspexissent, uultum eius et pedes lauerunt; et cum orassent, mensam apposuerunt, et rogarunt ut que erant apposita sumeret cum caritate. Postquam autem se refecit, postularunt fratres ut uerbum salutis ab eo acciperent, et quanam ratione possent seruari a laqueis diaboli, et quemadmodum superarent turpes cogitationes. Is autem ipsos tanquam pater filios admonens, hortabatur ut essent fortes et constantes in laboribus, ut qui essent paulo post in summa quiete collocandi. Multa quoque alia cum eis disserens de exercitatione, eos ualde iuuit. Cum autem cessasset ab admonitione, et se parum recollegisset, considerabat quemadmodum alios admonens, se non monebat nec corrigebat; et  se esse uictum intelligens, cursu rursus rediit in solitudinem, seipsum deflens, et dicens: Nisi quia Dominus mihi opem tulisset, propemodum in inferno habitasset anima mea . Propemodum in omne malum sum redactus, propemodum me in terra confecerunt. Et in eo factum est quod dictum 745 est: Frater qui a fratre adiuuatur, est tanquam urbs munita et excelsa, et tanquam murus qui non potest corruere . Quanquam abhinc toto uite tempore luxit perpetuo, priuatus mensa que ei dabatur diuinitus, et panem suum querens cum labore. Nam cum se in spelunca inclusisset, et sibi saccum et cinerem substrauisset, non prius e terra surrexit, nec cessauit flere, quam uocem angeli audiisset ei dicentem in somnis: Accepit Dominus tuam penitentiam,  et tui est misertus; deinceps autem uide ne decipiaris. Ad te enim uenient fratres quos admonuisti, et afferent ad te eulogias, quas cum acceperis, uesceris cum ipsis, et perpetuo Deo ages gratias.

Hec ergo uobis narraui, o filii, ut humilitatem exerceatis, seu in paruis, seu in magnis esse uideamini. Hoc est enim primum preceptum Seruatoris, qui dicit: Beati pauperes spiritu, quoniam ipsorum est regnum celorum . Et ne decipiamini a demonibus, qui uobis uisa et phantasias excitant; sed si quis ad uos uenerit, aut frater, aut amicus, aut mulier, aut pater, aut magister, aut mater, aut soror, primum extendite manus ad orationem; et si sit phantasma, fugiet a uobis. Et si uos decipiant demones  aut homines, uobis assentantes et laudantes, ne eis pareatis, nec mente efferamini: nam me quoque sepe noctu sic deceperunt demones; et neque me sinebant orare, nec quiescere, quasdam mihi phantasias prebentes tota nocte, et mane illudentes humi procumbebant, dicentes: Condona nobis, abba, quod tibi labores prebuimus tota nocte. Ego autem dicebam illis: Discedite a me omnes qui operamini iniquitatem ; ne tentetis seruum Domini.

Quare uos quoque, o filii, quietem persequamini, uos semper exercentes ad contemplationem, ut puram possideatis mentem, Deum rogantes. Nam ille quoque est bonus exercitator, qui assidue in mundo exercetur, et in honestis occupatur actionibus: qui humanitatem ostendit et clementiam, hospitalitatemque  et caritatem, et fecit eleemosynas, et bene facit aduenientibus, et opem fert laborantibus, et permanet citra ullam offensionem. Est quidem hic quoque ualde bonus; uersatur enim in actione et precepta exsequitur; sed in rebus terrenis occupatur. His quidem certe prestantior est et maior qui uersatur in contemplatione, qui a rebus agendis se transfert ad intelligentiam, eas res aliis relinquens prouidendas, ipse autem et seipso abnegato, et sui oblitus, scrutatur celestia, Deo omnium solutus et expeditus assistens, a nulla autem alia cura retro auulsus. Qui est enim huiusmodi, una cum Deo degit, una cum Deo uersatur, assiduis hymnis Deum semper celebrans.

Noui enim ego hominem in solitudine, qui decem annos cibi terreni nichil gustauit, sed ei angelus tertio  quoque die celestem cibum ad eum afferebat, et ei in os iniiciebat, isque erat ei instar cibi et potus. Scio quoque ad hunc hominem in phantasia uenisse demones, ostendentes angelicos exercitus, et currus ignis, et multos satellites, tanquam alicuius regis uenientis, et ei dicentes: In omnibus te recte et ex uirtute gessisti, o homo; de cetero me adora, et tanquam Eliam te assumam. Dicebat autem apud se monachus: Adoro quotidie Regem meum et Seruatorem; et si hic esset ille, non hoc a me peteret. Postquam autem ei dixit quod habebat in animo; Dominum meum et Regem habeo Deum, quem semper adoro, tu autem non es rex meus, ille protinus euanuit. Hec autem tanquam de alio disserens, instituta uite sue, et res gestas uolebat celare. Qui autem  una cum eo erant patres, eum dicebant hec uidisse.

Hec et alia multa nobis narrans beatus Ioannes, et tres dies ad nonam usque disserens, nostras curauit animas. Cum autem dedisset nobis benedictiones, iussit ire in pace, nobis quoque dicta quadam prophetia: Hodie, aiebat, nuntiata est  Alexandrie uictoria maxime pii Theodosii, propter de medio sublatum tyrannum Eugenium, et oportet imperatorem mori morte propria, quod quidem reuera ita fieri contigit. Licebat autem cernere multitudinem eorum qui cum ipso erant monachorum in ecclesia, ueluti quosdam iustorum choros, lucidis uestibus indutos, et hymnis assiduis Deum glorificantes.

 Postquam autem multos quoque alios Patres uidimus, uenerunt fratres nobis annuntiantes consummatum esse beatum Ioannem modo quodam admirabili: nam cum iussisset ut tres dies neminem sinerent ad se uenire, genibus flexis ad orationem, consummatus est, ad Deum ueniens, cui gloria in secula.



CAPUT XLuII. De Pemenia.

Is quoque cum Christi ancilla Pemenia, que ad eum uidendum accesserat, non est quidem collocutus, significauit autem ei quoque quedam arcana. Ei autem precepit, dicens: Descendens a Thebaide, ne deflectas Alexandriam, quandoquidem futurum est ut cadas in tentationes. Ea autem magni Ioannis predictionem  uel nichili ducens, uel 746 eius oblita, deflexit Alexandriam, ut uideret ciuitatem. In itinere autem prope urbem Nicie, ad eam accesserunt naues eius quiescendi gratia. Egressi autem famuli ex quadam insolentia cum illius loci habitatoribus, amentibus et profligatis hominibus, manus conseruerunt: qui quidem unius quidem eunuchi digitum secuerunt, alium autem occiderunt, Dionysium autem sanctissinum episcopum in fluuium ignorantes proiecerunt, et illam ipsam conuiciis et maledictis impetierunt, et reliquos omnes seruos sauciarunt.



CAPUT XLuIII. uita abbatis Ammone  , et eorum qui cum ipso erant.

uidimus autem alium quoque uirum Thebaide, nomine  Ammonam , Patrem termille monachorum: quos etiam nominabat Tabennesiotas, qui habebant magnum uite agende institutum, ut qui et ouillas pelles ferrent, et uultu tecto comederent, et se deorsum inclinantes, ne quis proximum comedentem aspiceret; et tantum exercerent silentium, ut uiderentur esse in solitudine, unoquoque occulte peragente suum uite institutum; solum autem specie quadam in mensa sederent, conantes se inuicem latere. Aliqui enim ex his semel uel bis manum ori admouebat, tangentes panem uel oleum, uel aliquid ex iis que erant apposita, et cum de unoquoque obsonio semel gustassent, contenti erant hoc alimento; alii autem panem sensim mandentes, alia autem accipientes citra simulationem, sic perseuerabant;  alii autem iusculum ter tantum degustabant, a reliquis autem abstinebant. Que cum, ut erat consentaneum, essem admiratus, non pretermisi eam que ex eis capitur utilitatem.



CAPUT XLIX. De abbate Be  .

uidimus autem alium quoque senem, qui lenitate superabat omnes homines, nomine abbatem Be : de quo affirmabant fratres qui apud ipsum uersabantur, eum nunquam iurasse, nunquam de aliquo mentitum esse, neque aliquo uerbo increpasse, neque iratum fuisse; erat enim eius uita ualde quieta, et mores mansueti, ut qui statum haberet angelicum; erat autem ualde quoque humilis,  et seipsum uilipendens. Cum nos autem multum rogaremus, ut adhortatorium nobis sermonem diceret, uix in animum induxit ut nobis pauca dissereret de mansuetudine. Is, cum hippopotamus aliquando uastaret uicinam regionem, stans prope fluuium, rogatus ab agricolis, uisa bellua ingentis magnitudinis, ei precepit, dicens: Denuntio tibi in nomine Iesu Christi, ne amplius uastes hanc regionem. Illa autem tanquam ab angelo loco pulsa, omnino euanuit. Sic etiam aliquando abegit crocodilum.



CAPUT L. De abbate Theona  .

uidimus etiam alium non procul a ciuitate, in solitudine, nomine Theona, uirum sanctum, in domuncula seorsum inclusum, qui tempore triginta annorum  silentium exercuerat . Is cum plurimas uirtutes perageret, habebatur ab eis pro propheta. Exibat enim ad ipsum per dies singulos multitudo egrotantium, quibus manus imponens per fenestram, dimittebat eos abire saluos. Licebat enim uidere ipsum habentem uultum angeli, letis oculis, et totum plenum maxima gratia. Is, cum non multo ante tempore latrones eum noctu inuasissent, existimantes se multum auri apud eum inuenturos, et uellent eum occidere, precatus est, et manserunt immobiles ad portas eius usque ad matutinum. Cum turbe autem mane ad eum accessissent, et eos igni mandare in animo haberent, unum tantum uerbum ad eos est locutus: Sinite eos abire sanos; sin minus, a me fugiet gratia curationum. Ii uero ipsum  audierunt; non audebant enim contra eum dicere, et protinus abiere latrones ad ea que erant circumcirca monasteria, mutati moribus, et de iis que fecerant ducti penitentia. Erat autem uir eruditus in triplici gratia sermonum, in scriptis Romanis, Grecis, et Aegyptiacis, sicut a multis et ab illo ipso audimus. Cum enim nos agnouisset esse hospites, scribens in tabella, Deo propter nos egit gratias. Comedebat autem semina non cocta. Noctu autem, ut aiunt, egrediebatur e cella, et congregabatur cum feris, et eas potabat ex ea quam habebat aqua. Erat enim uidere uestigia bubalorum, et onagrorum, et quarumdam caprearum, circa eius monasterium, quibus semper delectabatur.



CAPUT LI. De abbate Elia  .


uidimus autem alium quoque senem in solitudine Antinoi, que est metropolis Thebaidis, Eliam nomine, qui natus erat centum et decem annos . Super eum dicebant spiritum Elie prophete requieuisse; erat enim ualde celebratus, ut qui in terribili illa solitudine egisset septuaginta annos. Non potest autem oratio pro dignitate narrare asperam illam 747 solitudinem, que est in monte in quo ille sedebat, nunquam descendens in eam que habitatur regionem. Est enim quedam semita eorum qui ad ipsum accedunt eiusmodi, ut uix possint insistere uestigiis ii qui accedunt, hinc et inde lapidibus asperis obuallata. Erat autem sedens sub quadam petra  in spelunca, adeo ut ipsum quoque uidere esset formidabile. Tremebat autem iam totus, ut quem senectus opprimeret. Multa autem signa quotidie peragebat, nec cessabat mederi egrotantibus. Dicebant autem qui apud ipsum erant Patres, neminem meminisse eius ascensus in montem. Comedebat autem in senectute tres uncias panis, et tres oleas uespere. In iuuentute autem semper semel comedebat in hebdomada.



CAPUT LII. uita abbatis Apollo  .

uidimus autem alium quoque, uirum sanctum in Thebaide, in finibus Hermopolis : in quam Seruator uenit cum sancta Maria et Ioseph, implens prophetiam Isaie, que dicit: Ecce Dominus sedet super nubem leuem, et ueniet in Aegyptum; et  quatientur manufacta Aegypti a facie eius, et cadent in terram . uidimus enim illic quoque templum, in quo, ingresso urbem Seruatore, ceciderunt omnia simulacra in faciem super terram. uidimus autem illic in solitudine uirum, Apollo nomine, qui monasteria habebat super montem. Erat enim pater monachorum circiter quingentorum, qui erat ualde clarus et celebratus in Thebaide; erantque eius magna opera, et magnas uirtutes per eum faciebat Dominus, et plurima signa et admirabilia per eum efficiebantur. Hic enim cum a pueritia multam ostendisset exercitationem, in perfecta etate talem est consecutus gratiam. Cum enim esset octogenarius, sibi magnum congregauit monasterium uirorum perfectorum, qui poterant omnes fere signa efficere. Is  cum quindecim annos natus a mundo secessisset, et quadraginta annos in solitudine transegisset, et in ea omnem uirtutem exercuisset: uisus est postea audire Dei uocem, dicentis ei: Apollo, Apollo, per te sapientium in Aegypto, et prudentiam gentium prudentium abolebo. Perdes autem mihi cum eis etiam sapientes Babylonis, et de medio tolles omnem cultum demoniacum; et nunc uade in eam que habitatur regionem; generabis enim mihi populum peculiarem, emulatorem bonorum operum. Is autem respondens, dixit: Aufer a me, Domine, arrogantiam, ne forte elatus supra fraternitatem, priuer omni bono opere . Ei autem rursus dixit uox diuina: Mitte manum tuam super collum tuum, et deinde comprehendes, et infodies arena. Is autem cum statim manum misisset super collum, apprehendit paruum Aethiopem, et eum infodit in arena clamantem et dicentem: Ego sum demon superbie. Et rursus facta est uox ad eum, dicens: uade, quoniam quod a Deo petieris, accipies. Is autem cum primum hoc audisset, profectus est in eam que habitatur regionem, tempore Iuliani tyranni, et tunc uenit in propinquam solitudinem.

Cum quamdam autem paruam occupasset speluncam, manebat subter montem. Eius autem opus erat, toto diurno spatio preces edere; noctu quidem centies, interdiu autem toties, flexis genibus. Eius autem alimentum tunc quoque sicut prius, admirabili et  preter opinionem ratione a Deo suppeditatur. Ei enim in solitudine per angelum afferebatur nutrimentum. Eius autem indumentum erat lebiton, quod nonnulli colobium appellant, et paruum linteum in eius capite. Hec enim ei manebant in solitudine, nec ueterascebant. Erat autem in solitudine propinqua terre que habitatur, faciens signa et uirtutes admirabiles in uirtute Spiritus: quas propter miraculi insignem magnitudinem nemo potest omnes dicere, sicut audiuimus a senibus qui cum eo uersabantur, qui ipsi quoque erant uiri perfecti, et preerant multis fratribus. Fuit itaque protinus clarus ac celebratus, tanquam nouus aliquis propheta uel apostolus, qui uenisset nostro seculo; et cum magna fama de eo sparsa esset, omnes qui circumcirca dipersi  habitabant monachi, semper ad enni ueniebant, et tanquam patri germano, dona suas offerebant animas. Is autem alios quidem hortabatur ad contemplationem; alios uero instituebat, ut persequerentur uirtutem, que uersatur in actione, primum ostendens opere ea que ipsos facere admonebat sermone. Sepe enim eis ostendens exercitationem, Dominica solum cum eis uersabatur: ipse quidem non amplius sumens, quam olera que sua sponte nascuntur in terra; non panem interim uel legumen, non ex fructibus arborum aliquid comedens, nec quecunque igni admota ueniunt in usus hominum.

Cum autem tempore Iuliani aliquando audiisset fratrem in exercitu captum uinctum teneri in custodia, accessit ad eum cum fraternitate, rogans eum et  admonens, ut esset fortis et constans in laboribus, et despiceret pericula sibi imminentia. Dicit enim esse sibi tempus certaminum, ut tunc quoque 748 meus eius probetur insultu tentationum. Postquam autem his uerbis eius animum confirmauit, adueniens tribunus, qui quodam sceleris ferebatur impetu, cum quidam ei de ipsis significasset, clausis portis custodie, et ipsum et omnes qui cum eo erant monachos inclusit, tanquam futuros aptos ad militiam; et cum eis quot satis essent custodes constituisset, domum rediit, nec auditione quidem ab eis rogari sustinens. Media autem nocte, lampadem ferens angelus apparet custodibus, lumine illustrans omnes qui erant in carcere, adeo ut pre stupore hiantes starent custodes. Qui cum surrexissent, eos rogarunt ut omnes  abirent, eis apertis ianuis; fatebantur enim esse satius pro iis mori, quam que ad eos diuinitus uenisset libertatem qui citra rationem detinebantur despicere. Tribunus itaque cum magistratibus mane ueniens in custodiam, contendebat ut uiri egrederentur e ciuitate; dicebat enim domum suam cecidisse terre motu, et e suis seruis optimos oppressos fuisse. Ii autem hec audientes, Deo gratias agentes, abierunt in solitudinem, erantque omnes simul, ut dicit Apostolus, habentes cor unum et unam animam .

Docebat autem quotidie ornari uirtutibus, et machinas diaboli in cogitationibus in principio protinus  propulsare. Contrito enim capite serpentis, totum corpus est mortuum. Iubet enim Dominus ut obseruemus caput serpentis: id autem est, ne in principio admittamus malas et turpes cogitationes, non solum ut obscenas animi nostri phantasias deleamus: conari autem nos inuicem superare uirtutibus, et ne quis in his laudibus altero uideatur inferior. Hoc autem, inquit, sit uobis argumentum profectus uirtutum, quando fueritis uacui affectionibus et appetitionibus, hec enim sunt Christi donorum principium. Quando autem a Deo habuerit aliquis ostensionem miraculorum, ne nimium intumescat, quasi sufficienter profecerit nec efferatur cogitatione, tanquam sit iam magis honoratus quam alii, neque ut ostentans quod talem gratiam acceperit; sin minus, seipsum  decipit mente captus, et gratia multabitur. Habuit ergo hanc magnam doctrinam in sermonibus, quam nos quoque sepe postea ab ipso audiuimus: in operibus autem efficiebat maiora, omnis enim petitio ei statim dabatur a Deo.

Quin etiam uidebat quasdam reuelationes: uidit enim suum fratrem natu maximum, qui ipse quoque fuerat consummatus in solitudine, et ipso pulchro uite instituto eum superauerat, cum quo ipse quoque longo tempore uixit in solitudine. uidebatur ergo eum uidere sedentem in eodem throno cum apostolis, cum ei reliquisset suarum uirtutum hereditatem; et sic pro se ipso intercedebat, Deum rogans, ut esset uelox eius translatio, et cum ipso sibi requiem prestaret in celis. uisus est autem ei dixisse Seruator,  oportere eum adhuc paruo tempore esse in terra ad multorum perfectionem, donec multi fiant eius uirtutis emulatores. Magnus enim monachorum populus credetur eius fidei, et pius exercitus, ut gloriam dignam laboribus consequatur apud Deum. Hec uidit, que etiam euenerunt. Nam cum multi undique ex auditione ad eum conuenissent monachi, et per eius doctrinam et conuersationem plurimi omnino mundo renuntiassent, facta est fratrum cohabitatio, cum ad quingentos fratres simul apud ipsum communem uitam haberent, et unam mensam, tota ueste candidati; et in eis impleta est Scriptura, que dicit: Letare desertum sitiens, erumpe et clama que non parturis; quoniam multi sunt filii deserte, magis quam uirum habentis . Nam impletum quidem est hoc  eloquium propheticum ex Ecclesia que congregata est ex gentibus: perfectum est autem in hac etiam Aegyptiaca solitudine, que plures filios Deo exbibet, quam terra que est habitata. Ubi enim sunt in urbibus tot greges eorum qui salui fiunt, quot Deo exhibent que sunt in Aegypto solitudines? Quot sunt enim hic populi, tot sunt illic in desertis monachi. Ac mihi uidetur dictum Apostoli, etiam in ipsis esse impletum: Ubi enim abundauit peccatum, superabundauit et gratia . Abundauit enim quondam in Aegypto multus et impius idolorum cultus, adeo ut in nulla gente magis; canes enim et simias quidam colebant; alii allia et cepe; et ex uilibus oleribus multa deos existimabant, ut ipsum sanctum Patrem  hec narrantem audiuimus, et reddentem causam prioris ignorationis. Nam bouem quidem, aiebat, in deos referebant gentiles qui prius apud nos habitabant, quoniam per ipsum exercentes agriculturam, uictum sibi parabant; aquam autem Nili, quoniam irrigat omnes agros; terram quoque colebant, ut que esset aliis omnibus regionibus fertilior. Reliquas autem abominationes, canes et simias, et reliquam omnem animantium et olerum colebant turpitudinem, quatenus eorum usus fuit eis occasio salutis, qui tempore Pharaonis homines occupatos tenuit, quando ille Isrelem persequens, submersus est. Unusquisque enim id in quo fuit occupatus, cum Pharaonem non esset secutus, hoc 749 in deos retulit, dicens: Hoc fuit mihi deus hodie per quod effectum est ut non  perirem una cum Pharaone. Hec quidem in sermonibus habuit sanctus Apollo

Ante sermones autem scribendum est que possedit in operibus. Fuerunt enim aliquando gentiles prope accolentes in locis omnibus, et decem pagi qui erant ei propinquiores magis colebant demones. Erat autem templum maximum in uno uico, et simulacrum maxime insigne, lignea autem erat hec statua. Pompam autem ducebant, eam per uicos circumferentes nefarii sacerdotes, qui bacchabantur cum multitudine, ueluti pro aqua fluuiatili celebrantes mysteria. Accidit autem ut illo tempore illic adesset Apollo cum paucis quibusdam fratribus: postquam autem uidit multitudinem repente demoniace furentem per regionem, flexis Seruatori genibus, fecit omnes  gentiles repente immobiles. Cum autem non possent ex illo loco progredi, alius alium trudentes, et estu toto die torrerentur, ignorantes unde hoc eis euenisset, sacerdotes eorum dixerunt esse quemdam Christianum habitantem in eorum finibus sub solitudine, qui hec faceret, dicentes de Apollo; et oportere ei supplicare, sin minus fore ut ueniant in periculum. Postquam autem qui procul habitabant, auditis clamoribus et lamentationibus, accesserunt, et eos rogarunt: Quidnam est, dicentes, quod uobis repente accidit? quo pacto hoc factum est? Illi autem dixerunt se nescire, nisi quod uirum habebant suspectum, dicentes oportere illum placare. Alii uero testabantur se eum uidisse pretereuntem; et sic rogarunt eos ut eis cito daretur auxilium: adductis bobus  conati sunt mouere simulacrum; id autem manebat tanquam immobile cum ipsis sacerdotibus. Cum nullam ergo euadendi rationem inuenissent, miserunt per accolas legationem ad Apollo, ut illinc liberati ab errore recederent. His autem Apollo significatis, celerrime descendit homo Dei; et cum orasset, omnes soluit a uinculo. Hi autem omnes uno animo ad ipsum processerunt, uniuersorum Seruatori credentes, et Deo qui facit admirabilia, idolo protinus igni mandato. Quos omnes catechesi institutos adiecit ecclesiis. Multi autem ex his in hodiernum usque diem degunt in monasteriis. Huius autem rei fama peruasit in omnes partes, et multi crediderunt  in Dominum; adeo ut nullus amplius gentilis nominetur in eius finibus.

Non multo post autem tempore, duo pagi inter se bellum incipiunt committere, pro agris decertantes. Postquam autem est Apollo renuntiatum, statim ad eos descendit, inter eos pacem conciliaturus. Qui erant autem ex parte aduersa non parebant, sed contradicebant, freti uno latronum principe, ut uiro ad bellum prestantissimo. Cum eum ergo Apollo uidisset contradicentem, dixit ei: Si parueris, o amice, rogabo Dominum meum, ut tua peccata remittantur. Is autem ubi hoc audiuit, non cunctatus, abiectis armis, eius genibus aduolutus supplicauit; et pace facta eius intercessione, suos remisit ad propria. Cum ii autem pacem egissent, et abiissent, insignis  eorum propugnator, Apollo de cetero sequebatur, promissum aperte exigens. Quem cum assumpsisset beatus Apollo in propinqua solitudine, admonuit et hortatus est ut patienti et constanti esset animo, posse enim Deum ei condonare. Ubi autem nox aduenit, ambo uiderunt in somnis se astare ante tribunal Christi: utrique autem contemplabantur angelos Deum una cum iustis adorantes. Cumque ipsi una cum eis procubuissent, Patrem adorauerunt; et uox ad eos facta est Dei dicentis: Que est societas luci cum tenebris? aut que pars est fidelis cum infideli ? Quid uero stat cum iusto homicida, cum sit indignus tali contemplatione? Tu autem abi, o homo, tibi enim est concessus hic tarde natus perfuga. Qui cum alia multa uidissent et audiissent admirabilia,  que neque audet oratio dicere, neque auris audire, excitati annuntiarunt iis qui cum eis conuersabantur. Omnes autem maxima inuasit admiratio. utrisque unam narrantibus uisionem. Permansit autem cum exercitatoribus, is qui non erat amplius homicida, usque ad mortem uitam suam corrigens, ex lupo in simplicem et innocentem agnum mutatus. In eo quoque impleta est Isaie prophetia, dicentis: Lupi et agni simul pascentur, et leo et bos simul comedent paleas . Licebat enim illic quoque uidere Aethiopes cum monachis se exercentes, et multos uirtutibus superantes, et Scripturam in eis impletam, que dicit: Aethiopia preueniet manum eius Deo .

Aliquando autem decertabant gentiles aduersus  Christianos rusticos pro suis finibus: erat autem multitudo utrorumque armatorum, quibus astitit Apollo pacem inter eos concilians. Ei autem restitit gentilium in pugna antesignanus, qui erat uir grauis et seuus; affirmabat autem et dicebat se non esse daturum pacem usque ad mortem. Is autem ei dicit: Atque adeo tibi fiat quod elegisti, nullus enim preter te occidetur. Tibi autem mortuo non erit terra sepulcrum, 750 sed uentres ferarum et uulturum te implebuntur. Atque adeo oratio effectum protinus est sortita, cum ex utraque parte nullus sit interfectus preter antesignanum. Quem etiam cum in arena tumulassent, mane inuenerunt membra laniata ab hyenis et uulturibus. Illi autem cum uidissent  miraculum, et euentum eius quod dixerat, omnes Seruatori credentes eum predicabant prophetam.

Erat autem adhuc antea in montis spelunca sanctus Apollo, cum quinque aliis fratribus, qui primi fuerunt eius discipuli, cum recenter uenisset e solitudine. Cum autem aduentasset dies festus Pasche, et Dei cultum implessent, erant esuri ea que inueniebantur: erant autem aliquot sicci panes, et quedam olera reposita. Eis autem dixit Apollo: Si sumus fideles, o filii, et germani Christi filii, petat unusquisque uestrum a Deo id quod eius animo gratum est ad uescendum. Illi uero et uniuersum permiserunt, existimantes se esse indignos tali gratia. Cum leto autem uultu orasset, et omnes dixissent Amen, protinus noctu uenerunt in speluncam quidam  uiri penitus incogniti, qui dicebant se uenire a longinqua regione; et omnia ferebant, ea etiam de quibus ne auditione quidem acceperant, et que non nascuntur in Aegypto, horti fructus omnis generis, uuas et mala punica, et ficus et nuces, omnia intempestiue: quin etiam quosdam inuentos mellis fauos, et ornam recentis lactis, et nicolaos maximos, et panes mundos et calidos  e regione externa. li autem qui ea attulerant, cum solummodo tradidissent, tanquam missi a uiro magno et diuite, protinus propere recesserunt. Cum autem que erant esculenta percepissent, ea illis suffecerunt usque ad Pentecosten; adeo ut ipsi quoque mirarentur, et dicerent fuisse ea uere a Deo missa.

Quidam autem ex monachis rogabat Patrem ut statim  Deum pro ipso oraret, ut gratiam aliquam consequeretur. Cum ipse autem orasset, ei dabatur gratia humilitatis et mansuetudinis, adeo ut mirarentur omnes eum esse tam mansuetum. Has autem eius uirtutes narrarunt nobis qui cum ipso erant fratres, hec multis quoque attestantibus fratribus.

Etenim cum non multo ante tempore fuisset aliquando fames in Thebaide, qui autem ea loca accolebant populi audissent quod qui erant apud eum monachi preter spem omnem et opinionem quotidie alerentur, uno animo apud ipsum accesserant cum uxoribus et liberis, simul benedictionem petentes et alimentum Is autem nichil ueritus, ne cibus ei aliquando deesset, dabat omnibus uenientibus, unicuique quod in diem sufficeret. Relictis autem tribus  solis magnis sportis cum panibus, et fame inualescente, iubet sportas afferri in medium, quas ipso die erant esuri monachi; et audientibus omnibus fratribus et populi multitudine, dixit magna uoce: Non potens est manus Domini hec implere? Hec autem dicit Spiritus sanctus: Non deficiet panis ex his sportis, donec nouo frumento fuerimus satiati. Et affirmarunt omnes qui tunc aderant eis panes suffecisse quatuor menses. Similiter autem et in oleo et frumento; adeo ut ueniret satanas, et ei diceret: Num tu es Elias, aut alius ex prophetis et apostolis, quod hec facias? Is autem dixit ipsi: Quid enim? non homines sancti fuerunt apostoli et prophete, qui hec nobis tradiderunt? An tunc quidem  aderat Deus, nunc autem peregre est profectus? Potest autem Deus hec semper facere, et nichil erit quod ipse non possit. Si ergo Deus est bonus, cur tu malus? Quid uero non oportet nos quoque dicere ea que uidimus, nempe quod fratres ingrediebantur cum sportis, ad mensas panes afferentes, et cum comederent quingenti fratres ad satietatem, eas rursus plenas accipiebant?

Aliud quoque miraculum, quod uidentes obstupuimus, par est dicere. Cum enim ad eos uenissemus spatio trium dierum, cogniti sumus, procul uisi a fratribus, qui ex eo audierant de nostro ad eum aduentu: qui quidem propere accurrentes nobis uenerunt obuiam psallentes, est enim hic mos apud omnes monachos. Et cum proni in terram adorassent,  nos deosculati sunt, nos sibi inuicem ostendentes, et dicentes: Ecce uenerunt fratres, de quibus pater noster dixit tribus ante diebus, dicendo: Post tres dies uenient ad nos tres fratres, uenientes Ierosolymis. Et alii quidem nos deducebant, alii uero nos retro sequebantur, psallentes, donec prope ipsum uenimus. Cum autem audiisset pater Apollo uocem psallentium, uenit nobis obuiam, ut mos ei erat erga omnes fratres; et cum nos uidisset, adorauit primus se in terra extendens; et cum surrexisset, est osculatus; et postquam introduxisset, orauit, et pedes nostros manibus lauit propriis, et hortatus est ad refectionem. Hoc autem faciebat omnibus fratribus qui ad ipsum ueniebant. Qui enim cum ipso erant fratres, alimentum non prius accipiebant, quam Eucaristie  Christi communicassent: hoc autem faciebant hora nona diei. Deinde cum sic comedissent, sedebant audientes eum docentem omnia precepta, usque ad primum somnum. Illinc alii quidem ex ipsis secedebant in solitudinem, Scripturas tota 751 nocte memoriter expromentes; alii uero illic perseuerabant, assiduis hymnis Deum laudantes, ad diem usque: quos ego uidi his oculis, cum uespere hymnos cepissent, usque ad matutinum non cessasse a cantu. Multi certe ex iis hora nona solum descendebant de monte, et Eucaristiam sumentes, rursus adscendebant, contenti spiritali nutrimento usque ad aliam nonam. Hoc autem multi ex iis faciebant multos dies. Licebat autem eos uidere exsultantes in solitudine, adeo ut nullam eiusmodi aliam exultationem in terra uidere liceat, nec letitiam corporalem.  Neque enim erat inter eos aliquis mestus aut tristis; sed si quis uidebatur pre se ferre tristitiam, statim pater Apollo ex eo rogabat causam, et que erant in occulto uniuscuiusque cordis, renuntiabat. Dicebat autem: Non oportet esse tristes propter salutem, cum futuri simus heredes regni celorum. Tristes autem, inquit, erunt gentiles, flebunt Iudei, lugebunt peccatores; iusti autem letabuntur: et qui terrena quidem animo agitant, letantur in rebus terrenis; nos autem qui tanta spe digni sumus habiti, quomodo non letamur perpetuo? cum nobis Apostolus suadeat, ut semper letemur, et in omnibus gratias agamus . Quis autem dixerit eius  in sermone gratiam, et reliquas eius uirtutes, quas propter summum miraculum siluimus, auditas utique ex ipso et ex aliis?

Cum autem de exercitatione et uite instituto nobiscum sepe seorsum disseruisset, sepe etiam dixit de suscipiendis monachis, quod oportet adorare fratres aduenientes: Non enim ipsos, aiebat, sed Deum adorasti. uidisti enim, inquit, fratrem tuum? uidisti Dominum Deum tuum; et hoc, inquit, ab Abraham accepimus ; et quod oporteat, inquit, nonnunquam cogere fratres ad refectionem, a Lot accepimus, qui cegit angelos ; et quod oportet, si fieri potest, monachos quotidie communicare sacramentis. Qui enim se ab eis procul amouet, Deus quoque procul ab eo recedit. Qui  autem hoc facit assidue, assidue suscipit Seruatorem. Est enim, inquit, uox salutaris: Qui comedit carnem meam, et bibit meum sanguinem, manet in me, et ego in eo . Hoc confert monachis salutaris passionis commemorationem continenter facientibus, quotidie etiam se preparare, ut omni tempore digni sint qui suscipiant celestia sacramenta, quandoquidem sic quoque consequitur remissionem peccatorum. Catholica autem et generalia ieiunia non licet soluere sine ingenti necessitate; in quarta enim feria traditur Seruator, et in parasceue crucifigitur; qui ea ergo soluit, Seruatorem una tradit, et una crucifigit. Sed si ad uos ueniat frater qui opus habet ut reficiatur cum sit ieiunium, ipsi soli mensam apponite; sin autem nolit,  ne cogatis, habemus enim communem traditionem. Multum autem reprehendebat eos qui ferrum gestabant, et comam nutriebant. Hi enim, inquit, se ostentant et querunt placere hominibus, cum oporteat ipsos potius corpus soluere ieiuniis, et quod bonum est facere in occulto; ii uero non sic, sed se propalant omnibus. Et quid opus pluribus? Omnis enim eius doctrina est eius uite instituto similis, quam nec quis scribere potuerit nec dicere. Plurima ergo nobiscum seorsum, tota sepe hebdomada disserendo, tandem dimittens dixit: Habete pacem inter uos, neque separemini in uia.

Cum autem dixisset iis qui cum ipso erant fratribus, quisnam ex ipsis uellet nos deducere ad uisitandos alios Patres, sanctus Apollo, tribus uiris delectis qui ualerent et sermone et uite instituto,  erantque periti lingue Grece et Romane et Aegyptiace, cum eis nos dimittens, iussit eis ne nos prius relinquerent quam satisfactum esset nostro uidendorum Patrum desiderio: quos si quis uellet omnes uidere, ad eos aspiciendos tota uita non sufficeret. Cum nobis ergo benedixisset, amandauit, dicens: Benedicat uos Dominus ex Sion, et uideatis bona Ierusalem omnibus diebus uite uestre .

Nobis autem ambulantibus meridie per solitudinem, uidemus tractum magni draconis, qui tanquam trabes erat protractus per arenam: quem cum uidissemus, nos magnus timor inuasit. Qui autem nos ducebant fratres, hortati sunt ne timeremus,  sed essemus bono animo, et sequeremur draconis uestigium: uidebitis enim fidem nostram, cum ipsi simus eum manu nostra superaturi. Multos enim, inquiunt, et dracones et cerastas manu interfecimus, sicut scriptum est. In eis enim implebatur illud: Dedi uobis potestatem ambulandi super serpentes et scorpiones, et super omnem potestatem inimici . Nos autem qui ferebamur incredulitate, et qui maiori eramus affecti formidine, rogabamus eos ne iremus per uestigia draconis, sed recta uia. Unus autem frater ex ipsis, magna animi alacritate, cum nos eo in loco dimisisset, profectus est in solitudinem querens belluam. Quam cum inuenisset, non procul ab antro, magna uoce exclamabat draconem esse in spelunca; et uocabat ipsos,  ut ad se uenirent uisuri quid esset euenturum; et hortantibus nos aliis fratribus ne timeremus, cum magno metu abiimus uisuri belluam. Nobis autem repente occurrens frater 752 unus, manu nos traxit in suum monasterium, dicens nos non posse ferre impetum bellue, et maxime quod nondum uidissemus talem, se uero sepe uidisse ipsam belluam tam uasta magnitudine, ut que sit plus quam quindecim cubitorum. Cum nos ergo iussisset manere in loco, abiit ad fratrem, dicens ei ut recederet a cauerna; conabatur enim ille a loco non recedere, priusquam interfecisset draconem. Cui cum persuasisset, eum ducit ad nos increpantem modicam nostram fidem. Quiescentes autem apud illum fratrem, qui circiter unum milliare remotum habebat monasterium,  satis refecti sumus.



CAPUT LIII. uita abbatis Amun.

Ille autem nobis narrabat, in illo loco in quo ipse sedebat, fuisse uirum sanctum, cuius ipse fuit discipulus, nomine Amun , qui in illo loco plurimas fecit uirtutes; ad quem sepe latrones uenientes, accipiebant eius panem et alimenta. Hec ergo egre ferens, cum uno die egressus esset in solitudinem, adduxit secum duos magnos dracones, et iussit eis ut in eo loco manerent, et portam custodirent. Homicide autem cum pro more uenissent, et uidissent miraculum, pre stupore hiantes ceciderunt in faciem. Egressus autem inuenit eos mutos, et fere semimortuos; et  cum eos excitasset, probris eos affecit, dicens: uidete quantum estis bestiis agrestiores; nam iste quidem propter Deum nostre parent uoluntati, uos autem neque Deum timuistis, neque Christianorum estis reueriti religionem. Introductis autem eis in cellam, mensam apposuit, et monuit ut mores mutarent. Illi autem surgentes, protinus multis uisi sunt meliores; non multo post autem ipsi quoque uisi sunt eadem signa facere.

Aliquando autem, inquit, cum unus magnus draco propinquam uastaret regionem, et multa occideret animalia, quicunque habitabant iuxta solitudinem, omnes simul uenerunt ad Patrem, rogantes ut deleretur bellua ex eorum regione. Is autem eos ita  dimisit, ut qui eis tristitia affectis nichil prodesse posset. Mane autem surgens, uenit in eum locum quo transitura erat bellua: postquam autem ter flexit genua ad orationem, in ipsum ueniebat bellua, magno cum stridore grauem emittens anhelitum, et intumescens ac sibilans, tetrumque edens spiritum. Is autem nichil territus, ad draconem conuersus, dixit: uincet te iehsu Christus, Filius Dei uiui, qui est magnum cetum uicturus. Idque cum dixisset, protinus disruptus est draco, per os omne uirus euomens cum sanguine. Cum autem uenissent rustici postridie, et illud magnum uidissent miraculum, et non ferrent spiritum, in animal multam arenam congesserunt, Patre illic eis astante, ad draconem enim licet mortuum non audebant accedere.

 Puer autem, inquit, pascens cum repente uidisset adhuc uiuum draconem, statim emota mente fuit exanimatus; iacuit itaque puer nichil spirans in loco tota die in solitudine. Cum eum autem sui uespere inuenissent parum spirantem, totum inflatum ex ecstasi, deducunt ad patrem, ignorantes causam eius quod acciderat. Cum is autem orasset, et eum unxisset oleo, surrexit puer narrans id quod fuerat deprehensum. Qua re uir maxime motus, ad interimendum draconem est conuersus.



CAPUT LIu. uita abbatis Copre  presbyteri.

Erat autem illic quidam presbyter, qui monasterium prope habebat in solitudine, Copres nomine : uir sanctus, prope nonagenarius,  prepositus fratrum quinquaginta, qui ipse quoque plures faciebat uirtutes, morbis medens, et multas faciens curationes, et demones expellens, et res multas efficiens, atque adeo quasdam in nostris oculis. Is ergo postquam nos uidit salutauit, et pro nobis orauit, et postquam pedes nostros lauisset, sciscitatus est a nobis, quenam in mundo fierent; nos autem rogauimus, ut ipse nobis potius exponeret sui uite instituti uirtutes, et quo modo esset Deus ei dona largitus, et quanam ratione fuisset particeps eius gratie. Is autem nulla eo nomine elatus superbia, nobis suam uitam narrauit, et maiorum suorum qui ipsum superarunt, quorum ipse uite institutum est imitatus: Non est, inquit, o filii, quod a me fit admirabile, si conferatur cum iis que  in uita gesta sunt a Patribus nostris. Et cum narraret nobis Copres presbyter que recte et ex uirtute gesta fuerant a Patribus, unus ex fratribus nostris dormitans, ut qui iis que dicebantur fidem nequaquam haberet, uidet in eius manibus librum admirabilem, scriptum litteris aureis, et canum uirum astantem, et minaciter ei dicentem: Non audis attente lecturam, sed dormitas? Is autem conturbatus, nobis eum audientibus, statim quod audierat et uiderat Romane exposuit. Eo autem hec nobis adhuc dicente, uenit quidam rusticus habens calathum arene, qui exspectabat donec implesset narrationem: rogauimus autem nos presbyterum: Quid sibi uult rusticus cum arena? nobis respondit Pater, dicens:  Filloli mei, non oportebat me gloriari apud uos, neque ea enuntiare que gesta sunt a Patribus; ne mente elati amittamus 753 mercedem: propter studium autem uestrum et utilitatem, quod tam procul ad nos uenistis, non fraudabo uos utilitate; sed que per nos Seruator gessit, narrabo presentibus fratribus.

Sterilis erat ager qui est prope nos, et rustici qui ipsum possidebant, seminantes, uix semen duplicatum metebant; uermis enim nascens in spica, totam messem corrumpebat. Agricole autem catechismo a nobis instituti, et effecti Christiani, rogarunt nos ut oraremus pro messe. Dixi autem eis: Si habetis fidem in Deum, uel arena deserti fructum uobis afferet. Ii autem nichil cunctati, cum hac arena, que a  nobis calcatur, sinus implessent, attulerunt, rogantes ut benediceremus. Postquam autem sum precatus ut illis fieret secundum ipsorum fidem, ipsi eam cum frumento seminarunt in aruis suis; et repente eorum ager ita multiplicauit fructum, ut omnem superaret Aegyptum. Hoc ergo facere soliti, nobis quotannis exhibent molestiam. Unum autem, inquit, magnum miraculum prebuit mihi Deus multis presentibus. Cum enim in ciuitatem aliquando descendissem, inueni quemdam uirum Manicheum qui populos seduxerat; cum autem non possem ei publice persuadere, dixi conuersus ad multitudinem: Magnum rogum in platea accendite, et ingrediamur in flammam; et qui ex nobis illesus a flamma manserit, is habet bonam fidem. Postquam autem hoc factum  est, et turbe rogum cito accenderunt, ipsum mecum trahebant in ignem. Is autem dicit: Unusquisque seorsum ingrediatur, debesque primus ingredi qui iussisti. Cum autem in nomine Christi signatus essem ingressus, flamma in hanc et illam partem diuisa, me nulla affecit molestia, cum semihoram in ea essem moratus. Turbe autem uiso miraculo exclamarunt, et cogebant illum pyram peruadere, is autem nolebat, timore affectus. Cum eum autem accepissent populi, in medium protruserunt; et totus flamma ambustus, eiectus est e ciuitate, clamantibus populis: Planum uiuentem exurite. Me autem turbe accipientes, et laudibus prosequentes, deduxerunt in ecclesiam.

Cum autem ego aliquando per quoddam templum  transirem, quidam ex gentibus suis idolis sacrificabant. Dixi autem eis: Cur cum sitis participes rationis, sacrificatis iis que carent ratione: uosque estis de cetero iis magis expertes rationis? Illi autem, ut qui recte dixissem, me statim sunt secuti, credentes Seruatori.

Cum autem esset mihi aliquando hortus in agro propinquo, propter eam que ad nos ueniebat fraternitatem, et quidam pauper eum operaretur, ingressus est quidam gentilis, ut furaretur olera: ubi uero ea suffuratus recessisset, eaque tribus horis non potuisset coquere, sed mansissent in lebete qualia acceperat, utpote quod aqua minime calefieret, uir se colligens, accepta olera ad nos detulit, rogans ut sibi  condonaretur erratum, et ut fieret Christianus; quod etiam factum est. Erant autem hac ipsa hora hospites fratres qui ad nos uenerant: propter quos tempestiue admodum ad nos allata sunt olera. Que cum comedissemus, egimus Domino gratias, duplici accepta letitia, et ex salute hominis, et ex refectione fratrum



CAPUT Lu. uita abbatis Suri.

Abbas autem Surus, inquit, et Isaias , et Paulus sibi inuicem repente occurrerunt ad fluuium, uiri pii et egregii exercitatores, inuisuri magnum abbatem Anuph. Distabat autem eorum interuallum tribus mansionibus; et dicunt ad se inuicem: Ostendat unusquisque nostrum suum uite  institutum, et quemadmodum fuit in hac uita a Deo honoratus. Abbas autem Surus dixit eis: Peto a Deo donum, ut nos uirtute spiritus indefessi ad locum perueniamus; et cum ipse solum orasset, inuentum est protinus paratum nauigium, et uentus secundus, et momento temporis inuenti sunt in loco, cum aduerso flumine nauigassent.



CAPUT LuI. uita abbatis Isaie.

Isaias autem dicit eis: Et quid mirum, o amici, si uir nobis occurrerit, qui uitam narret uniuscuiusque ?



CAPUT LuII. uita abbatis Pauli.

Paulus autem dicit eis: Si Deus nobis reuelauerit  quod post tres dies assumit hominem? Cum autem paulo ulterius processissent, uir eis obuiam factus eos salutat; Paulus autem ei dicit: Dic nobis que recte gessisti; nam post crastinum diem abibis ad Deum .



CAPUT LuIII. uita abbatis Anuph  .

Dixit autem eis Anuph: Benedictus Deus, qui mihi hec quoque signauit, et uestrum uite institutum et aduentum . Cum autem dixisset que unusquisque eorum recte gesserat, exposuit deinceps, que ipse fecerat, dicens: Ex quo Seruatoris nomen professus sum in terra, ex ore meo non est egressum mendacium: humani cibi nichil sumpsi, me celesti alimento 754 alente quotidie angelo:  nullius alterius rei cupiditas in cor meum ascendit, preterquam Dei; nichil ex rebus terrenis occultauit mihi Deus, quod non significauerit et ostenderit mihi. Non interdiu somnum cepi, non noctu requieui, Deum querens: Una mihi semper adfuit angelus, mundi ostendens potestates; lumen cogitationis mee nunquam fuit exstinctum; omnem petitionem accepi a Deo protinus. uidi sepenumero Deo assistentes myriades angelorum, uidi choros iustorum, uidi martyrum congeriem, uidi monachorum uite institutionem; uidi opus autem omnium Deum laudantium. uidi Satanam igni traditum, uidi angelos eius punitos, uidi iustos letantes in eternum. Hec et multa alia narrans, tertio die tradit animam; eamque statim  suscipientes angeli et chori martyrum, in celos sustulerunt, ipsis uidentibus et hymnos audientibus.



CAPUT LIX. uita abbatis Hellenis  .

Quidam autem alius pater, qui uocabatur abbas Hellen , cum ab ineunte etate se fortiter exercuisset, sepenumero ignem gestabat in sinu, incitans eos qui prope erant fratres ad ostendenda signa, dicens eis: Si uos uere exercetis, uirtutis signa de cetero ostendite. Aliquando autem cum per se esset in solitudine, incessit eum mellis desiderium; cum uero illico fauos inuenisset sub petra, dixit: Recede a me intemperans cupiditas; scriptum est enim: Spiritu ambulate, et desiderium carnis non perficietis , eisque relictis abiit. Cum autem iam tres hebdomadas ieiunasset in  solitudine, inuentis qui disiecti erant fructibus, dixit: Non comedam, neque attingam aliquid ex iis, ne fratrem meum scandalizem, nempe meam animam; scriptum est enim: Non in alimento solum uiuit homo . Cum autem adhuc aliam ieiunasset hebdomadam, postea dormitauit; et ueniens angelus in somnis, ei dixit: Surge et tolle ea que inueniuntur, et comede. Is autem surrexit, et circumquaque aspiciens, uidet fontem in orbem herbas delicatas germinasse. Cum autem et potum sumpsisset, et comedisset olera, affirmabat nichil unquam sibi fuisse iucundius. Cum paruam autem speluncam in loco inuenisset, mansit illic paucos dies ieiunus. Ubi autem egebat alimento, orabat flexis genibus: ei autem protinus apponebantur esculenta omnia, et  panis calidus, et oliue, et uarii fructus.

Aliquando autem inuisit fratres suos; et cum eos multum monuisset, contendebat in desertum, afferens quedam ad usum necessaria. Cum autem uidisset quosdam onagros pascentes, ait ipsis: In nomine Iesu Christi, ueniat unus ex uobis, et suscipiat onus meum. Is autem statim ad ipsum accessit. Cum autem supellectilem ei imposuisset, et ei insedisset, uno die peruenit ad speluncam. In sole uero ab eo positis panibus et fructibus, cum ad ea uenissent fere, ut solent ad fontem, et panes solum tetigissent, mortue sunt.

Accessit autem aliquando ad quosdam monachos, cum esset dies Dominicus, et dixit eis: Cur hodie non egistis synaxim? Cum ii autem aperte dicerent: Eo  quod non uenerit presbyter, dixit eis: Ego ibo et eum uocabo. Ii autem dixerunt, non posse aliquem transmittere alueum propter altitudinem. Quinetiam dicebant eo in loco esse belluam maximam, nempe crocodilum, qui multos homines consumpserat. Is autem non cunctatus, statim surgens profectus est ad uadum: quem cum bellua statim tergo excepisset, ad partem ripe ulterioris transuexit. Cum autem in agro inuenisset presbyterum, rogauit ne despiceret fraternitatem. Ille autem eum uidens multis consutis pannis obsitum, rogauit undenam pannum habuisset, dicens: Habes uestem anime pulcherrimam, o frater; eiusque humilitatem et frugalitatem  admiratus, eum secutus est abeuntem ad fluuium. Cum autem qua transueherentur cymbam non inuenissent, uocem emisit abbas Hellen, aduocans crocodilum. Is autem ei statim obediens aderat, tergum substernens: rogauit autem presbyterum ut cum eo ascenderet; is uero timore affectus, cum uidisset belluam, retrocessit. Cum autem eum teneret admiratio, et eos qui trans fluuium habitabant fratres, uidentes eum cum bellua transmittentem alueum, ille ascendens in terram, una secum attraxit belluam, dicens, melius esse ei ut moreretur, quam interemptarum animarum acquireret supplicium. Ea autem cadens, protinus est mortua.

Tres autem dies permanens apud fratres, sedebat, docens eos precepta, et que erant occulta uniuscuiusque  consilia aperte enuntians: hunc quidem dicens uexari a fornicatione, illum uero a uana gloria, alium a deliciis, alium ab ira, et alium quidem pronuntiabat esse mitem, alium uero pacificum: illorum quidem uitia, horum uero uirtutes arguens. Hec autem audientes, mirabantur dicendo reuera ita esse. Eis autem dixit: Parate nobis olera, hodie enim ad nos uenient plures fratres. Cum illi autem adhuc pararent, superuenientes fratres se inuicem salutarunt.

Rogauit autem eum quidam ex fratribus, uolens una cum eo degere in deserto. Eo autem 755 dicente non posse illum sustinere tentationes demonum, is contentiosius se omnia toleraturum asseuerauit. Cum eum autem excepisset, iussit habitare in alia spelunca.  Ad eum autem noctu aduentantes demones, eum suffocare aggrediebantur, cum eum primum turpibus perturbassent cogitationibus. Ille autem excurrens renuntiauit abbati Helleni que euenerant. Ipse autem cum loco figuram impressisset, iussit eum deinde manere secure. Cum autem aliquando panes ei defecissent in spelunca, aduentans angelus in figura fratris ei attulit nutrimentum.

Rursus autem ipsum aliquando querentes fratres decem numero, errabant per solitudinem, septimo iam die ieiuni permanentes; cum uero eos inuenisset, iussit in spelunca quiescere, illi uero eum uictus admonuerunt. Ille qui nichil habebat quod eis apponeret, dixit eis: Potens est Deus mensam parare in deserto. Statim autem quidam adolescens de pontone ipsis  orantibus pulsauit fores. Cum autem aperuisset, uiderunt adolescentem habentem magnam sportam panis et oliuarum. Iis autem susceptis, comederunt, Deo agentes gratias, cum adolescens statim euanuisset. Hec et alia multa miracula cum nobis narrasset Pater Copres, nosque benigne et humaniter tractasset, induxit in suum hortum, ostendens nobis palmas, et alias arbores frugiferas quas ipse plantauit in solitudine, admonitus a fide rusticorum, quibus dixit: Potest desertum fructus producere iis qui fidem habent in Deum. Postquam enim uidi, aiebat eos qui arenam seminauerant, et eorum agrum fructum tulisse, ipse quoque idem aggressus, idem sum consecutus.



CAPUT LX. uita abbatis Appelle  .


uidimus autem alium quoque presbyterum in partibus superioris regionis, Appellem nomine , uirum iustum, qui fabrice erarie artem primum tractauit, et exinde conuersus est ad exercitationem. Is cum ad eum uenisset diabolus in figura muliebri, quo tempore ad usum monachorum quedam tractabat fabrilia; ferrea lamina ex igne rapta, idque manu propter festinationem, totum eius uultum et corpus combussit, eamque audierunt fratres ululantem in cella. Ab eo tempore uir ille semper manu tenebat ferrum ignitum, nec ledebatur. Is cum nos benigne et humaniter accepisset, narrauit nobis de uiris preclaris et Deo dignis qui cum eo fuerant, et  erant adhuc superstites.



CAPUT LXI. uita alterius Ioannis  .

Est, inquit, in hac solitudine frater noster, nomine Ioannes , alterius quidem iam etatis, omnes autem monachos superans uirtutibus: quem nemo potest cito inuenire, quod semper in solitudinibus locum loco commutet. Is primum stans tres annos sub quadam rupe, orans perpetuo, non sedens omnino, non dormiens, nisi quantum somni stans suffurabatur, et Dominica solum sumens Eucaristiam, afferente ei presbytero, nichil aliud comedebat. Atque adeo cum quodam die se Satanas transfigurasset in presbyterum, ad eum abibat celerius, pre se ferens se ei uelle dare Eucaristiam. Cum  eum autem agnouisset beatus Ioannes, dixit ei: O omnis fraudis et malitie pater, inimice omnis iustitie, non cessabis decipere animas Christianorum, sed audes sanctis insultare Sacramentis? Is autem ipsi respondit: Parum abfuit quin te deiectum lucrifecerim; nam sic quoque seduxi quemdam ex tuis fratribus, et mente motum deduxi ad insaniam. Pro quo cum multi iusti multum rogassent, uix potuerunt efficere ut esset sane mentis. Hecque cum dixisset demon, ab eo recessit.

Cum autem essent disrupti eius pedes ex eo quod tanto tempore stetisset immobilis, et exiret sanies, adueniens angelus, tetigit eius corpus, dicens: Christus erit tibi uerus cibus, et sanctus Spiritus uerus potus, interim autem tibi sufficit spiritale nutrimentum,  ne repletus euomas. Et cum eum curasset, dimouit a loco. Deinceps autem uitam egit in solitudine, circumiens, et herbis uescens: Dominica autem inueniebatur in eodem loco sumens Communionem. Cum paucos autem palme ramos petisset a presbytero, efficiebat cingula animalibus. Cum uero uellet quidam claudus ad eum uenire ut curaretur, et asinum solummodo inscendisset, ubi primum eius pedes tetigere cingulum quod fuerat a sancto uiro factum, fuit illico curatus. Alias autem egrotis mittebat eulogias  , et a morbis liberabantur protinus. Porro autem reuelabatur de eius monasteriis, quod quidam ex iis qui sunt in ipsis, uitam non recte instituunt, et per presbyterum ad cunctos scribit epistolas, quod illi  quidem sunt otio dediti, hi uero contendunt ad uirtutem, et inuenta est sic se habere ueritas. Scribit autem ad eorum quoque Patres, quod quidam ex his sunt de fratrum salute minus solliciti, alii uero eos quantum satis est hortantur, annuntiauitque utrorumque honores et supplicia. Et rursus alios quoque prouocans ad statum perfectiorem, admonebat ut a sensilibus se 756 transferrent ad ea que percipiuntur intelligentia. Tempus est enim, inquit, deinceps tale uite ostendere institutum. Non debemus enim, inquit, omni tempore permanere pueri et infantes, sed iam nos perfectioribus applicare cogitationibus, et magni et excelsi animi uirtutem attingere, et ceteras maximas uirtutes aggredi. Hec et complura alia nobis Pater de Patre narrabat, que quidem, propterea  quod excedant miraculi modum, omnia non scripsimus; non quod non sint uera, sed propter incredulitatem aliquorum. Nos autem satis de his certiores facti sumus, cum multi et magni uiri ea nobis narrauerint, qui suis uiderunt oculis.



CAPUT LXII. De abbate Paphnutio  .

uidimus autem locum quoque Paphnutii anachorete, uiri magni et uirtute prediti, qui haud ita multo abhinc tempore consummatus est in regione que est circa Heracleotas Thebaidis; de quo multi multa narrarunt .



CAPUT LXIII. De Tibicine.

Is enim post multam exercitationem Deum rogauit  ut ei significaretur cuinam ex iis sanctis qui se recte gesserunt esset similis . Angelus autem apparens ei dixit: Es similis tibicini qui degit in hac ciuitate. Is autem studiose ad eum profectus, eius uite institutum ab eo est sciscitatus, et omnia eius uite facta est perscrutatus. Is autem ei dixit id quod etiam erat uerum, se esse peccatorem, et ebriosum, et scortatorem; haud ita longo autem abhinc tempore, se ex arte latrocinandi eo contulisse. Cum autem accurate examinaretur quidnam unquam recte ab eo gestum esset, dixit se nullius rei honeste sibi esse conscium, nisi quod cum aliquando latronis uitam ageret, Christi uirginem, cui erat a latronibus uitium afferendum, liberauerit, et noctu ad uicum usque reduxerit. Rursus autem, inquit, inueni aliquando  formosam mulierem errantem in solitudine, fugatam ab apparitoribus et curialibus presidis et senatorum, propter publicum mariti debitum, et errorem suum deflentem. Sciscitatus sum autem ex ea causam fletus. Illa autem dixit: Ne me roges, domine, nec miseram examines; sed tanquam ancillam tuam abducas quo uelis. Nam cum maritus tempore biennii ob debitum publicum trecentorum aureorum sepe fuerit flagellatus, et in carcere inclusus, et tres mihi karissimi filii uenditi fuerint, ego recedo fugitiua, locum loco commutans: nunc autem etiam errans per solitudinem, sepe inuenta, et assidue flagellata, iam tres dies permansi ieiuna in solitudine. Ego autem eius sum misertus, inquit latro; et cum  eam deduxissem in speluncam, dedi ei trecentos aureos, et deduxi eam usque ad ciuitatem, et eius maritum liberaui cum liberis, citra ullum probrum et contumeliam. Cui respondit Paphnutius: Ego quidem nullius rei talis mihi sum conscius, in exercitatione autem omnino audiisti me esse celebrem; non enim uitam traduxi in otio. Mihi ergo Deus de te reuelauit, te rebus gestis nichilo me esse inferiorem; si ergo, o frater, non parua a Deitate tui habetur ratio, ne tuam animam temere neglexeris. Is autem statim proiectis quos habuit in manibus tibiis, et lyre musice harmonia in spiritalem traducta melodiam, uirum secutus est in desertum. Cum autem tribus annis se pro uiribus exercuisset, et in hymnis et orationibus uite sue tempus peregisset, in celum iter direxit, et  cum choris angelorum et iustorum ordinibus connumeratus, requieuit.



CAPUT LXIu. De Protocomite.

Ubi ergo illum qui se exercuerat uirtutibus, prius ad Deum misit, maiori et accuratiori uite instituto, quam prius esset, sibi imposito, rogauit Deum ut sibi significaretur cuinam ex sanctis esset similis; et rursus uox diuina ad eum facta est, dicens: Es similis uicini pagi protocomiti . Is autem ad eum abiit celerrime; et cum ipse pulsasset ostium, processit ille, ut ei mos erat, ad accipiendum hospitem. Et cum pedes eius lauisset, et mensam apposuisset, hortatus est ut uesceretur. Cum autem facta eius sciscitaretur, et ei diceret: Narra mihi, o  homo, institutum uite tue; multis enim monachis, ut mihi Deus ostendit, euasisti superior, ille dixit se esse peccatorem et indignum nomine monachorum. Cum autem instaret percontari, homo respondit, dicens: Non habeo quidem necesse narrare ea que a me facta sunt; sed quoniam dicis te a Deo uenisse, que mihi adsunt referam. Iam agitur trigesimus annus, ex quo me a mea uxore separaui, cum tribus annis solum cum ea habuissem consuetudinem, et tres ex ea filios suscepissem, qui etiam mihi ad meos usus inseruiunt; hospitalitatem autem nunquam intermisi usque in hodiernum diem: non gloriatur aliquis ex comitibus se hospitem ante me excepisse. Non egressus est pauper nec hospes ex mea aula uacuis manibus, qui non prius rationi conueniente  esset uiatico sustentatus. Non adspexi preteriens pauperem infortunio affectum, cui non suppeditarim quod satis fuit solatii. Non accepi personam filii mei in iudicio, non ingressi sunt in domum meam 757 fructus alieni, non fuit lis aliqua quam non composuerim et pacificauerim, non increpauit aliquis meos filios quod se inhoneste gererent, non tetigerunt fructus alienos mei greges, non seminaui primus agros meos, sed cum eos omnibus proposuissem communes, colligebam ea que erant reliqua. Non concessi ut pauper opprimeretur a potentia diuitis, non affeci aliquem molestia in uita mea, nunquam malum iudicium protuli in aliquem. Hec a me esse facta Deo uolente mihi sum conscius. Cum autem  uiri uirtutes audiisset Paphnutius, eius caput osculatus est, dicens: benedicat te Dominus ex Sion; et uideas bona Ierusalem omnibus diebus uite tue . In iis enim te recte gessisti: unum autem tibi restat quod est caput uirtutum, nempe Dei omni ex parte sapiens cognitio, quam non poteris sine labore consequi, nisi cum teipsum a mundo abnegaris, crucem accipias, et sequaris Seruatorem. Is autem ubi hec audiit, statim nec suis quidem ualere iussis, uirum secutus est in montem. Et cum uenissent ad fluuium, scapha non inuenta iussit Paphutius eum flumen traiicere pedibus, quod propter altitudinem nemo illo tempore pedibus traiecerat. Cum autem transiissent, et eis peruenisset aqua usque ad cingulum, constituit eum in quodam loco. Cum se autem  separasset, Deum rogauit ut eiusmodi hominibus uideretur prestantior. Non multo autem interiecto tempore, uidit uiri animam assumi ab angelis Deum laudantibus et dicentibus: Beatus quem elegisti et assumpsisti: habitabit in atriis tuis . Et rursus iustis respondentibus et dicentibus: Pax multa diligentibus legem tuam, et non est eis scandalum . Et tunc cognouit uirum esse mortuum.



CAPUT LXu. De Mercatore  .

Cum autem perseueraret abbas Paphnutius Deum uenerari precibus, et multiplicare ieiunia, rursus orauit ut sibi ostenderetur cuinam esset similis . Dicit ei rursus uox diuina: Similis es  mercatori querenti bonas margaritas; sed surge deinceps, et ne cunctare; tibi enim occurret uir cui es assimilatus. Cum ille autem descendisset, uidit uirum quemdam mercatorem Alexandrinum, pium et Christi amantem, uicies mille aureis negotiantem, cum centum nauibus descendentem ex superiore Thebaide, qui omnes suas facultates et merces distribuerat pauperibus. Is cum suis filiis decem saccos leguminum ad eum afferebat. Et quid hec, o amice? ei dixit Paphnutius. Is autem dixit ipsi: Sunt fructus mee mercature, qui Deo offeruntur ad iustam refectionem. Quid autem hec, inquit ipsi Paphnutius, et tu nostro nomine non frueris? Is autem confessus est se ad id studiose contendere. Ei respondit Paphnutius: Quousque ergo tu terrenam exerces negotiationem, nec  celestia attingis mercimonia? Sed hec quidem es aliis dimissurus; tu uero iis te adiungens que sunt maxime opportuna, sequere Seruatorem, ad eum uenturus paulo post. Is uero nichil differens, iussit filios suos reliqua diuidere pauperibus; ipse autem cum in montem ascendisset, et seipsum in eo loco inclusisset, ubi duo priores consummati fuerant, perseuerabat in orationibus. Paruo autem elapso tempore, relicto corpore, factus est ciuis celestis. Postquam autem eum quoque premisit in celos, ipse etiam despondit animum, ut qui se non posset amplius exercere. Assistens autem angelus ei dixit: Huc deinceps accede, ueni tu quoque, o beate, in eterna Dei tabernacula, uenerunt enim prophete te in suos choros  accepturi. Hoc autem non tibi prius declaraui, ne si fuisses elatus, de tuis detraheretur meritis. Cum ergo uno solo die superuixisset, et per reuelationem ad eum uenissent quidam presbyteri, omnibus illis narratis, tradidit animam. Aperte autem uidentes presbyteri eum assumi in choris iustorum et angelorum, Deum laudabant.



CAPUT LXuI. uita abbatis Apollonii  .

Fuit in Thebaide quidam monachus, nomine Apollonius . Is plurimas ostendit uirtutes et facta egregia, dignus quoque fuit habitus dono doctrine supra multos qui tunc fuere insignes uirtutibus. Is in tempore persecutionis addens animum Christi confessoribus, multos effecit martyres. Porro autem ipse quoque comprehensus custodiebatur  in carcere; ad quem ueniebant qui ex gentibus erant nequiores, et cum eo disputabant, incessebantque maledictis, et irridebant.



CAPUT LXuI. De Philemone  martyre et iis qui cum ipso fuere martyribus.

Erat autem quidam ex ipsis choraules, uir nequitiis famosus, qui accedens eum appetebat contumeliis, dicens eum impium et impostorem, et planum, et qui ab omnibus habebatur odio, et qui debebat mori citius . Cui dicit Apollonius: Miserebitur tui Dominus, o homo, et eorum que dicta sunt nichil tibi reputetur ad peccatum. Hec autem cum audiisset ille choraules, Philemon nomine,  mordebatur animo, a uerbis eius compunctus. Statim autem ad tribunal profectus, coram iudice se sistit, et ei dicit, populo presente: Iniuste facis, o iudex, qui 758 uiros pios et nulli culpe affines punis; nichil enim mali faciunt nec dicunt Christiani. Ille autem cum ipse hec diceret, in principio quidem existimabat eum loqui ironice et ludificari; postquam autem eum uidit persistere: Insanis, inquit, o homo, et mens tibi repente est emota. Ille autem: Non insanio, inquit, o iudex iniustissime, sum enim Christianus. Is autem multis blanditiis una cum turba ei conabatur persuadere: postquam autem uidit immobilem, ei omne genus tormenta adhibuit. Cum autem rapuisset Apollonium, et multis eum affecisset contumeliis, ipsum torquebat tanquam planum. Apollonius  autem ei dixit: Optarem, o iudex, ut tu et omnes presentes hunc meum errorem sequeremini. Is autem eo hec dicente, iussit ambos igni tradi, toto inspiciente populo. Cum autem in flamma essent presente iudice, uocem ad Deum emittit beatus Apollonius, toto populo audiente et iudice: Ne tradas. Domine, bestiis animam confitentem tibi, sed teipsum nobis aperte ostende . Nubes autem roscida et lucida adueniens, uiros texit, igne exstincto. Admirate autem turbe et ipse iudex, clamabant: Unus est Deus Christianorum; maleficus uero quispiam hec renuntiat prefecto Alexandrie. Qui cum crudeles quosdam et immanes elegisset protectores et apparitores, eos misit ut uinctos adducerent iudicem  et Philemonem. Ducebatur ergo una cum eis Apollonius, et quidam alii confessores. Cum omnes autem iter ingrederentur, eum inuasit gratia, et cepit docere milites. Ubi autem ipsi quoque compuncti crediderunt Seruatori, erant omnes uno animo uincti. Quos omnes cum uidisset prefectus a fide non posse dimoueri, iussit proiici in profundum maris: hoc autem fuit eis signum baptismatis. Cum eos autem sui inuenissent disiectos in littore, fecerunt omnibus edem unam, ubi nunc multe uirtutes peraguntur. Tanta autem fuit uiri gratia, ut de iis que esset precatus, statim exaudiretur, eum sic honorante Seruatore. Quem etiam nos in martyrio  precati, uidimus cum iis qui cum ipso fuerunt martyrio affecti, et Deum adorantes, eorum tabernacula  salutauimus  in Thebaide.



CAPUT LXuIII. uita abbatis Dioscuri  presbyteri.

uidimus autem alium quoque presbyterum in Thebaide, nomine Dioscurum, Patrem centum monachorum . Qui cum ad Dei gratiam essent accessuri, dicebat eis: uidete ne qui noctu phantasiam habuit mulieris, audeat accedere ad sancta Sacramenta. Ne quis ex uobis uisis et phantasiis pulsus somniauerit. Nam qui absque phantasiis fiunt fluxus seminis, casu fiunt; nec ex uniuscuiusque libero animi arbitrio insunt, sed absque uoluntate; procedunt enim ex natura, et ex redundanti materia excernuntur, quocirca nec sunt peccato obnoxii: uisa autem ac phantasie procedunt ex libera eligendi  uoluntate, et sunt argumentum mali animi. Oportet autem, inquit, monachum transilire etiam legem nature; corpus autem liquare, nec inueniri in ullo inquinamento carnis, sed carnem macerare, et non concedere ut in ipsa redundet materia. Conamini ergo illam exhaurire frequentibus et prolixis ieiuniis; sin minus autem, nos ad appetitiones et desideria incitant. Non oportet autem monachum attingere appetitiones animi. In quo enim differet a mundanis, quos sepe uidemus abstinere a uoluptatibus propter sanitatem corporis, aut propter aliquas alias causas a ratione minime alienas? quanto autem magis, inquit, monacho curanda est anime sanitas et spiritus!



CAPUT LXIX. Nitrienses  Anachorete.

 Deuenimus quoque ad Nitrienses, ubi multos et magnos uidimus anachoretas; partim quidem indigenas, partim uero etiam hospites, qui se inuicem superabant uirtutibus, et magno studio se exercebant, et in uita se inuicem contendebant superare . Et alii quidem ex ipsis uersabantur in contemplatione, alii uero in actione. Cum uidissent autem aliqui ex ipsis nos procul uenientes, aliqui quidem nobis cum aqua occurrerunt; et alii quidem pedes nostros lauabant, alii uero uestes mundabant, alii uero ad cibum inuitabant, alii autem ad contemplationem et Dei cognitionem, et quod unusquisque ex iis poterat, in eo studebat nos iuuare. Et quid dixerit quispiam omnes eorum uirtutes, cum nichil possit  dicere pro dignitate? Habitant itaque locum desertum, et habent cellas magno inter se interuallo disiunctas, ut nullus possit procul agnosci ab altero, neque cito uideri, nec uox audiri; sed degunt in multa quiete, unusquisque per se inclusus. Solum autem Sabbato et Dominico congregantur in ecclesiis, et se inuicem excipiunt. Multi autem ex iis sepe etiam quatuor dies inueniuntur in cellis, eo quod se inuicem non uideant, preterquam in collecta. Et alii quidem ex his ueniebant ad collectam a tertio et quarto lapide, tam longe sunt remoti a se inuicem. Tantam autem habent inter se caritatem, etiam supra reliquam fraternitatem, ut 759 multis qui cum ipsis salui esse uoluerint, unusquisque studeat suam cellam eis dare ad se reficiendum.



CAPUT LXX. De Abbate Ammonio  et iis qui erant cum ipso.


uidimus autem Patrem quoque eorum qui illic erant, nomine Ammonium, habentem eximias cellas, et atrium, et puteum, et reliqua necessaria. Cum autem ad eum uenisset quidam frater qui uolebat saluus fieri, et ei diceret ut ipsi inueniret cellam ad habitandum, illico egressus, precepit ei ne egrederetur e cellis, donec ipsi inuenisset aptum habitaculum; et cum ipsi reliquisset omnia que habebat, cum ipsis cellis, seipsum inclusit in paruam cellam. Quod si plures erant qui conueniebant uolentes salui fieri, congregabat uniuersam fraternitatem, et illo quidem tradente lateres, hoc uero aquam, perficiebantur celle in uno die. Eos autem qui erant habitaturi in  cellis, in ecclesiam uocabant ad conuiuia; dumque illi se recreant et exhilarant, unusquisque cum e sua cella ouillam suam pellem aut sportam pane uel ceteris implesset necessariis, deferebant ad nouas cellas, ut nulli nota esset uniuscuiusque oblatio. Noctu autem uenientes habitaturi suas cellas, repente inueniebant omnia necessaria. Multi autem ex ipsis neque panem comedebant nec fructus, sed solum intyba agrestia. Quidam autem ex ipsis tota nocte non dormiebant; sed sedentes uel stantes usque ad mane, perseuerabant in oratione.



CAPUT LXXI. uita abbatis Isidori  et eorum qui erant cum ipso.

uidimus autem in Thebaide monasterium cuiusdam magni Isidori, quod intus habebat mille monachos  . Habebat autem intus puteos et hortos, et quecunque suntad usum necessaria, nemine egrediente extra monasterium: sed erat presbyter ianitor, qui nullum permittebat egredi, neque alium ingredi, preterquam si quis uellet usque ad mortem illic permanere nusquam progrediens. Porro autem eos qui portam ingrediebantur in paruo habitaculo excipiebat hospitio; et cum mane dedisset eulogias, in pace deducebat. Duo autem ex ipsis presbyteri solum exibant opera fratrum administrantes, et referebant ea que erant ipsis ad usum necessaria. Dixit autem mihi is qui portam custodiebat presbyter, eos qui intus sunt sanctos esse tales, ut possint omnes signa efficere; et neminem ante decessum in morbum incidere; sed  quando uniuscuiusque uenisset translatio, id omnibus prius significantem et se reclinantem, dormire



CAPUT LXXII. uita abbatis Ammona  presbyteri.

Est autem alia quoque solitudo in Aegypto, maritima quidem, sed difficillima, in qua multi et magni habitant anachorete, que est prope urbem Diolcon . uidimus autem illic presbyterum uirum sanctum et ualde humilem, et assidue uidentem uisiones, nomine Ammonam. Is aliquando offerens Deo sacrificium  , uidet angelum stantem a dextris altaris, et notantem fratres accedentes ad gratiam, et scribentem in libro eorum nomina. Cum autem non adfuissent aliqui in synaxi, uidit deleri eorum nomina, qui post tres  dies sunt mortui. Eum sepe torquentes demones in tantam adduxerunt imbecillitatem, ut non posset ipse stare ad aram, nec offerre: angelus autem ueniens, eius manu apprehensa, protinus eum confirmauit, et sanum ad aram statuit. Cuius tormenta cum uidissent fratres, obstupuerunt.



CAPUT LXXIII. De abbate Ioanne  .

uidimus autem alium quoque in Diolco, Ioannem nomine , patrem monasteriorum, qui ipse quoque multam habebat gratiam, et Abrahe habitum, et barbam Aaron. Efficiebat autem uirtutes atque curationes, ut qui multos curauit paralyticos et podagra laborantes.



CAPUT LXXIu. uita abbatis Pityrionis et  eorum qui cum ipse erant.


uidimus autem in Thebaide altum montem fluuio imminentem, ualde terribilem et precipitem, et monachos illic uiuentes in speluncis . Eorum autem pater erat nomine Pityrion, qui fuit unus ex discipulis Antonii, et tertius qui illum locum excepit; qui quidem multas uirtutes efficiebat, et efficaciter spiritus expellebat. Cum enim successisset Antonio et eius discipulo Ammone, merito etiam successit hereditati donorum: qui multos quidem alios quoque apud nos habuit sermones, quin etiam de discretione spirituum accurate disseruit, dicens esse aliquos demones qui sequuntur animi motus, et nostras affectiones ad malum sepe conuertunt. Quisquis  ergo, o filii, dicebat is nobis, uult exigere demones, prius in seruitutem redigat affectiones animi; qualem enim quis superarit affectionem, eius quoque expellit demonem. Oportet autem uos paulatim uincere affectiones, ut earum expellatis demones. Sequitur gulam demon. Si quis ergo gulam superauerit, expellit 760 eius demonem. Is autem comedebat bis in hebdomada, Dominica et quinta feria, paruam pultem ex farina  ; nec poterat aliquid aliud sumere, propterea quod suum habitum ita formasset.



CAPUT LXXu. uita Eulogii  presbyteri.

uidimus autem alium quoque presbyterum, nomine Eulogium, qui in offerendis Deo donis tantam accepit  gratiam cognitionis, ut unuscuiusque ex iis qui accedebant monachis mentem cognosceret . Is cum sepe uidisset aliquos monachos ad aram accessuros, eos retinuit, dicens: Quomodo audetis ad sancta accedere sacramenta, cum habeatis malas cogitationes? Et tu quidem hac nocte animo uersasti turpem fornicationis cogitationem; alius autem in animo suo reputauit, dicens nichil referre an peccator an iustus accedat ad Dei gratiam; alius autem de dono dubitauit, dicens: Nunquid me accedentem sanctificabit? Parum ergo secedite a sanctis sacramentis, et ex animo agite penitentiam, ut sit uobis remissio peccatorum, et sitis digni Christi communione. Nisi enim primum mundaueritis cogitationes, non poteritis ad Christi gratiam accedere.



CAPUT LXXuI. uita Serapionis  presbyteri.


uidimus uero etiam in partibus Arsenoite presbyterum quemdam, nomine Serapionem , Patrem multorum monasteriorum, et qui preest multe fraternitati, ut qui sint decies mille numero, magnamque per fratres exsequitur dispensationem, cum omnes simul, tempore messis, omnes suos fructus ad ipsum afferant, quos pro messis mercede acceperunt, unusquisque frumenti annuas duodecim artabas  , qui sunt ueluti quadraginta qui apud nos dicuntur modii; et ea ad ministerium pauperum per se dispensat, adeo ut deinceps in ea que est circumcirca regione nullus sit pauper, sed etiam mittat ad eos qui sunt Alexandrie pauperes. Sed neque  predicti Patres per totam Aegyptum unquam neglexerunt hanc administrationem; sed ex laboribus fraternitatis, nauigia plena frumento et uestimentis pauperibus miserunt Alexandriam, propterea quod rari essent apud ipsos qui egerent.



CAPUT LXXuII. uita abbatis Posidonii.

Posidonii Thebani multa quidem sunt, eaque narratu difficilia, quemadmodum erat mitis, et in se exercendo acerrimus, et quanta fuerit in eo innocentia. Nescio an ullum talem conuenerim. uixi enim cum eo anno uno in Bethleem, quando sedit ultra Pemenium  , et multas uidi eius uirtutes; atque inter cetera ipse mihi quodam die narrauit: Cum habitarem, inquit, in loco Porphyrite anno uno, toto  anno nullum hominem conueni, non audiui sermocinationem, non panem gustaui, nisi si quando paucis uterer dactylis, et sicubi herbas inuenirem agrestes. Quo quidem tempore cum mei panes aliquando defecissent, egressus sum e spelunca, ut uenirem in orbem terre habitabilem, et cum toto die ambulassem, uix aberam a spelunca duo milliaria. Cum ergo circumspexissem, uideo equitem militis habitum pre se ferentem, habentem in capite galeam tiariferam; et cum coniectassem eum esse militem, profectusum usque ad speluncam, et inueni canistrum uua rum et ficuum nuper decerptarum: quem cum accepissem, letus ueni ad speluncam, habens duobus mensibus cibos illos ad meam refectionem.

 Hoc autem miraculum fecit beatus Posidonius in Bethleem. Quedam mulier grauida habebat spiritum immundum, et in ipso tempore quo erat paritura, laborabat in partu, ipsam conterente spiritu. Cum ergo a demone uexaretur mulier, aduenit eius maritus, et rogauit sanctum illum ut adesset: et nobis ingressis ad orandum, cum stetisset et precatus esset, post secundam genuflexionem, eiecit spiritum. Surgens autem dixit nobis: Orate, modo enim expellitur immundus spiritus. Oportet autem esse aliquod signum ut de eo fiamus certiores. Egrediens autem demon, diruit a fundamento totum aule parietem. Mulier autem sexennio non fuerat locuta; postquam autem egressus est demon, et peperit, et locuta est.



CAPUT LXXuIII. De Hieronymo  .


Huius sancti noui hanc quoque prophetiam; Hieronymus enim quidam presbyter habitabat in illis locis, qui in sermone Romano magna erat uirtute ornatus, et preclaro ingenio; sed tanta fuit eius inuidia, ut ab ea obrueretur uirtus doctrine. Cum ergo multis diebus cum eo uersatus esset sanctus Posidonius, dicit mihi in aurem:



CAPUT LXXIX. De Paula  .

Ingenua quidem Paula, que eius curam gerit, premorietur liberata ab eius inuidia. Ut autem arbitror, propter hunc uirum non habitabit uir sanctus in his locis, sed eius peruadet inuidia uel usque ad  proprium fratrem. Resque ita accidit.



CAPUT LXXX. De Oxyperentio.

Etenim beatum Oxyperentium Italum is hinc expulit.



CAPUT LXXXI. De Petro.

761 Et Petrum alium quemdam Aegyptium.



CAPUT LXXXII. De Simeone.

Et Simeonem, uiros admirabiles, quos ego adnotaui.

Narrauit mihi hic Posidonius continentissimus et uirtutis obseruantissimus, quod quadraginta abhinc annis panem non gustasset, neque accepte iniurie sit recordatus usque ad diei dimidium.

 Hec sunt certamina et signa preclari Christi athlete Posidonii, que fecit prouidentia eius que est omnium uirtutum maxima; et in his est insignis finis uite huius beati.



CAPUT LXXXIII. uita Serapionis  Sindonite.

Fuit alius quidam Serapion Sindonites , qui exercuit magnam possessionum et facultatum uacuitatem: quam ob causam et impassibilis uocabatur. Cum esset autem imperitus litterarum, memoriter dicebat omnes Scripturas. Et neque ob possessionum egestatem et Scripturarum meditationem potuit in cella  quiescere, non quod traheretur a terrena materia, sed quod apostolicam uitam sectabatur, orbem terre obiens exactissimam paupertatis uirtutem preseferebat, sic ut perfectam impassibilitatem hic sit assecutus. Natus enim erat hac natura; sunt enim naturarum, non substantiarum differentie . Narrabant itaque Patres, quod cum quemdam accepisset exercitatorem qui cum eo luderet, se in quadam urbe gentilibus uendidit histrionibus uiginti solidis  , et cum recondidisset solidos sub sigillo, eos apud se seruabat. Tandiu autem permansit et seruiit mimis qui eum emerant, donec eos fecit Christianos, et eos auulsit a theatro: preter panem et aquam nichil sumens, neque pre meditatione Scripturarum ore silens: longo autem tempore primus compunctus  est mimus, deinde mima, deinde uniuersa eorum familia. Dictum est autem quod quo tempore eum ignorabant, lauabat pedes amborum. Ambo ergo baptizati, a theatro recesserunt; et cum ad uitam honestam et piam processissent, uirum ualde reuerebantur. Ei itaque dicunt: Adesdum, frater, nos te liberabimus, quando quidem ipse nos liberasti a turpi seruitute. Dicit ergo eis: Quandoquidem Deus meus est operatus, et uos cooperati estis, et salua facta est uestra anima, uobis dicam mysterium actus.

Ego uestre anime misertus que in multo errore uersabatur, cum essem liber exercitator, genere Aegyptius, ea de causa meipsum uendidi, ut uos seruarem. Quoniam autem hoc fecit Deus, et per meam humilitatem salua euasit anima uestra, accipite aurum uestrum,  ut etiam aliis opem feram. Illi autem cum multum rogassent et affirmassent, dicendo: Te tanquam patrem et dominum habebimus, solum mane nobiscum; non potuerunt ei persuadere. Tunc dicunt ei: Da tu aurum pauperibus, nam id nobis fuit causa salutis. Ait illis: Date uos illud, quia uestrum est; ego enim alienas pecunias non do pauperibus. Tum illi cohortantur eum, dicentes: Sed saltem post annum nos inuisas. Et sic ab iis abiit.

Is frequentibus peregrinationibus peruenit in Greciam; et cum tribus diebus moratus esset Athenis, non fuit qui ei panem preberet; nam neque es ferebat, neque peram, non pellem ouillam, non uirgam, nichil horum, sed sola sindone amictus erat. Cum autem uenisset quartus dies, ualde esuriit; nichil enim  illo tempore gustauerat. Res est enim grauis fames inuoluntaria, que adiutricem habet incredulitatem. Et stans super tumulum ciuitatis, in quo congregabantur qui erant in dignitate  constituti in ciuitate, cepit uenementer et cum planctu lamentari, et clamare: uiri Athenienses, ferte opem. Ad quem accurrentes omnes qui pallium gestabant et byrrum  , dicunt ei: Quid habes, undenam es, et quid pateris? Is uero dicit ipsis: Genere quidem sum Aegyptius, monachus professione; ex quo autem absum a uera mea patria, incidi in tres feneratores: et duo quidem a me recesserunt exsoluto eis debito, cum non haberent de quo me accerserent; unus autem a me non discedit. Illi ergo studiose querentes  de feneratoribus ut eis satisfacerent, ipsum rogabant: Ubi sunt? quis est qui tibi exhibet molestiam? ostende nobis eum, ut tibi feramus auxilium. Tunc eis dicit: Molestiam mihi exhibuit auaritia, et gula, et fornicatio; et a duobus quidem sum liberatus, auaritia scilicet et fornicatione; neque enim aurum babeo, neque aliquid aliud possideo; non fruor deliciis que sunt nutrices huius morbi: quocirca nichil mihi exhibent amplius molestie. A gula autem non possum recedere; iam enim quatuor diebus nichil comedi, et mihi pergit uenter molestiam exhibere, querens consuetum debitum, sine quo non possum uiuere. Tunc quidam philosophi suspicati eum composita quedam et ficta narrare, dant ei solidum: quem acceptum posuit in officina panaria, et accepto pane recessit;  statim profectus a ciuitate, et in eam non reuersus amplius. Tunc cognouerunt philosophi eum uere fuisse uirtute preditum; et cum pistori dedissent pretium panis, acceperunt solidum.

Cum autem uenisset in loca Lacedemonis proxima, audiuit quemdam ex primis ciuitatis 762 esse Manicheum simul cum tota domo, alioqui uirum bonum. Hic optimus monachus huic rursus seipsum uendidit sicut in primo actu. Et cum intra duos annos ipsum abduxisset ab heresi et eius uxorem cum tota familia, adduxit in Ecclesiam. Tunc eum amantes, non amplius habebant tanquam seruum, sed plusquam germanum fratrem et patrem et magno honore afficiebant, et cum eo Deum laudabant.

Paulo post ubi eos pluribus cohortatus esset, illis  relictis spiritualis hic adamas Serapion, cum heris istis pretium suum persoluisset, seipsum coniecit in nauem tanquam Romam nauigaturum. Naute autem coniicientes eum uel intulisse sumptus, uel in auro habere quod expenderet, nichil aliud percontati eum exceperunt, alius alium existimans accepisse eius utensilia. Cum autem ipsi enauigassent, et abessent quingentis stadiis ab Alexandria, ceperunt uectores uesci circa occasum solis, cum naute prius comedissent. uiderunt autem eum primo die non comedere; et putauerunt causam esse nauigationem, similiter et secundo, et tertio, et quarto die; quinto autem die uident ipsum sedentem quietum, dum omnes comederent, et dicunt ei: Homo, cur non comedis? Is uero dicit eis: Quoniam non habeo quod edam. Cum  ergo inter se quesiuissent quis eius accepisset utensilia uel impensas, uidissent autem neminem accepisse  ceperunt cum eo contendere: Quomodo sic ingressus es absque impensis? quomodo dabis nobis naulum? quonam autem aleris? Is uero eis dicit: Ego nichil habeo; auferte me, et abiicite ubi inuenistis. Illi uero: Cur irasceris? ne si centum quidem aureos nobis dares, lubenter hoc faceremus, cum sit nobis uentus adeo secundus: scopum ergo urgeamus, peragentes que sunt nobis proposita. Sic fuit in naui, et eum aluerunt Romam usque. Cum autem Romam uenisset, curiose indagauit quis esset in ciuitate magnus exercitator aut exercitatrix.



CAPUT LXXXIu. uita abbatis Domnionis.


Inter quos incidit in quemdam Domnionem fortissimum atque abstinentissimum, Origenis discipulum, quem rumor erat multa miracula edidisse, et cuius lectus curauit egrotos post mortem.



CAPUT LXXXu. De uirgine silente.

Cum ergo in eum incidisset, et ex eo utilitatem accepisset , et ab eo didicisset quisnam esset illic alius exercitator aut exercitatrix, cognouit esse quamdam uirginem silentium agentem et quiescentem, que iam uiginti quinque annis in cella erat inclusa, et cum nemine unquam colloquebatur.  Cum autem eius domum didicisset, uenit, et dicit uetule que ei inseruiebat - Dic uirgini me necesse habere eam conuenire. Anus uero responsum reddidit illam ex multis annis neminem conuenisse. Tum ait illi: Dic ei ut conueniam illam, Deus enim me misit. At illa ne sic quidem acquieuit. Cum autem duos uel tres dies intermisisset, eam conuenit postea. Et ei dixit: quid sedes? Ea uero dicit ipsi: Non sedeo, sed ambulo. Is uero dicit: Quo ambulas? Illa uera dicit: Ad Deum. Is autem dicit: uiuisne, an es mortua? Illa uero ei dicit: Credo in Deum me esse mortuam mundo: Qui enim carne uiuit, non potest ad Deum ambulare. Is autem dicit ei: Ut me ergo certiorem reddas te esse mortuam mundo, fac quod facio. Ea illi dicit: Impera mihi que possunt  fieri, et faciam. Is autem dicit ei: Nihil est quod non possit mortuus, absque eo quod non potest esse impius. Tunc dicit ei: Descende, et progredere. Ea uero respondit: Iam agitur uigesimus quintus annus ex quo non sum progressa, et cur progrediar? Ei autem dicit: uah! nonne tu dixisti, mortua sum huic mundo? unde et manifestum est et mundum tibi mortuum esse. Si hoc quidem uerum est, et mortuus nichil sentit, idem est tibi progredi et non progredi; ergo progredere. Illa uero progressa est. Et postquam progressa fuit usque ad quamdam ecclesiam, ei dicit in ecclesia: Si uis ergo me certiorem reddere quod uere sis mortua, et non amplius uiuis placens hominibus, fac quod facio, et sciam te esse mortuam. Ei itaque dicit: Exuens sicut ego omnia uestimenta, ea  impone humeris, et transi mediam ciuitatem, me in hoc habitu preeunte [1 1Kb] . Illa uero ei dicit: Hac re minime honesta multos offendam, et poterunt dicere me esse emote mentis et demoniacam. Is autem dicit ei: Et quid tibi est cure, si dixerint te esse emote mentis et demoniacam? tu enim es eis mortua; mortuo uero non est cura, si quis ei uel detraxerit uel eum irriserit; nichil enim potest sentire. Tunc illa ei dicit: Dic si quid aliud uelis, neque enim ad hunc usque modum me uenisse glorior. Tunc ei dicit Serapion impassibilis: Ecce ergo, ne amplius te iactes et tibi placeas, tanquam omnibus magis pia et mundo mortua. Ego enim sum te magis mortuus; et re  ipsa ostendo me esse mortuum mundo, nam citra ullam animi perturbationem et pudorem hoc facio. Tunc cum eam ad humilitatem instituisset, et eius fregisset arrogantiam, recessit.

Sunt autem multa quoque alia magna et illustria facta istius Christi doctoris, uirtute 763 prediti, que pertinent ad impatibilitatem, que ex multis pauca selecta perscripsimus, ut ex iis puritas eius uite patefieret. Is decessit agens annum etatis sexagesimum, in locis desertis sepultus est.



CAPUT LXXXuI. De [2 1Kb] Euagrio  celebri diacono.

De Euagrio claro Christi diacono, qui uixit instar apostolorum, non est equum tacere; sed ea litteris mandare ad edificationem eorum qui sunt lecturi, et  ad bonitatis Seruatoris nostri gloriam equum arbitratus, ab alto expono, et quemadmodum uenerit ad institutum monasticum, et quomodo cum se digne exercuisset, moritur quinquaginta quatuor annos natus, in solitudine: qui, ut scriptum est, In breui consummatus, impleuit longa tempora . Fuit enim reuera eius anima grata Domino. Is genere quidem fuit Ponticus ciuitatis Iberorum  , filius presbyteri, lector promotus a sancto Basilio episcopo ecclesie Cesaree ad Argeum  . Post decessum autem sancti Basilii episcopi, attendens eius aptitudinem, sapientissimus, et a perturbationibus animi alienus, et omni doctrina clarus Gregorius episcopus Nyssenus  , frater episcopi cui datur honor inter apostolos, eum ordinat diaconum. Illinc cum  uenisset sanctus Gregorius episcopus in magnam synodum Constantinopolitanam, relinquit eum beato Nectario episcopo, cum esset omnium disserendi artis peritissimus. Floruit ergo in magna ciuitate, in disputationibus iuueniliter exsultans aduersus omnem heresim. Accidit autem ut is qui propter morum insignem bonitatem honorabatur a tota ciuitate, configeretur a simulacro muliebris concupiscentie, ut ipse nobis narrauit postea, cum esset mens eius libera. Eum autem uicissim amauit muliercula. Erat autem ea una ex primis. Euagrius autem et Deum timens, et suam ueritus conscientiam, et habens ante oculos dedecus turpitudinis, et quam hereses de alienis malis concipiunt letitiam, Deum supplex rogauit ut ab ipso impediretur scopus quem sibi proposuerat  mulier, que eum urgebat cupiditate, et eius insano tenebatur desiderio. Cumque uellet ab ea recedere, non poterat, ut qui eius obsequii blandis detineretur uinculis. Haud multo post autem eam que precessit orationem, antequam rem esset expertus, astitit ei uisio angelica, pre se ferens speciem militum prefecti, que eum rapit, et ducit tanquam in iudicium, et coniicit eum in eam que dicitur custodiam, collari ferreo eius collo iniecto, et catena ferrea alligatis manibus, iis uidelicet qui ad ipsum uenerant, ei causam minime dicentibus. Ipse autem qui pungebatur conscientia, existimabat se ea subire eius gratia, arbitrans maritum mulieris de hac re iudicem conuenisse.  Animi itaque admodum anxius constitit Euagrius, dum de alia causa ageretur, et de aliis propter tale crimen haberetur questio. Post magnum ergo illum metum et summum animi angorem, angelus qui ab initio prebuerat uisionem, ita transformatur, ut uideretur adesse germanus et sincerus amicus Euagrii, ualde obstupefactus, et tristitia affectus ob tantam uinculorum infamiam, et dicens ei uincto inter catenas quadraginta reorum: Cur cum tanta ignominia detineris cum reis, domine diacone? Ille ei dicit: Reuera quidem nescio; suspicor autem N., qui est ex prefectis, me detulisse, motum zelotypia citra ullam rationem; et uereor ne magistratus fuerit ab eo corruptus pecunia, et me maximo afficiat supplicio. Dicit ei is qui amici figuram susceperat:  Si audias amicum, tibi consulo; non tibi expedit degere in hac ciuitate. Dicit ei Euagrius: Si Deus me liberauerit ab hac calamitate, et me uideris Constantinopoli, scias me iure subire hoc supplicium, et esse dignum alio maiore. Dicit ei amicus: Si ita habet, fero ad te sanctum euangelium; iura mihi in eo quod recedes ab hac ciuitate, et tue anime curam geres; et te liberabo ab hac necessitate. Euagrius autem: Rogo te, inquit, iurabo ut uolueris; me solummodo libera ab hac nube tenebrosa. Interim autem ei affert sanctum euangelium, et exigit iusiurandum. Euagrius autem ei iurat per euangelium uerbis sic conceptis; Non manebo hic preter unum diem, idque ut meas uestes in nauem immittam. Cum autem processisset iusiurandum, ad se rediit ab ecstasi que ei noctu  euenerat. Cumque surrexisset, cogitauit: Etsi mihi fuit datum iusiurandum in ecstasi, iuraui tamen. Omnibus ergo que habebat in naue coniectis, uenit Ierosolyma, et illic excipitur a beata Melania Romana. Rursus cum diabolus eius cor tanquam Pharaonis indurasset, utpote adolescentis et etate luxuriantis, eum rursus incessit dubitatio, et animi fuit ancipitis, cum tamen nemini quidquam dixisset. Quo factum est ut et uestes rursus mutaret, et in differendo ei ueternum afferret uana gloria: sed Deus qui impedit omnium nostrum interitum, ei rursus attulit calamitatem, rursus in febrem coniiciens, et deinde in longum morbum, tempore semestri eius carnem macerans, que ei afferebat impedimentum ad uirtutem, medicis dubitantibus, et non inuenientibus modum  curationis. Dicit ergo ei beata Melanium: Non placet mihi, fili, morbus tuus diuturnus; dic ergo mihi que habes in animo, non est enim uerus hic tuus morbus. Confessus est ergo ei rem que sibi euenerat Constantinopoli. 764 Dicit ei beata: Promitte mihi teste Domino, te uite monastice scopum esse secuturum, et ego licet peccatrix, orabo Deum, ut detur tibi tempus commeatus, et uite terminus. Is autem est assensus. Cum ea autem orasset, intra paucos dies conualuit; cumque is surrexisset, ab illa ipsa est amictu monastico indutus, et peregre proficiscitur in montem Nitrie, qui est in Aegypto: in quo cum habitasset biennio, tertio ingreditur solitudinem.  Cum itaque uixisset quatuordecim annis in iis que dicuntur Celliis, comedebat quidem panis libram in die; trimestri autem tempore olei sextarium, uir qui in molli delicata et lauta uita fuerat educatus. Faciebat autem centum orationes, scribens annuatim pretium solum eorum que comedebat; eleganter enim scribebat celerem characterem. Cum ergo intra quindecim annorum spatium mentem expiasset, dignus est habitus dono cognitionis et sapientie, et discretionis spirituum. Is composuit tres sacros libros monachorum, qui dicitur , hoc est Contradictoria, suppeditans artes quibus sit utendum aduersus demones. Ei aliquando grauem exhibuit molestiam demon fornicationis, ut ipse nobis narrauit; et tota nocte stetit in puteo cum esset  hiems, adeo ut eius carnes gelu constringerentur. Aliquando autem rursus ei molestiam exhibuit spiritus blasphemie; et quadraginta diebus non est tectum ingressus, ut ipse nobis narrauit, adeo ut corpus eius, non secus ac corpus ferarum animantium, ricinis scateret  . Ei tres apparuerunt demones in habitu clericorum, de fide cum eo inquirentes; et unus quidem dicebat eum esse Arianum, alter uero Eunomianum, tertius autem Apollinaristam, et eos paucis superauit spiritu sapientie. Rursus cum quodam die periisset clauis ecclesie, sera cruce signata, manu trudens eam aperuit, Christo inuocato. Is a demonibus adeo fuit flagellatus, et uariorum demonum tantam fecit experientiam, ut ii non possint facile enumerari. Uni ex discipulis  suis, que post decem et octo annos erant euentura ei, dixit, omnia ei predicens in specie. Dicebat autem hic beatus: Ex quo ueni in solitudinem, non tetigi lactucam, non minutum olus, non aliquid uiride, non fructum, non uuam, non lauacrum, non carnem, non panem, non uinum, neque omnino aliquid ex iis que per ignem transeunt, preter quedam olera cruda, et modicum aque. Postea autem sexto decimo anno instituti uite sue acte absque decoctione ignis, cum caro, propter imbecillitatem corporis et stomachi, opus haberet ut aliquid sumeret quod per ignem transiisset, panem quidem tetigit, nequaquam autem sumpsit cocta olera; sed uel ptisanam, uel legumina duos annos. In his corpus consumebat hic beatus, uiuificans animam sancto Spiritu, in Epiphaniis  in ecclesia communicans. Nobis autem narrabat hic generosus Christi athleta circa tempus mortis: Iam sunt tres anni ex quo non sum amplius uexatus a cupiditate carnis. Si autem post uitam ita ex uirtute actam, et immensum laborem exercitationis, eumque uel maxime inflexibilem, et sobriam perpetuo orationem, hunc immortalem adeo inuasit bonis infestus et exitiosus demon; quid ab exsecrabili demone pati putamus eos qui sunt socordiores, propter suam negligentiam? Huic sancto significata est aliquando mors patris sui, et dicit ei qui renuntiauit: Desine blasphemare, meus enim Pater est immortalis [1 1Kb] . Deum autem dicebat. Hucusque est exactissimum  et perfectissimum uite institutum insignis Euagrii.



CAPUT LXXXuII. uita abbatis Pior  .

Quidam Pior nomine , Aegyptius genere, etate iuuenis, cum mundo renuntiasset, exiit e domo paterna; et propter insignem amorem spiritalem, Deo est professus se nullum ex suis uisurum amplius. Quinquaginta ergo post annis soror eius que consenuerat, et ab aliquo resciuerat fratrem suum uiuere, ueniebat in mentis emote periculum, nisi ipsum uideret. Cum autem non posset uenire in uastum desertum, rogauit illius loci episcopum ut scriberet ad sanctos Patres qui erant in solitudine, ut ipsum mitterent, et  eum uideret. Cum ergo ei uis magna afferretur, Patribus obediens, statuit uno alio assumpto, abire; et significauit domui sororis fratrem suum Pior aduenire, et foris stare. Cum autem sensisset strepitum ostii, et quod eius soror ei ueniret obuiam, Pior, clausis oculis, clamauit ad ipsam: O soror N., ego sum Pior frater tuus, ego sum: ecce, uide, aspice quantum uelis. Illa ergo facta certior Deum glorificauit, et cum multa fecisset, non potuit ei persuadere ut domum ingrederetur: sed oratione facta in limine, reuersus est in solitudinem, propriam patriam illic sibi uirtute comparans. Hoc eius fertur miraculum, quod cum fodisset in loco quem edificauit, inuenit aquam amarissimam, et donec decessit, illic permansit, contentus inuentis amaritudinibus aque  ,  ut generosi huius tolerantia innotesceret. Multi autem monachi post eius mortem cum in cella manere contendissent, non potuerunt unum annum id efficere. Est enim locus terribilis, et alienus ab omni consolatione.



CAPUT LXXXuIII. uita abbatis Moysis  Libyci.

765 Moyses Libycus fuit uir mitissimus, et maxima caritate preditus: is dignus est habitus dono curationum. Is hoc narrauit: In monasterio, inquit, eram ualde iuuenis, et fodiebam maximum puteum, latum uiginti pedes: in eo cum tres dies fodissemus uiri octoginta, et uenam consuetam, et que aspiciebatur transiissemus circa cubitum, aquam non inuenimus. Magna ergo affecti molestia, deliberabamus  de desistendo ab opere; dumque de eo deliberaremus, ad nos adueniens Pior ex uasta solitudine, in ipsa sexta hora estus, cum esset senex indutus sua pelle ouilla, et cum nos salutasset, dicit nobis post salutationem: Quid animum abiecistis, homines modice fidei? uidi enim uos iam ab hesterno die abiecisse animum. Quod cum dixisset, in putei fossam statim demisit scalas, et cum eis facit orationem; et accepto ligone, et tertio ictu incusso, dixit: Deus sanctorum patriarcharum, ne irritum et inutilem feceris laborem seruorum tuorum, sed mitte ad eos usum aque. Et statim aqua exiit, ut nos omnes ea aspergeremur. Et cum rursus orasset, abiit, dicens: Hac de causa missus sum. Et aperta est. Cum autem  illi uim facerent ut illic comederet, non potuit in animum inducere, dicens: Propter quod missus sum  hoc factum est. He sunt res admirabiles Pior preclare columne tolerantie; et hic est finis illius uirtutis, qui pro amaro fonte fruitur perpetuo dulcedinis fluento cum magno spiritali gaudio



CAPUT LXXXIX. uita abbatis Chronii  .

Quidam qui dicebatur Chronius, ex uico qui dicitur Phenix, cum a suo uico qui est prope solitudinem, mensus esset quindecim millia passuum dextero pede numeratorum, illic precatus fodit puteum; et cum aquam inuenisset optimam, que in profundo aberat septem ulnis, illic quoque sibi edificauit paruum hospitiolum. Et ex quo die seipsum collocauit  in monasterio, Deum rogauit ne reuerteretur in locum qui habitatur. Cum pauci autem anni preteriissent, dignus fuit habitus presbyteratu, circiter ducentorum uirorum circa ipsum congregata fraternitate. Hec ergo fertur eius uirtus exercitationis, quod cum sexaginta annis are assedisset fungens sacerdotio, non egressus est e deserto, non extra laborem manuum comedit panem.



CAPUT XC. uita abbatis Iacobi.

Cum eo habitauit quidam Iacob e uicinis, qui cognominatus est Claudus, uir summa cognitione preditus. Erant autem ambo noti beato Antonio.



CAPUT XCI. uita abbatis Paphnutii Cephala  .


Cum ergo quodam die conuenisset etiam Paphnutius uir mirabilis qui dicebatur Cephala, qui quidem habuit donum cognitionis diuinarum Scripturarum ueteris et Noui Testamenti, omnes eas interpretans, cum non legisset Scripturas: erat autem adeo modestus, ut celaret uirtutem propheticam. De quo dicitur, quod octoginta annis non habuit simul duas tunicas. Cum una hos conuenissemus, ego et beati diaconi Euagrius et Albinus, querebamus scire causas fratrum qui decidebant uel labebantur inhonesta uita.



CAPUT XCII. De Cheremone

Accidit enim illis diebus ut Cheremon exercitator sedens decederet, et inueniretur mortuus sedens in cathedra, et tenens opus in manibus.



CAPUT XCIII. De alio.


Accidit etiam ut alius frater fodiens puteum, obrueretur a puteo.



CAPUT XCIu. De alio.

Accidit etiam ut alius ueniens a Scete, siti aque moreretur.



CAPUT XCu. De Stephano lapso  .

Inter quos commemorauimus etiam Stephanum, qui in turpem lapsus est intemperantiam, et Eucarpium, et Heronem Alexandrinum et ualentem Palestinum,  et Ptolomeum Aegyptium qui erat in Scete [1 1Kb] . Simul ergo rogauimus quenam esset causa, quod qui sic uiuunt in solitudine, ex iis alii quidem mente decipiuntur, alii uero erumpunt in intemperantiam. Hoc ergo responsum nobis dederunt et cum illis sanctus Paphnutius, uir maxima cognitione preditus: Quecunque fiunt, in duo diuiduntur, in Dei placitum, et Dei permissionem. Atque quecunque quidem fiunt ex uirtute ad Dei gloriam, ea fiunt Dei placito: que uero damnosa, periculosa, et que infortunia et casus important, ea fiunt Dei permissione. Permissio autem ex egestate rationis, uel infidelitate eorum qui deseruntur. Fieri enim non potest ut qui pie uiuit et recte cogitat, incidat in ignominie lapsus uel imposture demonum. Quicunque ergo prauo  scopo ac instituto, nempe ut hominibus placeant, et arroganti cogitatione, uirtutem uidentur aggredi, ii in casus incidunt, Deo eos deserente 766 ad eorum utilitatem; ut cum per derelictionem mutationem senserint, aut propositum, aut actionem corrigant. Nam aliquando quidem peccat propositum, quando fit malo scopo; ut sepe accidit intemperantem prauo scopo facere eleemosynam in adolescentulas propter turpem finem: et actionem esse rationi consentaneam, ut orphane, et que exercetur monache, dare auxilium. Accidit autem recto quoque scopo facere eleemosynam, in egrotos uel eos qui euersi sunt bonis, uel eos qui consenuerunt: sed parce et cum murmuratione; et esse scopum quidem rectum, actionem autem scopo indignam. Oportet enim misericordem  misereri in hilaritate et largitate. Hoc quoque dicebat: In multis animis sunt dotes quedam precipue, in aliis quidem bonitas ingenii; in aliis uero aptitudo ad exercitationem; sed quando non fit propter ipsum bonum et ex diuino scopo, neque actio, neque ingenii bonitas, neque ii qui dotes habent precipuas, non bonorum datori Deo ascribentes, sed suo libero arbitrio, ingenio, et sufficientie; qui tales sunt, relicti a prouidentia, incidunt in facta turpia, turpes perpessiones, probraque et dedecora. Derelicti ergo, per aduenientem humilitatem et pudorem, sensim nescio quomodo expellunt arrogantiam, quam susceperant ex ea que uirtus reputabatur; non in seipsis confisi amplius, sed Deo, qui cuncta largitur, beneficium sua confessione tribuunt. Qui enim est inflatus,  qui de bonitate inquam ingenii effertur, et Deo non ascribit bonitatem ingenii, neque eam que sibi suppeditatur cognitionem, sed uel sue exercitationi uel nature, abducit ab eo Deus angelum prouidentie, huic gratie prefectum. Quo auerso, superatus a uiribus aduersarii is qui effertur ob bonitatem ingenii, incidit in intemperantiam propter insolentiam, ut ablata teste temperantia, non uideantur credibilia que dicuntur ab ipsis, fugientibus piis doctrinam que ex tali ore procedit, tanquam fontem qui scatet hirudinibus, ut impleatur quod scriptum est: Peccatori autem dixit Deus: Cur tu enarras iustificationes meas, et assumis testamentum meum per os  tuum ? Eorum enim anime qui uitiis laborant, sunt reuera diuersis fontibus assimiles. Nam qui sunt gule et uino dediti, lutulentis fontibus; qui uero tenentur auaritia et plura habendi cupiditate, fontibus ranas habentibus; inuidi autem, qui habent aptitudinem cognitionis, fontibus serpentes alentibus, in quibus semper fluctuat ratio; propterea quod nemo haurit ex ipsis, propter morum acerbitatem, uel propter iniustarum actionum odorem. Quocirca tria rogat Dauid a Deo doceri, bonitatem, et disciplinam, et cognitionem . Nam absque bonitate cognitio est inutilis; et si correctus quidem fuerit is qui est huiusmodi, deposita causa derelictionis, nempe arrogantia, et assumpserit humilitatem, et sui modum cognouerit, neque aduersus aliquem se efferens,  et Deo agens gratias, ad eum rursus reuertitur, que testimonio fulcitur cognitio. Orationes enim spiritales, que non habent uitam honestam et temperantem simul equitantem, sunt spice que a uento intereunt, que habent quidem spicarum figuram, sed ab eis ereptum est alimentum. Omnis ergo lapsus, siue fiat per linguam, siue per sensum, siue per actiones, siue per totum corpus, conuenienter proportioni arrogantie, fit per Dei derelictionem parcentis iis qui derelinquuntur. Si enim cum intemperantia, eorum quoque bonitati ingenii Dominus tulerit testimonium, suppeditando eloquentiam, demones ipsos facit superbia, se extollentes cum immunditia.

Hec quoque dicebant nobis hi sancti uiri, et optimi Patres: cum uideritis aliquem uita quidem peruersum,  oratione autem aptum ad persuadendum, recordemini demonis qui in sacra Scriptura cum Christo loquitur, et testimonii quod dicit: Serpens autem erat prudentissimus omnium bestiarum que erant super terram . Cui prudentia potius detrimentum attulit, cum alia uirtus non concurreret. Oportet enim eum qui est fidelis et bonus ea quidem animo sentire que dat Deus, loqui autem que sentit, facere autem que loquitur. Si enim cum ueritate uerborum non concurrat uite cognatio, panis est sine sale, ut dicit Iob ; qui est autem talis, minime comedetur: quod si etiam comedatur, coniicit eum qui comedit in malam habitudinem. Si comedetur enim, inquit, panis sine sale, et si est gustus in uerbis inanibus, hoc est non ad utilitatem  , impletis bonorum operum  testimonio. Derelictionum ergo plures sunt cause: una quidem est ut uirtus occultata manifestetur, ut uirtus Iob, Deo respondente et dicente : Ne reiicias iudicium meum, neque putes me tibi aliter respondisse, sed ut iustus appareas; es enim mihi notus qui noui occulta, et profunda cogitationum intueor humanarum. Sed quoniam ignoraris ab hominibus, suspicantur enim nonnunquam me a te coli propter diuitias, ideo feci ut in huiusmodi casum incideres. Demessui diuitias, ut ostendam eis tuam gratiarum actionem et philosophiam. Alia autem propter auertendam superbiam, ut in Paulo. Relictus est enim Paulus casibus, et colaphorum incussionibus,  et diuersis 767 iactatus afflictionibus, et dixit: Datus est mihi stimulus carnis, ut me colaphizet, ne forte extollar ; ne forte cum miraculis quies et rerum successus et honor ei accedens, eum in arrogantiam iniiceret diabolicam superbia elatum. Relictus quoque est paralyticus propter peccatum. Cui dixit Dominus: Ecce sanus factus es, noli amplius peccare . Derelictus quoque est Iudas, qui pluris fecerat pecuniam quam uerbum uite; quocirca fuit etiam suffocatus . Derelictus quoque est Esau, et incidit in intemperantiam, ut qui stercus intestinorum preposuerit benedictioni paterne ; adeo ut cum hec omnia sensisset beatus apostolus Paulus, dixerit de aliquibus: Quoniam enim non probauerunt Deum  habere in cognitione, tradidit eos in reprobum sensum, ut faciant que non conueniunt . De aliis autem qui uidebantur habere Dei cognitionem cum mente corrupta et inani tumore, dicit: Quoniam enim cum Deum cognouissent, non ut Deum glorificauerunt, aut gratias egerunt, tradidit eos Deus in passiones ignominie; adeo ut nos ex eo cognoscamus fieri non posse ut cadat aliquis in intemperantiam, qui non fuerit derelictus a Dei prouidentia, propter negligentiam et socordiam eorum qui derelinquuntur et deseruntur ad hoc ut hec eis eueniant.



CAPUT XCuI. uita abbatis Solomonis

In Antinoi ciuitate regionis Thebaidis quadraginta annos uersatus, eo tempore accepi etiam cognitionem  omnium que sunt illic monasteriorum. Nam circa ciuitatem sedent uiri circiter bis mille, manibus uiuentes, et se summe exercentes. In bis sunt etiam anachorete qui seipsos incluserunt in speluncis rupium: inter quos est Solomon uir mansuetissimus et temperantissimus, et qui donum habet tolerantie. Is quinquaginta annos degit in spelunca, sibi uictum suppeditans opere manuum, et didicit totam sacram Scripturam.



CAPUT XCuII. uita abbatis Dorothei.

Fuit etiam quidam Dorotheus presbyter in alia spelunca habitans, qui in summa bonitate ipse quoque uitam uixit inculpatam, dignusque est habitus presbyteratu, et ministrat fratribus qui sunt in speluncis.  Huic aliquando Melanium iunior, magne Melanie neptis, de qua dicam postea, misit quingentos solidos, rogans eum ut ministraret fratribus. Is autem cum tres solos accepisset, misit reliquos ad Dioclem anachoretam, uirum summa cognitione preditum, dicens: Est me sapientior frater Diocles, et potest eos integre et innocenter dispensare, ut qui me melius sciat eos quibus sit merito ferendum auxilium nam hi mihi sufficiunt.



CAPUT XCuIII. uita abbatis Dioclis.

Hic Diocles in grammatica quidem primum edoctus,  cum se postea dedisset philosophie, tandem trahente eum gratia ad celestem philosophiam, etatis annum agens uigesimum octauum, renuntiauit quidem disciplinis liberalibus, se Christo uero coniunxit; et iam trigesimum quintum annum agit in spelunca. Is dicebat nobis quod mens que cogitatione recessit a Dei contemplatione, fit uel demon, uel bestia. Nobis autem rogantibus: Quonam modo? sic dixit: Mens que recessit a Dei contemplatione, necessario  incidit uel in demonem cupiditatis, qui in lasciuiam impellit, uel in spiritum ire malignum, unde irrationales appetitus gignuntur. Et lasciuam quidem cupiditatem esse dicebat belluinam, iram uero demoniacam commotionem. Cum ego autem contradicerem: Quomodo fieri potest ut mens humana sit  cum Deo sine intermissione? ipse dicebat: Quod in quacunque cogitatione uel re pia et diuina fuerit anima, ea est cum Deo.



CAPUT XCIX. uita abbatis Capitonis.

Prope eum manebat quidam Capito qui fuerat latro, qui cum quinquaginta annos implesset in speluncis, quatuor millibus longe ab urbe Antinoi, non abiit a spelunca usque ad fluuium Nilum, dicens se non posse turbas conuenire, eo quod communis aduersarius ei adhuc resisteret.



CAPUT C. uita anachorete qui illudebatur

Cum his uidimus etiam alterum anachoretam, qui ipse quoque erat similiter in spelunca. Is in somnis  illusus estro uane glorie, uicissim illudebat eos qui decipiebantur, uentos pascens  , et umbras persequens . Et habebat quidem in corpore temperantiam, et propter senectutem, et propter tempus, et forte etiam propter uanam gloriam: uane autem glorie intemperantia corruptus erat eius animus, et a religiosa conuersatione fuerat alienatus.



CAPUT CI. uita sancti Ephrem  diaconi.

Audisti omnino de Ephrem diacono ecclesie Edessenorum [1 1Kb] . Fuit enim unus ex iis qui digni sunt de quibus fiat mentio a sanctis Christi seruis. Is cum spiritus uiam digne peregisset, et a recta non declinasset, dignus est habitus gratia naturalis cognitionis, quam consequitur theologia, et postremo 768  beatitudo. Cum ergo uitam exercuisset quietam, et multis iam annis edificaret eos qui uentitabant, postea e cella progressus est hac de causa. Cum magna fames inuasisset ciuitatem Edessenorum, misertus omnium qui peribant agrestium, processit ad eos qui erant diuites in ciuitate, et dicit eis: Cur non miseremini humane nature que interit, sed opes uestras sinitis putrescere ad condemnationem animarum uestrarum? Se autem honeste excusantes, dicunt: Non habemus cui credamus ad hoc ut panem submi nistret esurientibus: omnes enim res cauponantur  . Is uero dicit eis: Quid ego uobis uideor? erat autem apud omnes in magna existimatione, non falso, sed reuera. Ei itaque dicunt: Nouimus te hominem  Dei. Si eam de me opinionem concepistis, ait Christi seruus, mihi de cetero credite. Ecce, me propter uos eligo hospitum exceptorem. Cumque pecuniam accepisset, et infixis uallis septum construxisset, et lectos ad trecentos statuisset, curabat eos qui infirmiores erant, suppeditabat iis qui fame conficiebantur: eos quidem qui deficiebant sepeliens; eorum uero qui spem uite habebant curam gerens; et ut semel dicam, hospitium et ministerium propter famem quotidie exhibens ex iis que suppeditabantur. Impleto ergo anno, cum successisset fertilitas, et omnia recte succederent, cum nichil haberet amplius quod ageret, ingressus est in suam cellam; et post mensem est mortuus, cum Deus ei hanc occasionem prebuisset adipiscende corone in extremis diebus. Reliquit autem scripta quoque studio digna que magnam  uiri uirtutem testantur.



CAPUT CII. uita abbatis Iuliani.

Audiui a quodam in illis partibus fuisse Iulianum uirum maxime exercitationis, qui cum carnem suam supra modum afflixisset, ossa solum et pellem circumferebat. Is in extremis finis sui diebus dignus est habitus gratia curationum.



CAPUT CIII. uita beati Innocentii.

De beato Innocentio presbytero Oliueti, a multis quidem et magnis audiisti: nichilo secius autem a nobis quoque audies, qui tres annos cum eo uiximus. Nam que sepe illos latuerunt, nobis innotuerunt; neque uero unus uel alter, sed neque decem potuerunt  huius uiri narrare uirtutes. Is fuit longe simplicissimus. Cum autem is fuisset illustris in palatio sub imperatore Constantio  in principiis eius imperii, mundo renuntiauit, profectus a matrimonio: in quo etiam habuit filium, Paulum nomine, qui inter domesticos militabat  . Is cum peccasset in filiam presbyteri, imprecatus est proprio filio Innocentius, Deum rogans, et dicens: Domine, da ei spiritum, ne amplius inueniat eius caro tempus peccandi, melius arbitratus eum pugnare cum demone quam cum intemperantia. Quod etiam factum est: nam nunc quoque adhuc est in monte Oliuarum, ferrum gestans, et castigatus a spiritu; et quod mirabile est, huius pater qui alios sanat, huius misertus non est, qui tanto tempore a demone torquetur. Hic Innocentius  adeo fuit misericors , ut sepe suffuraretur a fratribus, et daret egentibus. Fuit autem summe simplex et innocens. Is dignus est habitus dono aduersus demones: et ad eum aliquando adductus est nobis uidentibus adolescens quem inuaserat spiritus et paralysis, ut ego cum uidissem, uoluerim aperte matrem expellere cum iis a quibus fuerat adductus, desperans eum posse curari. Accidit autem ut interim ueniens senex hanc uideret astantem, deflentemque, et eiulantem propter inenarrabilem calamitatem filii. Lacrymatus ergo preclarus senex et commotus uisceribus, accepto adolescente ingressus est  in suum martyrium, quod ipse edificarat, in quo site sunt reliquie Ioannis Baptiste; et cum pro eo orasset usque ad horam nonam ab hora tertia, sanum reddidit adolescentem matri, et eodem die et paralysim expulit et demonem. Erat autem talis eius paralysis, ut spuens puer tergum suum conspueret; ita erat inuersus. Aliud rursum fuit eius signum. Quedam anus que oues pascebat in locis Lazario uicinis, et ouem amiserat, accessit ad eum flens; quam secutus dicit ei: Ostende mihi locum ubi amiseris. Ea uero ducit eum ad loca que sunt circa Lazarium. Stans ergo orauit. Qui suffurati autem erant adolescentes, ipsam prius occiderant. Dum ergo ipse oraret, nemine confitente, carne occultata in uinea, alicunde ueniens coruus stetit supra furtum, et frustum ex illo rapuit, ac rursus euolauit. Cum beatus autem  animaduertisset, uidit mactatam uictimam. Et sic iuuenes ad pedes eius accidentes confessi sunt se occidisse, et iustum pretium fuit ab eis exactum; atque ita castigati sunt, ut ne quid tale amplius auderent.



CAPUT CIu. uita abbatis Adolii.

Rursus noui Ierosolymis quemdam, nomine Adolium, genere Tarsensem: qui cum uenisset Ierosolyma, ingressus est uiam minime tritam  , non quam multi ingressi sunt, sed selecto sibi quodam nouo uite instituto. Se enim super hominem exercuit; 769 ut etiam ipsi praui demones horrentes eius austeritatem, ne ad eum quidem auderent accedere. Propter summam autem exercitationem et uigiliam, existimatus est esse spectrum. In quadragesima  enim comedebat post quinque dies, toto autem alio tempore, uno die interiecto. Hoc autem fuit eius uirtutis magnum facinus. A uespera usque ad illud tempus quo congregabatur fraternitas in oratoriis, in Oliueto, in colle Assumptionis unde ascendit iehsu, perpetuo stabat psallens, et orans, et ieiunabat; et siue pluebat, siue grandinabat, manebat immobilis. Impleto autem tempore consueto, excitatorio malleo pulsabat cellas omnium, eos congregans ad oratoria, et in unoquoque oratorio una cum eis psallens unam aut duas antiphonas, et una cum eis orans; et sic die appropinquante ibat in cellulam, et reuera fratribus eum exuentibus, et uestes exprimentibus perinde quasi lote fuissent ita distillantes, eum  aliis induebant. Et cum quieuisset usque ad horam tertiam, psalmodia excitatus, erat ei intentus usque ad uesperam. Hec est ergo uirtus Adolii Tarsensis, qui consummatus Ierosolymis, et ibi eternum somnum dormiit, et sepultus est.



CAPUT Cu. De Abramio  .

Fuit quidam Abramius, genere Aegyptius, qui uitam asperrimam et maxime agrestem egit in solitudine. Is animo sauciatus ab intempestiua persuasione, ueniens in ecclesiam, contendit cum presbyteris, dicens: Noctu a Christo ordinatus sum presbyter, suscipite me ut sacerdotem. Patres cum abduxissent eum a solitudine, et ad uitam deduxissent crassiorem  et magis indifferentem, curarunt eum a superbia, deducentes eum ad cognitionem sue imbecillitatis, illusum a demone superbie, et sanctis precibus suis in pristinam uite sanctitatem restituerunt.



CAPUT CuI. uita abbatis Elpidii.

In Amorrheorum speluncis que sunt in Iericho, quas olim construxerant fugientes Iesum Naue, qui tunc populabatur alienigenas, in monte Luca fuit quidam Elpidius, Cappadox genere, postea autem dignatus presbyteratu monasterii quod illic est, factus a Timotheo chorepiscopo Cappadocie, uiro sufficientissimo. Is habitauit in quadam spelunca, et tantam in exercitatione ostendit continentiam, ut omnes obscuraret. uiuit enim uiginti quinque annos,  uescens solum Sabbatis et Dominicis; stans autem totas noctes cantabat. Quem sicut apes regem suum, ita innumera multitudo fratrum secuta, illum montem edificauit: licebatque illic uidere apud unumquemque diuersos modos uite exercitationis. Hunc aliquando Elpidium, et uere Elpidium, qui reuera spe gaudebat, et propter Christum sustinebat afflictionem, noctu psallentem nobis una cum eo psallentibus, pupugit scorpius: quem cum calcasset stans, non mutauit habitum corporis; tanta tolerantia nullam duxit rationem doloris quem inussit scorpius. Porro autem cum quodam die quidam frater teneret frustum sarmenti  , id accepit sanctus dum sederet in margine montis, et infodit tanquam plantans,  etsi non esset tempus; usque adeo autem creuit, et tam ampla uitis euasit, ut tegeret totam ecclesiam.



CAPUT CuII. uita abbatis Aenesii.

Cum hoc sancto Dei athleta una etiam fuit consummatus inclytus Dei seruus Aenesius, uir magne existimationis, et qui fuit insignis in exercitatione.



CAPUT CuIII. uita abbatis Eustathii  .

Et eius frater Eustathius ei honore equalis, promptoque et alacri animo exercens uite certamina.

Eo autem processit beatus Elpidius impatibilitate  corpus macerans, ut tota eius  ossium structura perspicue pateret. Fertur autem hoc quoque in eius uirtutis narrationibus a studiosis eius discipulis, quod totis uiginti quinque annis non fuit conuersus ad Occidentem; etsi spelunce ostium esset positum in montis cacumine. Neque post horam sextam solem qui imminebat capiti, uidit unquam inclinantem ad Occidentem; neque stellas que in occasu oriuntur uidit uiginti annis. Hic magnus athleta patientie, ex quo ingressus est speluncam, non descendit de monte donec fuit sepultus. Hec sunt celestia facinora coronati et inuicti athlete Elpidii, qui nunc cum sui similibus degit in paradiso.



CAPUT CIX. uita abbatis Sisinnii.


Huius discipulus Sisinnius nomine, qui prodiit quidem ex seruili fortuna; fide autem liber, genere Cappadox. Oportet enim genera quoque significare ad gloriam Christi qui nos reddit claros genere, nosque deducit ad beatam et ueram nobilitatem, nempe regnum celorum. Hic cum fuisset longo tempore apud beatum Elpidium acris athleta uirtutum exercitationis, ut qui sex uel septem annis didicisset uiri uirtutes, et fortitudinem laborum in exercitatione, is postea seipsum inclusit monimento. In eo autem constitutus tres annos, perseuerauit 770 in orationibus, non noctu, non interdiu sedens, non accumbens, non foras egrediens. Is assecutus est gratiam aduersus  demones. Nunc autem reuersus in patriam, dignus est habitus presbyteratu; ab eo collecta fraternitate uirorum et mulierum, dato testimonio impatibilitatis per honestam uite institutionem, et mascula expulsa sua cupiditate, et feminarum mollitie constricta continentia, adeo ut impleatur quod scriptum est: In Christo Iesu non est masculus et femina; non est seruus, nec liber . Est autem etiam insigniter hospitalis, etsi careat possessionibus, in uituperium diuitum qui minime impertiuntur.



CAPUT CX. uita abbatis Gaddana  .

Noui ego senem quemdam Palestinum genere, Gaddanam nomine, qui toto uite sue tempore uixit absque tecto, uixit autem circa Iordanem. Hunc beatum  eremitam, cum Iudei moti emulatione, in locis que sunt circa mare Mortuum adorti, stricto gladio inuasissent, accidit ut tale fieret miraculum. Dum ensem extolleret, et uellet Gaddane afferre interitum, exsiccata est manus eius qui ensem tenebat, isque illi ita cecidit ut non sentiret. Hoc auxilium a Deo latum est beato Gaddana, et hec uictus beati uiri usque ad finem uite.



CAPUT CXI. uita abbatis Elie.

Rursus quidam Elias monachus probatissimus, in iisdem locis habitabat in spelunca; et cum esset uite honestissime et in primis religiose, uacabat continentie et orationi, omnes aduenientes benigne excipiens. Quodam ergo die cum complures fratres ad  eum accessissent, erat enim illac eis transeundum, ei panes defecerunt; iuransque nobis affirmabat dicens: Propemodum sum exanimatus ob cibi penuriam. Ingressus ergo cellam merore animi confectus, quod nescirem quemadmodum in eos qui aduentarant, implerem pro uiribus mensuram caritatis, inueni tres recentes panes illic positos, quos letus accepi et apposui. Cum autem uiginti uiri comedissent ad satietatem, superfuit unus panis. Eum autem cum sustulissem, usus sum eo uiginti quinque diebus. Hec domini gratia facta est cum hospitali Elia, cuius laborum remunerationes parate sunt apud benignum Dominum.



CAPUT CXII. De Sabbatio.


Quidam secularis Sabbatius nomine, Ierichuntinus genere, cum haberet uxorem, propter Dei timorem adeo amauit monachos, ut ipse obiret cellas et omnem solitudinem noctibus, et in unoquoque monasterio foris poneret unum modium dactylorum, et olerum quod satis esset, propterea quod pane non uescantur qui in Iordane sunt exercitatores. Huic Monachorum exceptori  , et commode mense pro continentibus structori, cum is quodam die tulisset sanctis que exercitationi erant necessaria, maligni emulatione leo occurrit, inimico monachorum excitante immanem feram aduersus ministrnm monachorum, studente et illos priuare refectione, et hunc suo  proposito. Et cum fera eum comprehendisset a lapide unius ex monachis, suis unguibus eum protrusit et euertit. Sed qui docuit in Daniele leones ieiunare, prohibuit ne eum qui seruabat precepta deuoraret leo, etsi ualde esuriret. Quo factum est ut accepto senis asino recederet; qui enim huic uitam donauerat, fere quoque famem sedauit.



CAPUT CXIII. De Philoromo  presbytero.

Religiosissimum presbyterum Deique amantissimum Philoromum in Galatia conuenimus, et cum eo longo tempore uersati sumus, qui fuit uir exercitatissimus. Is ortus quidem est ex matre serua, patre uero libero. Tantam autem uirtutum nobilitatem ostendit in uite Christiane institutione, ut etiam ipsi  qui sunt in genere insuperabiles, eius uitam angelis equalem reuererentur, et efficacem uirtutem exercitationis. Is mundo renuntiauit in diebus Iuliani exsecrandi imperatoris, et libere cum hoc impio est locutus generosus Christi athleta Philoromus, quem iussit radi, et a pueris ualidissime uerberari  . Is uero rem fortiter et toleranter tulit, et ei egit gratias, ut ipse nobis narrauit. Hunc preclarum uirum in principio adortum est bellum fornicationis et gule, ut dicebat, quem morbum tyrannidem  exercentem ita superauit, ac si immensum incendium multa aqua exstingueret: summa cura continentie ferrum gestando, et se concludendo, et abstinendo a cibis et pane triticeo, et ut semel dicam, ab omnibus coctis, et in his se fortiter gerendo ac tolerando annis octodecim,  Qui cum id uicerit, potuit hymnum uictorie canere, sic dicens: Exaltabo te, Domine, quoniam suscepisti me, et non letificasti inimicos meos supra me . Hic a spiritu fornicationis uarie oppugnatus, perseuerauit quadraginta annos in monasterio. Is autem narrabat, dicens: Triginta et duos annos nullum fructum tetigi. Cum autem, inquit, 771 timiditas me summe oppugnasset, adeo ut uel interdiu pertimescerem, me inclusi sex annos in monimento; et ea ratione euasi superior, ex impatibilitate bellum gerens cum spiritu, qui mihi hanc imponebat seruitutem. Huius uiri insignis magnam curam gerebat beatus Basilius episcopus, qui delectabatur eius austeritate, constantia, et in opere diligentia,  qui adhuc in hodiernum diem a calamo et charta non recessit, cum sit natus annum octogesimum. Dixit hic beatus: Ex quo sum initiatus et regeneratus ex Spiritu et aqua, usque in hodiernum diem, alienum panem gratis non comedi, sed eum qui ex propriis laboribus paratur: et coram Deo loquens  nobis persuadebat se ducentos quinquaginta solidos ex opere manuum suarum dedisse iis qui erant manci ac mutili, neque ulli unquam fecisse iniuriam. Is pedestri itinere uenit Romam usque ad orandum in martyrio sanctorum Petri et Pauli: peruenit autem etiam usque ad Alexandriam, cum uouisset, in martyrium uenerandi athlete Marei. Dignus autem, inquit, sum habitus, qui uoti gratia bis propriis pedibus uenirem Ierosolyma ad honoranda loca sancta,  et ipse mihi suppeditaui impensas. Dicebat autem nobis, ut utilitatem ex eo caperemus: Non memini me unquam animo a Deo meo recessisse. Huius beati Philoromi talia sunt certamina, et in his est inuicta uictoria, et beatorum laborum ei redditur finis, corona glorie immarcescibilis.



CAPUT CXIu. uita beati Seueriani  et eius uxoris.

In Ancyra Galatie, in ipso loco contigit mihi alloqui quemdam Seuerianum ex comitibus una cum eius coniuge Bosphoria, nec eorum magnam habui experientiam. Ii quidem multa spe bona repleti sunt, et suos frustrantur filios, reuera in futura intuentes. Suorum enim prediorum reditus consumunt in egenos, habentes quatuor filios, et duas filias, quibus  nullam possessionem  dederunt, preterquam iis que nupserant. Dicebant autem reliquis suis filiis: Post nostrum decessum omnia sunt uestra; quandiu autem sumus superstites, nos possessionum nostrarum fructus colligemus, eos distribuentes ecclesiis, et monasteriis, ey xenodochiis, et omnibus egentibus, quorum preces et uobis et nobis et filiis pro hac temporaria et laboriosa uitam eternam comparabunt . In quibus hoc quoque est eorum uirtutis egregie. Cum esset magna fames, et que omnium hominum peruadebat uiscera, illi tunc eas que tunc erant hereses traduxerunt ad rectam opinionem. Nam cum in multis prediis horrea sua aperuissent, ea prebebant in alimentum pauperum; adeo ut ex hac inexplicabili eorum benignitate in  unam recte fidei consonantiam conuenerint qui erant heretice opinionis, Deo gratias agentes ob simplicem eorum fidem, et immensam beneficentiam. Alia autem exercitatio eorum erat admirabilis uestis eorum habitus erat maxime uenerandus et parcus; eratque in eis magna et que dici nequit uictus tenuitas; erant ualde modici sumptus, alimentorum frugalitate contenti quantam uita requirebat; pietatem in Deum mirandum in modum exercentes; in agris degentes plurimo tempore, semper fugientes ciuitates, et uitia que ex eis oriuntur, ne ex iucunda cum turba conuersatione tumultus ciuiles attraherent, et exciderent a Dei proposito. Propter hec omnia horum beatorum recte uite facinora, hinc iam  intelligentibus oculis aspiciunt eterna bona que parata sunt a Dei gloria.



CAPUT CXu. uita Eleemonis monachi.

uidimus in hac ciuitate monachum, qui ordinem presbyteratus suscipere recusauit. uenerat autem ad tale propositum post militiam exigui temporis. Is uigesimum annum agens in exercitatione, hoc habuit uite institutum ut permaneret apud ciuitatis episcopum uirum sanctissimum. Est autem adeo benignus et misericors, ut etiam urbes circumeat, et misereatur eorum qui indigent. Is non negligit custodiam, non nosocomium, non ptochium, non diuitem, non pauperem; sed fert opem omnibus: apud diuites quidem, ut immites et immisericordes, uerba faciens  de misericordia, unicuique autem ex indigentibus prouidens que sunt necessaria, eos qui pugnant pacificans, nudis suppeditans indumenta, egrotis medicamenta afferens ad curationem. Quod autem solet fieri in omnibus magnis ciuitatibus, in ea quoque fiunt; in porticu enim ecclesie iacet multitudo mancorum ac mutilorum, quotidianum uictum emendicantium; qui partim quidem uxores non duxerunt, partim uero etiam duxerunt. Quodam ergo die accidit ut unius horum uxor pareret in porticu, et in ipsa hieme; ea ergo clamante cum ab illo intolerabili dolore pungeretur, audiuit hic beatus ululatum, orans in ecclesia; et relictis sibi consuetis precibus, egressus respexit; et cum neminem inuenisset qui illi adesset in hac necessitate, ipse functus est uice  obstetricis, non abhorrens fastidium quod consequitur mulieres parientes, mulierum insensibilitatem ei largiente hac profundissima eleemosyna. Atque 772 uestium quidem quibus est indutus pretium non est unius oboli; cibus autem contendit cum uestibus: libello autem non sustinet incumbere, a lectionibus eum abducente clementia. Si quis ex fratribus ei librum donauerit, eum statim uendit, et distribuit pauperibus. Iis autem qui sciscitabantur: Cur hec uendis? dicebat: Qui possum meo persuadere magistro me eius artem accurate didicisse, nisi illo ipso usus fuero ad artem recte exercendam [1 1Kb] ? Hic immortalis cum in hac actione hucusque permansisset, perpetuo germinans memorie nomen reliquit illi que est circumcirca regioni. Ipse fruens eterno gaudio  in regno celorum, recipiens digna premia beatis laboribus: et qui esurientes hic nutriit, et nudis dedit uestimenta, nunc apud bonorum operum remuneratorem fruitur omne genus deliciis.



CAPUT CXuI. uita abbatis Bisarionis  .

Fuit quidam senex, possessionibus carens, et misericors, nomine Bisarion. Is cum uenisset in quemdam uicum, uidit mendicum nudum in foro mortuum, unam quidem ferens tunicam conuenienter euangelice traditioni, et paruum superhumerale; nichil enim possidebat preter hoc necessarium tegumentum.  Habebat autem semper quoque paruum Euangelium sub axilla, aut ad sui faciendum periculum, num perpetuo uoci Domini obediret, aut potius gestans sermonem quem erat opere executus. Tam admirabili enim uita usus est hic uir, et citra ullum dedecus, ut perinde ac terrestris angelus celeste iter legitime peregerit. Hic ergo cum uidisset reliquias, se protinus exuens superhumerali, eo induit mortuum. Et rursus cum parum processisset, nudo egenti occurrit, et stetit apud se disceptans, et sic ratiocinans: Quomodo ego quidem, qui mundo renuntiaui, ueste induor, frater autem meus algore concrescit? si ergo ego eum siuero exanimari, ero omnino causa mortis proximo. Quid ergo, exuensne scindam, et partem distribuam, an totum dabo ei qui  est factus ad Dei imaginem? Sed quid mihi et illi erit utilis pars que scinditur? Et cum apud se disceptasset, dixit: Damnine aliquid patiemur, si plus quam sit preceptum faciamus? Generosus itaque hic athleta prompto et alacri animo uocat pauperem in uestibulum; et cum eum dimisisset indutum, stetit nudus, se operiens manibus, genua flectens et subsidens; solum habens sub axilla uerbum quod facit diuites. Eius autem consilio et prouidentia transiens quidam irenarcha  , agnouit senem; et dixit proximo suo socio: Respice illuc; non est hic senex abbas Bisarion? Cum is autem dixisset: Maxime; de equo descendens rogauit sanctum, dicens: Quis te exuit? Ille uero dextera protendens Euangelium, Hoc, inquit, me exuit. Statim autem se sua ueste  exuens irenarcha, perfectum militem induit, et protinus gestans ueluti quamdam paruam uestem monachorum, a mundo latens recessit; declinans laudem eius qui suum uidisset uite institutum, eum qui est ab occulto honorem celando exspectans. Hic ipse postquam omne preceptum euangelicum recte esset exsecutus, cum nichil huius mundi amplius haberet in animo, ad diuinorum dictorum perfectiorem exsecutionem, cum in transitu uidisset pauperem, cursu in forum contendit: ubi cum paulisper constitisset, uendidit Euangelium. Paucis igitur post diebus, qui cum eo erat abbatis discipulus, Dulas nomine, rogauit senem, dicens: Quid paruo libello factum est, o abba? Cui senex placide uerbum pulchrum admodum et ualde scitum est locutus, sic dicens: Ne tristitia  afficiaris, o frater; nam ut illic habeamus fiduciam, propter obedientiam uendidi ipsum sermonem, qui mihi semper dicebat: uende que habes, et da pauperibus . Sunt autem alie quoque res plurime ex uirtute geste huius magni Patris, cum quo nos quoque digni habeamur habere partem gratia Christi. Amen.



CAPUT CXuII. uita beate Melanie  .

Necessarium autem existimaui, uirilium quoque et honestarum mulierum meminisse in hoc libro, quibus Deus equalia donauit premia uiris qui ex uirtute  uitam egere, et ipsis reddidit coronam eorum qui ipsi placuerunt, ne molles tenereque reddantur que sunt socordiores, et pretextum querant et excusationem, tanquam que sint imbecilliores ad certamina uirtutis, et ad honestam uitam agendam. Atque multas quidem uidi pias ac religiosas, et plurimas uirtutis ergo conueni et uirgines et uiduas; inter quas erat etiam beatissima Melania Romana  , que fuit quidem filia Marcelli consularis  , uxor cuiusdam uiri qui erat in magna auctoritate, cuius nominis non recte memini. Hec cum esset uidua, agens annum uigesimum secundum  , diuino amore digna fuit habita; et nemini quidquam dicens  cum curasset ut filii sui nominaretur tutor,  ipsa acceptis suis mobilibus, et in nauem 773 iniectis cum aliquot famulis et ancillis, cursu nauigauit Alexandriam; et cum illic res suas uendidisset, et in aurum minutum conuertisset, ingressa est in montem Nitrie, sanctos Patres conueniens, Pambo, et Arsisium  , et Serapionem magnum, et Paphnutium Scetiotem, et Isidorum confessorem episcopum Hermipolis, et Dioscurum; et uersata est apud eos circiter annum dimidium, obiens solitudinem, et uidens omnes sanctos. Post hec autem cum Augustalis Alexandrie relegasset Isidorum, et Pissimium, et Adelphium  , et Paphnutium, et Pambo, et inter eos etiam Ammonium Parotium seu unam habentem auriculam, et duodecim episcopos, et presbyteros et clericos, et anachoretas, ut essent omnes  numero centum uiginti sex, in Palestinam circa Diocesaream, ipsa eos est secuta, eis ex suis propriis pecuniis subministrans, in necessitatibus sumptuum atque omnibus suppeditans. Cum autem prohiberentur ministri, ut narrabant , hec fortis mulier induta seruili caracalla  , uespere eis ferebat que erant ad usum necessaria. Cum autem id cognouisset consularis Palestine, et uellet sinum suum implere, sperauit fore ut eam terreret  ; eamque retentam coniecit in carcerem, ignorans eius libertatem. Hec autem significat ei, dicens: Ego illius quidem fui filia, huius uero uxor qui in terra fuit genere clarus, nunc autem sum Christi ancilla. Neque meum uilem habitum  despexeris, possum enim me, si uelim, extollere; nec potes me terrere, neque ex rebus meis aliquid accipere; ne ergo forte ignorans in aliquod crimen incidas, quenam sim tibi declaraui. Oportet enim aduersus stolidos, tanquam cane et accipitre uti animi elatione, et in tempore eorum superbie in ipsos immittere. Tunc certe iudex cum hec accepisset, se excusauit, et eam adorauit, et iussit eam absque ullo impedimento cum sanctis uiris uersari.



CAPUT CXuIII. uita Ruffini  presbyteri.

Hec, postquam hi fuerunt reuocati, monasterio edificato Ierosolymis, uiginti septem annos uersata  est in Ierusalem, habens conuentum uirginum quinquaginta.

Cum qua uixit etiam nobilissimus et moribus simillimus et fortissimus Ruffinus ex Aquileia ciuitate Italie, qui postea dignus est habitus presbyteratu, quo non est inuentus inter homines nec doctior nec mitior. uiginti autem et septem annis excipiebant eos qui ueniebant Ierosolyma uoti causa, et episcopos, et monachos, et uirgines et matrimonio iunctos, et illustres et priuate conditionis, et omnes qui aduentabant, suis fouebant expensis. Iuuerunt quoque schisma  quod Paulinum sectabatur, circiter quadringentorum uirorum uitam monasticam agentium; et omnem hereticum ex Pneumatomachis, hoc est ex iis qui bellum gerunt aduersus sanctum Spiritum,  persuasum introduxerunt in Ecclesiam; et clerum qui erat in eo loco, et donis et alimentis honorantes, sic uitam transegerunt, neminem offendentes, sed omnem propemodum orbem terre iuuantes.

Atque de admirabili quidem et sancta muliere Melania superius quidem narraui attingendo leuiter; nichilo secius autem reliqua, uel potius ea que teneo memoria de eius uirtutibus, adtexam oratione, nempe inenarrabilem religiosissime mulieris beneficentiam, per quam cum beatum incorruptionis indumentum suis texuisset laboribus, et que non potest marcescere glorie coronam, suis pecuniis, proprio suo capiti fabricata esset et induisset, cum multa fiducia hinc excessit ad Dominum. Me ergo incipientem  narrare preclara huius beate facinora, si uolo dicere que scio, tempus deficient. Quantam quidem opum materiam ea consumpsit in egentes, celesti correpta desiderio, non arbitror flammam ignis, si in copiosam inciderit materiam, tantam posse exurere. Hoc autem non est meum solum narrare, sed etiam eorum qui Persidem et Britanniam, et omnes habitant insulas. Beneficiorum enim et largitionum huius immortalis femine non Occidens, non Oriens, non Septentrio fuit expers, nec Meridies. Triginta enim et septem annos hospites excipiens, illis ea que erant usui suis prebuit sumptibus, ecclesiisque et monasteriis et hospitiis et carceribus; et ut semel dicam, nullus ex iis qui eam conuenit non est aliquam partem eius opum consecutus, suppeditantibus  ei consanguineis, et ipso filio, et procuratoribus quotannis pecunias et tanquam luculente lucerne oleum ministrantibus, ut fulgido lumine flammam accendens eleemosyne largitione cunctos illuminaret. Ea autem cum in hospitalitate adeo perseuerauerit, ne palmum quidem terre possedit, non abstracta est a cupiditate filii ab amore solitudinis, non eam diuisit a caritate in Christum unigeniti  filii desiderium. Sed eius precibus adolescens et ad summam peruenit doctrinam, moribusque fuit ornatissimus, claroque et illustri fuit matrimonio coniunctus, et mundanos est honores consecutus; qui duos quoque habuit filios  , qui testarentur iustum matrimonium.

 Multis itaque post annis cum de neptis 774 statu audisset, eam et nupsisse, et uelle seculo renuntiare; uerita ne forte in aliquam malam abriperentur doctrinam, uel heresim, uel malam uitam, anus sexaginta annos nata nauem ascendit, et Cesarea nauigans uiginti dierum spatio Romam uenit. Atque illic quidem cum esset, beatissimum uirum maxime existimationis clarissimum Apronianum  , qui erat gentilis, catechesi instituit, et Christianum fecit, persuasitque ut contineret etiam cum sua uxore, eius autem sororis filia. Auita nomine. Cum autem suam quoque neptem confirmasset Melanium una cum eius marito Piniano  , et catechesi instituisset Albinam nurum suam, uxorem autem sui filii  , et persuasi set his omnibus uendere que habebant,  Roma eos eduxit, et ad honestum ac tranquillum uite portum deduxit. Et sic depugnauit aduersus bestias, nempe eos qui erant ordinis senatorii, et eorum uxores; prohibentes eam renuntiare reliquis suis edibus. Christi autem ancilla eis dicebat: Filii, plusquam quadringentis abhinc annis scriptum est: Ultima hora est . Quid ergo lubentes ac uolentes immoramini in uanitate uite? ne forte ueniant dies Antichristi, et non possitis frui uestris opibus, et rebus maiorum uestrorum? Cumque omnes his uerbis liberasset  , ad monasticam uitam traduxit, et filium iuniorem Publicolam cum instruxisset, duxit in Siciliam; cumque reliqua omnia sua uendidisset, et pretium accepisset, duxit Ierosolyma; et cum facultates diuisisset, intra quadraginta dies  dormiit in bona senectute et summa mansuetudine, et ueneranda memoria eleemosynis redundans, relicto etiam monasterio Ierosolymis et sumptibus monasterii.

Postquam autem hi omnes Roma abscessissent qui catechesi instituti fuerant a beata Melania, barbarica quedam procella, que etiam in prophetis iam olim posita fuerat, in Romam irruit, et nec eneas quidem statuas reliquit in foro, sed omnia barbarica diripiens insolentia, corrupit; adeo ut Roma que mille et ducentis annis pulcherrima fuerat et frequentissima, dirueretur, fieretque deserta, et ut ait Sibylla, , hoc est uicus, non Roma. Tunc qui catechesi fuerant instituti, et ei minime aduersati, Deum laudauerunt qui rerum mutatione persuasisset  incredulis, quod aliis omnibus redactis in seruitutem, ee sole salue fuerint familie, que Domino fuerunt holocausta, studio beate Melanie; cum ceteri qui eorum saluti aduersabantur, eorum inutili penitentia detinerentur.



CAPUT CXIX. uita parue Melanie  .

Quoniam autem relaturum me de filia Melanie spopondi, necessarium est ut nunc debitum reddam. Non enim iustum ut iunioris quoque in carne Melanie uitam despiciamus, et neptis magne Melanie tantam uirtutem tacitam pretereamus, que longe forte prestat prudentibus et studiosis uetulis. Hanc ergo etate iuuenem, pietatis autem sententia uetulam, parentes  inuitam nuptum dedere, eam iungentes matrimonio uiro urbis Rome primario. Hec semper stimulata auie sue narrationibus, tantum fuit sauciata, ut matrimonio non posset inseruire. Cum autem ei nati essent duo filii masculi, iique decessissent, tantum eam cepit odium matrimonii, ut dixerit marito suo Piniano  filio Seueri  , qui erat ex prefectis: Si uolueris quidem mecum cohabitare ut ratio dictat temperantie, et te dominum agnosco, et profiteor meam uitam esse in tua potestate; sin autem hoc tibi graue uidetur utpote iuueni, res omnes meas tibi habe, et solum sine me corpore esse liberam, ut satisfaciam meo quod est ex Deo desiderio, facta heres eius que est ex Deo uirtutis mee a uie, cuius etiam nomen gero. Si enim uellet nos Deus degere in hoc  mundo, et frui rebus mundanis, non filios mihi natos accepisset immaturos. Cum autem longo tempore inter se contenderent, Deus postea misertus adolescentis, ei quoque zelum immisit religionis, ut ipse quoque mundi uniuerse renuntiaret terrene materie, adeo ut impletum fuerit quod scriptum est ab Apostolo: Quid enim scis, mulier, an uirum seruabis ? Cum ergo nupsisset uiro tredecim annos nata, septem uero cum eo uixisset, uigesimo sue etatis anno mundo renuntiat; et primum quidem omnia sua serica superhumeralia  tegumenta dedit altaribus , reliqua autem serica indumenta cum conscidisset, diuersam supellectilem fecit ecclesiasticam. Argentum autem et aurum cum credidisset cuidam Paulo  presbytero  monacho Dalmate, id per mare misit ad Orientem; atque Aegypto quidem et Thebaidi decies mille solidos, Antiochie autem et eius que circa ipsam sunt regionibus solidos decies mille; Palestine solidos quindecies mille distribuit. Ecclesiis autem que sunt in Occidente, et monasteriis, et xenodochiis, et omnibus egentibus per seipsam suppeditauit, et suppeditat his quadruplo plura, ut Deus nouit ex ore leonis  Alarici eripiens fide sua . Liberauit autem seruorum qui uoluerunt octo millia; reliqui enim noluerunt, sed maluerunt manere cum fratre  eius. Omnes autem possessiones quas habuit in Hispaniis, in Aquitania, in Tarraconensi et Galliis, et in aliis ciuitatibus, cum uendidisset, eas ad tres usque solidos 775 distribuit;  que autem habebat in Sicilia, Campania, et Africa, sibi reliquit, ut suppeditare posset monasteriis et egenis. Hec est sapientia in primis religiose, et que mentem senilem susceperat de pecunie materia, Melanie iunioris.

Hec autem erat eius exercitatio: Post diem unum comedebat; in principio autem post quinque, uarie ancillis suis seruiens; quas etiam secum una reddidit exercitatrices. Iam uero ipsa quoque multos ex suis cognatis ducens ad zelum diuinum, fecit ut similiter atque ipsa religiose Deum colerent. Hec est uita iuuenis Melanie per Dominum nostrum Iesum Christum.



CAPUT CXX. De Albina  .


Habebat autem secum quoque matrem Albinam, que similiter exercetur, et similiter rursus seorsim dispergit suas pecunias. Habitant itaque in agris, aliquando quidem Sicilie, aliquando uero Campanie cum eunuchis quindecim, et uirginibus et ancillis.



CAPUT CXXI. De Piniano  .

Similiter autem Pinianus quoque eius quondam maritus, nunc autem in opere uirtutis adiutor unanimis, qui exercetur cum triginta monachis, et legit diuinas Scripturas, hortoque colendo est intentus et congressionibus. Non paruo autem nos honore affecerunt cum Romam uenissemus propter beatum Ioannem  episcopum nos reficientes, et abundantissimis uiaticis excipientes, accersentes eternam uitam Domini nostri Iesu Christi, et optime uite institutionis.



CAPUT CXXII. De Pammachio  .

Horum cognatus fuit uir ex proconsulibus, nomine Pammachius; qui cum mundo renuntiasset, uitam egit optimam; et suas opes partim uiuus dispersit, partim autem moriens reliquit pauperibus.



CAPUT CXXIII. De Macario  .

Similiter etiam quidam nomine Macarius ex uicaria  .



CAPUT CXXIu. De Constantio  .

 Constantius quoque assessor prefectorum Italie, insignes uiri et eruditissimi, qui peruenerunt ad summum pietatis et religionis; quos existimo adhuc nunc quoque esse in carne, optimam instituende uite rationem exercentes, beatamque uitam et nulli exitio obnoxiam exspectantes.



CAPUT CXXu. De Paula  Romana.

Inter quos fuit etiam Paula Romana mater Toxotii, uxor N., ad spiritalem uite institutionem accommodatissima. Cui impedimento fuit Hieronymus quidam Dalmata [1 1Kb] ; nam cum posset superare multas, ne dicam cunctas, ut que ad uitam ex uirtute gerendam esset optimo ingenio predita, eam sua inuidia  impedit, ipsam trahens ad scopum proprium.



CAPUT CXXuI. De Eustochio.

Cuius filia nunc quoque exercetur in Bethleem, nomine Eustochium, quam ego non conueni. Dicitur autem esse castissima, habens conuentum quinquaginta uirginum.



CAPUT CXXuII. De uenerea.

Inueni autem ueneream Ballomeci comitis filiam, que onus cameli recte dispersit, et liberata est a uulneribus que oriuntur ex materia.



CAPUT CXXuIII. De Theodora  .


Et beatam Theodoram tribuni filiam, que ad tantam processit egestatem possessionum, ut ipsa eleemosynam accipiens sit mortua.



CAPUT CXXIX. De Usia  .

In monasterio Hesycha propter mare, noui mulierem nomine Usiam, longe in omnibus honestissimam.



CAPUT CXXX. De Adolia.

Et eius sororem Adoliam, que ipsa quoque uixit in uirtute, et non pro eius quidem dignitate, sed pro suarum uirium facultate uixit in zelo Dei.



CAPUT XXXI. De Basianilla.

 Noui autem etiam Basianillam Candiani magistri militum filiam, que ipsa pio et alacri animo uirtutem exercuit, et in hodiernum usque diem certamina acriter exsequitur.



CAPUT CXXXII. De Photina.

Et Photinam uirginem summe honestam, filiam Theoctisti presbyteri in Laodicea.



CAPUT CXXXIII. De Asella.

uidi autem Rome quoque Asellam honestam Dei uirginem, que honeste consenuit in monasterio, mulier longe mitissima, et que retinebat conuentus, in quibus uidi et uiros et mulieres catechesi recenter institutos.



CAPUT CXXXIu. De Auita  .


uidi etiam beatam Auitam Deo dignam cum eius marito Aproniano, et 776 eorum filia Eunomia, in omnibus Deo bene placentes, ut aperte facile traducti fuerint a dissoluta et uoluptaria uita ad honestam et continentem uite institutionem, in his quoque digni habiti ut in Christo dormirent, ab omni quidem peccato liberi, perfecte in honesto certamine decertantes, in bona memoria uitam suam relinquentes.



CAPUT CXXXu. De Magna  .

In ciuitate Ancyra sunt multe quidem alie uirgines, nempe ad decem millia, duo autem uel plura, que exercentur, et in omni uirtutis institutione militant;  omnesque temperantie legibus clare et insignes femine, et diuinum certamen studio exsequentes. Inter quas principatum obtinet in pietate Magna honestissima femina et probissima; quam nescio quid sim nominaturus, uirginemne an uiduam. A matre enim ui uiro coniuncta, eum tamen uariis inescans dilationibus, et corporis morbos pretexens, a corruptionis uitio integra et intacta permansit, ut dicunt eius necessarii. Cumque paulo post decessisset eius maritus, omnium simul feta est heres unica; et temporalibus deinceps commutans eterna, totam seipsam Deo obtulit, summe curam gerens uite que  semper manet, suis famulis honeste imperans, agens uitam laboriosissimam et plenam temperantia: in congressu tam seuera, ut ipsum eius aspectum reuererentur etiam excellentissimi episcopi propter insignem pietatem et religionem. Atque ipsa quidem superuacaneam et nimiam opum materiam paupertatis igne consumpsit: que autem supererant, ea constituit ad subministrationem monasteriis, ptochotrophiis, xenodochiis, ecclesiis, pauperibus, transeuntibus, episcopis, orphanis, uiduis, et omnibus egentibus suppeditans auxilium, non cessabat hilariter operari pietatem latenter, et per se, et per seruos fidelissimos, ab ecclesia non recedens noctu maxime: in omnibus in uirtute se exercens propter spem eius que uere est uita.



CAPUT CXXXuI. De uirgine  que excepit Athanasium episcopum.


Noui ego Alexandrie uirginem, quam offendi natam circiter septuaginta annos. Ei clerus uniuersus dabat testimonium, quod cum esset iuuenis, nata annos circiter uiginti, et longe formosissima, fugiebatur ab iis qui erant studiosi uirtutis propter pulchritudinem, ne inureret eis aliquam labem ex suspicione. Quando ergo accidit ut Ariani struerent insidias beato Athanasio Alexandrino episcopo per Eusebium, qui erat eo tempore prepositus sub Constantio imperatore, nefariorum criminum eum accusantes et calumniantes, uitans iudicari a corrupto iudicio, apud neminem ausus est delitescere, non apud cognatum, non amicum, non clericum, non apud aliquem alium familiarem; sed repente episcopatum ingressis prefecti  ministris, et eum querentibus, accepto suo sticario seu tunica, et birro  , media nocte confugit ad hanc uirginem. Illa autem fuit rei nouitate obstupefacta et timore correpta. Dicit ergo ei episcopus: Quandoquidem queror ab Arianis, nefariorum criminum ab eis accusatus, ne ergo et ego ueniam in malam existimationem, et in peccatum coniiciam eos qui me uolunt afficere supplicio, ea de causa fugere constitui; mihi ergo Deus reuelauit hac nocte me apud nullum alium posse esse saluum nisi apud te. Illa ergo pre magno gaudio omni eiecta dubitatione, cum tota esset Domini, prompto et alacri animo occultauit sanctissimum episcopum sex annos, quandiu uixit imperator Constantius: ipsa et eius pedes lauans, et excrementa expurgans, et in aliis que erant  ei usui inseruiens, librosque ei commodans et prebens. Neque ullus sex annis nouit Alexandrie ubinam ageret beatus Athanasius episcopus. Postquam ergo fuit annuntiata mors imperatoris Constantii, et peruenit ad eius aures, honesto et uenerabili habitu indutus, rursus noctu fuit inuentus in ecclesia. Quem uidentes omnes magna sunt affecti admiratione, ut qui ipsum uiuum accepissent ex mortuis, simul etiam postulantes eius amici de latebris que ab eorum ignoratione inueniri non potuerant. Respondit itaque beatus Athanasius germanis suis amicis: Ea de causa ad uos non confugi, ut uere iurare possetis; et alioqui etiam propter inuestigationem, ad illam confugi de qua nemo suspicari poterat, utpote formosam et  iuniorem: duo bona procurans, et illius salutem; illi enim profui, et mee existimationi et securitati.



CAPUT CXXXuII. uita Amme Talida.

In ciuitate Antinoi sunt feminarum monasteria duodecim; in quibus conueni etiam Ammam Talida, que octoginta annos fuerat in exercitatione, ut narrabat ipsa et eius uicine. Una cum ea habitabant sexaginta adolescentule. Eam autem adeo diligebant, ut ne esset quidem clauis aule monasterii, ut in aliis, sed ipse ab eius amore omnes detinerentur. Eo autem impatibilitatis processit anus, ut cum ego essem ingressus et consedissem, ipsa quoque ingressa sit, et una mecum sederit, et magna libertate ac fiducia in Christo meis humeris manum imposuerit.



CAPUT CXXXuIII. uita Amme Taor.


In hoc monasterio erat uirgo huius discipula, nomine Taor, que triginta annos uersata erat in monasterio, ut narrabant qui nouerant. Ea uestem nouam aut mauortem aut calceum noluit accipere, dicens: Non est mihi opus, ne etiam cogar progredi. Alie enim omnes die Dominico progrediuntur in ecclesiam gratia communionis; illa autem in monasterio manebat pannis obsita, operi assidue assidens. Ea autem fuit tam eleganti aspectu, ut parum abesset quin etiam ualde constantes deciperentur eius pulchritudine, nisi insigne presidium habuisset temperantiam, que ad metum et uerecundiam deducebat  honestate impudicos oculos.



CAPUT CXXXIX. De uirgine que renuntiauerat.

Erat quedam alia uirgo religiose uite operibus uiriliter insistens, mihi uicina, cuius uultum quidem non uidi: nunquam enim, ut aiunt, est progressa ex quo renuntiauit. Cum autem implesset sexaginta annos in exercitatione cum matre sua propria, erat postea uita excessura. Ei autem in uisione adstitit Colluthus  uocabulo martyr, qui in illis colebatur locis, hoc ei dicens: Hodie es itura ad Dominum, et uisura sanctos omnes; ueni ergo et prande nobiscum in martyrio. Cum ergo mane surrexisset et se induisset, et in sporta panem accepisset et oliuas, et  minuta olera, post tot annos est egressa; et cum uenisset in martyrium, orauit; et cum toto die obseruasset tempus in quo nullus erat intus, et nona iam aduenerat hora, et sedisset, rogauit martyrem, dicens: Benedic cibos meos, Colluthe sancte, et me in uia comitare tuis precibus. Cum ergo comedisset et rursus orasset, domum uenit circa occasum solis. Et cum dedisset matri sue opus Clementis Stromatei in prophetam Amos, dixit ei: Da id episcopo relegato. Et dixit ei: Ora pro me; uado enim ad Dominum meum. Decessit ipsa nocte. Cumque nec febri laborasset, nec ei caput doluisset, sed seipsam ad sepulturam composuisset, in manus Dei spiritum suum commendauit.



CAPUT CXL. De uirgine que lapsa est, et egit penitentiam.


Quedam uirgo exercitatrix manens cum duabus aliis uirginibus, se exercuit nouem uel decem annis. A quodam autem cantore inescata cum eo habuit stupri consuetudinem; et cum utero concepisset, peperit. Cum autem in summum odium prorupit eius qui ipsam deceperat, in profundo compuncta est animo, et ad eam peruenit mensuram penitentie, ut in ea perseuerans se fame uellet occidere, hoc cum lacrymis orans, Deumque rogans, et dicens: Deus magne, qui omnium nostrum peccata portas, et immensum totius mundi uitium; qui non uis mortem peccatorum, et eorum qui labuntur interitum, sed misereris uniuerse creature; est enim uoluntas  tua ut omnes seruentur . Si ergo me quoque, que pereo, uis esse saluam, in hoc mihi tuam ostende bonitatem, et nunc tua ad me perueniant mirabilia; et iube hinc abduci et colligi  fructum mee iniquitatis, qui conceptus est in lasciuia, et genitus in peccato; nam nisi hoc fiat, ego hac de causa uel me laqueo suffocabo, uel meipsam in preceps deiiciam. Cum sic oraret, fuit exaudita; nam qui natus fuerat infans, non multo post decessit. Ab illo ergo die non amplius conuenit eum qui ipsam redegerat in seruitutem; sed se totam insigniter dedens continentie, egrotis mancisque ac mutilatis seruiens triginta annos, ita Deum placauit, propitiumque reddidit, ut cuidam sancto presbytero reuelaretur, illam Deo magis placuisse in penitentia  quam in uirginitate. Hec autem scribo, ne eos qui multa peccant, et ex animo ac sincere agunt penitentiam, contemnamus: sicut hec beata, que cor suum contriuit, et in humilitate uitam suam liquefecit, non despecta fuit a Domino eorum qui ducuntur penitentia.



CAPUT CXLI. De filia presbyteri que lectorem calumniata erat, et Eustathio lectore.

Cuiusdam presbyteri filia uirgo in Cesarea Palestine lapsa, ab eo qui ei uitium attulerat docta fuerat, ut quemdam ciuitatis lectorem calumniaretur, et quod corrupta esset, in eum culpam conferret. Cumque ferret uentrem, a patre suo examinata, nominauit lectorem. Hoc cum audiisset presbyter  conturbatus retulit ad episcopum. Hoc cum audiisset episcopus, conuocauit concilium sacerdotum, fecitque uocari lectorem, deque eo habuit questionem, rem examinans. Rogatus autem ab episcopo, rem non fatebatur lector; nam quod factum ab ipso non fuerat, quomodo dici poterat? Aegre ergo ferens episcopus, grauissima uoce ei dicebat: Non fateberis lapsum tuum, et ages penitentiam, o infelix et plene immunditia? Respondit lector: Rogo te; dixi id quod res est, hanc rem ad me nichil pertinere. Plane enim culpa careo, ut qui de ea ne cogitauerim quidem; sin autem uultis audire id quod 778 non est, dicam: Feci. Hoc cum ipse dixisset, deposuit eum episcopus ab officio lectoris. Post hoc accidens ad pedes episcopi,  rogauit dicens: Si hoc tibi uisum est, domine episcope, ut quoniam dixi, Ne, lapsus sum, sim de gradu ecclesiastico deiectus, et non sim dignus esse clericus tue sanctitatis, iube ut mihi ab hoc tempore ea detur in uxorem; neque enim ego sum deinceps clericus, neque illa uirgo. Cum hec audiisset episcopus et presbyter, eam tradidit pater eius lectori, sperans fore ut iuuenis bene esset in eam affectus, et alioqui credens non posse eum abstrahi a consuetudine. Cum eam autem adolescens accepisset in manus ab episcopo, et eius patre, eamque esset consolatus, abduxit et deposuit in monasterio mulierum, rogans eam que illic erat prima ministra fraternitatis ut eam illic tolerarent usque ad partum eius. Illa uero relicta in monasterio, lector  abiens seipsum inclusit in cella sordida, uite summam suscipiens asperitatem, ad Christum accedens in corde contrito cum multis lacrymis et gemitibus, dicens: Tu, Domine, meas actiones nosti, qui scis omnia, quem nichil latet, neque est ullus locus occultus in quo quis se abscondat a tua que omnia aspicit potestate, qui uides omnia priusquam fiant. Tu solus uides profunda cogitationum, et omnis mentis conceptio a te cernitur, perinde ac si aspicitur oculis. Tu cum cogitatorum sis acer examinator, perfecte iudicas. Tu qui eis qui afficiuntur iniuria fers auxilium, qui falli non potes, dum eos uindicas, qui appetuntur calumniis; cui nichil placet iniustum, omne autem momentum statere iustitie est a te semper; astat enim tibi perpetuo lux  ad quam non patet aditus, et omne opus hominis est coram te. Est ergo tui iusti et immutabilis iudicii, ius quoque meum pronuntiare. Efficaciter autem orante adolescente, et in ieiunio diligenter perseuerante, intra breue tempus adfuerunt dolores eius partus. Cumque aduenisset hora, adfuit etiam iustum Dei iudicium, afferens uehementem et intolerabilem dolorem ei que fuerat calumniata: gemituum immensa multitudo, labores partus inenarrabiles, inferni suppliciorum uisiones terribiles, hanc miseram fortiter obsidentes, et infans propter magnitudinem non prodibat ex utero. Preteriit dies primus et secundus, et dolores erant intolerabiliores; aduentauit tertius et quartus, et secutus est dolor multis partubus grauior; quintus et sextus et septimus  tenebrosus, et infelix mulier ex multo dolore uersabatur in inferis. In omnibus his diebus mansit neque omnino cibum sumens, nec tantillum somnum uidens; sed luctibus et grauissimis dolorum tormentis succedentibus, post hec omnia, uitiate et false accusatricis cor inflexibile, uicta a Dei potestate, que non cadit sub aspectum, intolerabilibus doloribus addidit etiam confessionem, lugubri uoce exclamans: Hei mihi misera! uenio in periculum ne peream, ut que in duo mala inciderim, nempe in calumniam et fornicationem, et amissa uirginitate sum tradita detractioni; et cum mihi sit ab alio allatum uitium, accusaui lectorem. Cum hec autem audiissent uirgines monasterii, Patri eius omnia renuntiarunt.  Pater autem ueritus ne condemnaretur ut calumniator, cum non adhiberet fidem dictis, silet duos dies. Rursus autem misera, se inuicem excipientibus acerbis afflictabatur doloribus, cum non posset deinceps uel uiuere uel mori. Cumque id effugit, oritur dies octauus, et rursus nonus, grauissimis perpetuarum uertiginum tenebris eam offuscantes. Cum ergo eius magnos eiulatus non ferret conuentus, hec cursim festinantes renuntiant episcopo, iam esse nonum diem ex quo illa confitetur se accusasse lectorem, nec posse parere, quod ipsum sit calumniata. Episcopus autem cum hec audiisset a uirginibus, ad lectorem mittit duos diaconos, ei omnia significans, et ut pro ipsa oraret, ut misera mulier liberaretur ab iis necessitatibus. Egregius autem adolescens neque eis dedit responsum, nec aperuit  ostium; sed a quo die ingressus est in cellam, non exiit, implens consuetam regulam ieiunii, et Deo preces fundens. Flexus autem pater, et filie sue misertus, ueniens ad episcopum, eum ualde rogauit ut pro ea orationes fierent in ecclesia. Et cum pro ea preces fuse essent ab omnibus ad Dominum, ne sic quidem misera liberata est a necessitate. Eius enim qui per calumniam fuerat accusatus, orationes Dominum monentes, arcebant, ne eorum preces admitterentur. His sic gestis, surgens episcopus iuit ad cellam in qua erat lector: et cum pulsasset ostium, nolebat is aperire. Cum diu autem foris fuisset episcopus, ille autem intus, iubet episcopus tolli ostium. Et ingressi inuenerunt adolescentem in oratione perseuerantem,  et humi procumbentem. Quem multum rogans episcopus, ei dicit: Frater Eustathi lector, in apertum prolata calumnia Dei prouidentia, et exauditis tuis orationibus, miserere eius que in te peccauit, que tormentorum flagellis fuit excruciata. Miserere deinceps misere, et surgens solue quod ligasti, precibus enim tuis hec patitur, et dic Domino ut eam liberet a partu uentris. Cum autem inclytus lector intense oraret simul cum episcopo, statim misera liberata est a necessitate, enixa infantem; rogans omnes 779 ut ei remitteretur iniquitas ipsius iusti intercessione: et illum egregium uirum habuerunt omnes deinceps loco martyris. Nam cum se deinceps liberasset ab omni sollicitudine, peruenit ad summum uite que ex uirtute agitur, adeo ut is sit dignus habitus  spiritali gratia. Hec autem scripsimus, ne quis calumniatus illaqueetur his inimici retibus, et incidat in dolores carnis intolerabiles, sicut hec prius scripta est falsa accusatrix; postquam autem a corpore fuerit liberatus, tradatur eternis intolerabilibus tormentis, et que nunquam desinent. Deum enim ad iram prouocat is qui calumniatur: qui autem per calumniam accusatur, idque fert pio et equo animo, et eius in apertum prolationem permittit precibus, exspectans iustum Dei iudicium, sicut hic a Christo coronatus; is et, quod eius sileri potest, laudatur, et in honore habetur, et eternam coronam consequitur. Discamus ergo diligenter quam sint insuperabiles uires orationis,  que et fideles confirmat, et peccatorum miseretur, et flectit ac mouet omnium creatorem, et eos coronat qui se ex uirtute recte gerunt, et eis qui in ea perseuerant, largitur regnum celorum.



CAPUT CXLII. uita sancte Siluanie.  .

Illo tempore contigit ut nos simul nauigaremus ab Aelia in Aegyptum, deducentes beatam Siluaniam uirginem, sororem autem Ruffini, qui fuit ex prefectis.



CAPUT CXLIII. De Iubino.  .

Inter quos erat etiam nobiscum Iubinus, tunc quidem diaconus, nunc autem episcopus ecclesie Ascalonis, uir pius et eruditus. Cum autem uehementissimus nos estus inuasisset, et peruenissemus Pelusium,  accidit ut Iubinus, accepta pelui, pedes et manus palmis lauaret aqua frigidissima, et postquam lauisset, super pelliculam humi stratam requiesceret. Cum autem illa id aduertisset, ut mater sapiens germani filii, eius increpauit mollitiem, dicens: Qui in animum inducis, illam agens etatem, uiuente adhuc tuo sanguine, usque adeo tuam fouere carunculam, non sentiens damna que ex eo oriuntur? Confide, confide: ecce ago annum etatis sexagesimum, preter extrema manuum  mearum  non pes meus aquam tetigit, non uultus, neque ullum ex membris meis, etiamsi me uarie inuaserint egritudines; et cum a medicis cogerer uti balneo, non induxi in animum carni reddere debitum, non in lecto quiescens, non lectica  usquam gestata ingrediens.

Hec cum esset doctissima, doctrinam amore complexa, noctes uberi oleo a se illuminatas mutabat in dies, omnia antiquorum qui commentarios ediderunt scripta percurrens, Origenis tricies centena millia uersuum, Gregorii et Stephani, et Pierii  , et Basilii, et quorumdam aliorum prestantis uirtutis uirorum millia ducenta et quinquaginta non leuiter, nec temere hec percurrens, sed elaborate septies uel octies unumquemque librum perlegens, ut horum uerborum gratia in altum erigeretur, spe bona seipsam auem efficiens spiritalem, et ad Christum euolans, immortales ab ipso acceptura remunerationes.



CAPUT CXLIu. De Olympiade.  .


Eius uestigia est secuta, et omnem uirtutem diuine uite spiritalis, in primis ueneranda et honesta Olympias, et que uie que fert in celum summo zelo tenebatur, diuinarum Scripturarum sententiam secuta in omnibus. Fuit autem secundum carnem filia Seleuci  ex comitibus, uera autem Dei filia secundum spiritum; neptis autem Ablauii qui erat ex prefectis, aliquot autem dies sponsa  Nebridii, qui fuit ex prefectis urbis Constantinopolis; ipsa autem reuera fuit uxor nullius. Dicitur autem dormisse uirgo incorrupta, effecta diuini uerbi conuictrix, coniux autem totius uere humilitatis, communicans et ministrans omnibus egentibus. Ipsa cum  omnes illas infinitas et immensas dispersisset diuitias, absolute et indiscriminatim opem ferebat omnibus. Non enim urbs, non rus, non solitudo, mansit expers largitionum huius inclyte uirginis: sed et ecclesiis suppeditauit ad donaria deputata sacrificio, et monasteriis, et cenobiis, et xenotrophiis, et custodiis, et relegatis; et ut semel dicam, in omnem orbem terre dispersit eleemosynas. Hec beata processit usque ad extremum terminum humilitatis, ultra quem nichil possit inueniri amplius. uita sine ulla inani gloria, species nequaquam ficta, sinceri mores, facies non fucata, corpus florens, mens non gloriosa, animus ab arrogantia alienus, cor minime turbulentum, somni expers uigilia, spiritus non curiosus, caritas immensa, que comprehendi non potest communicatio,  uilis et contempta uestis, infinita continentia, recta cogitatio, in Deum spes eterna, cum eleemosyna que non potest narrari, ornamentum omnium humilium, cui multe sunt accense tentationes ex operatione eius qui est sua sponte malus et omnis boni expers, nempe demonis: que pro ueritate non parua adiit certamina, que et diu affatim uixit in immensis lacrymis, omni 780 humane nature subiecta propter Dominum; cum omni pietate sanctis subdita episcopis, uenerans presbyteratum, honorans clerum, reuerens exercitationem, suscipiens uirginitatem, opem ferens uiduitati, curam gerens orbitatis protegens senectutem, egrotos inuisens, peccatorum miserens, errantes in uiam deducens, in omnes utens misericordia, profuse autem  in pauperes, multisque infidelium in catechesi institutis uxoribus, etiam ad uictum eis ferens auxilium, semper memorabile nomen benignitatis reliquit per totam uitam. A seruitute in libertatem innumerabilium seruorum restituens examina, reddidit eos honore equales sue nobilitati, uel potius  facti sunt huius sancte habitu nobiliores. Neque enim eius indumentis inueniri potuit quidquam uilius; nam iis etiam qui sunt pannis ualde obsiti indigna erant huius sancte tegumenta. Tanta autem erat eius mansuetudo, ut etiam longe superaret simplicitatem ipsorum puerorum. Nulla uituperatione a uicino quidem unquam inuenta est apud hanc que Christum gestabat; sed omnis eius uita non uitalis, erat in compunctione et frequenti profluuio  lacrymarum; et potius uidere licebat fonti estate sua deficere fluenta, quam huius non sublimibus et Christum semper uidentibus oculis lacrymas deficere. Et quid in his immoror? Quo enim magis meus uersabitur animus in dure instar saxi anime narrandis certaminibus et uirtutibus, eo magis inuenientur uerba a factis remotiora. Nec me existimet aliquis hec splendide et magnifice colligere de hac uel maxime impatibili, et perquirere reliquias castissime Olympiadis, que tota fuit pretiosum uas sancti Spiritus; sed qui his oculis uiderim huius beate uitam et angelicam institutionem, ut qui fuerim spiritalis huius germanus amicus, et eius cognatis familiarissimus, adeo ut multe eius pecunie sint a me ex eius  sententia distribute. Hec ergo non amplius de cetero que sunt carnis sapiens, subiecta principatibus, obediens potestatibus, uenerans presbyteratum, honorans uniuersum clerum, confessione quoque digna est habita pro ueritate, importunarum recusationum multis acceptis procellis. Cuius uitam inter confessores referunt, quicunque pii habitant Constantinopolim, ut que proxime matrem periclitata sit in iis que sunt ex Deo certaminibus; et in his mortua beatam accepit gloriam, et in infinito seculo coronata pompam agit, nulli interitui obnoxias cum sanctis et sibi similibus in sempiternum mansiones habitans, et bonorum operum a Christo Domino cum fiducia accipiens remunerationes.



CAPUT CXLu. De Candida.


Post hanc equali quoque modo in Domino uiuens, beata Candida, Traiani uxor magistri militum, cum et ad summam peruenisset honestatem, et rationi conuenienter ornasset ecclesias, et uenerata esset episcopos pro dignitate Christi sacramentorum, et omnem Christi clerum aperte honorasset, et suam filiam instituisset in sorte uirginitatis, eam premisit ad Christum, donum suorum uiscerum: postea autem ipsa quoque, temperantia et castitate et pecunie dispersionibus filiam suam est consecuta. Hanc ego uidi egregiam mulierem tota nocte laborantem et molentem, et propriis manibus facientem panem oblationis, ad uires corporis deprimendas, et dicentem: Cum non sufficiat ieiunium, hanc ei do sociam laboriosam  uigiliam, ut Esau dissoluam eneruemque lasciuiam. Ea ab iis que sunt sanguine predita et animata omnino abstinuit; nisi quod sumebat pisces et oleum et olera, idque solum in die festo: omni autem alio tempore contenta erat oxycrato  et pane arido. In hac uite asperitate, cum beata requie obdormiisset hec mulier inclyta, nunc fruitur bonis eternis, que sunt parata iis qui dilexerunt uitam que ex uirtute agitur.



CAPUT CXLuI. De Gelasia  .

Consequenter zelo huius bone femine, ueritatis uiam ingressa est, pie trahens iugum uirginitatis, in primis ueneranda Gelasia, cuiusdam tribuni filia. Huius optime hec fertur uirtus, quod sol nunquam occidit  super eius dolorem, non aduersus seruum, non aduersus ancillam, non aduersus aliquem alium. Hec beata cum effugisset uiam eorum qui sunt accepte iniurie memores, que fert ad mortem eternam, euasit hunc malum diaboli stimulum, nempe odii et maleuolentie; et cum desideraret eternam peccatorum remissionem, remisit parua delicta, ut ipsa quoque inueniret maiorum remissionem.



CAPUT CXLuII. De Iuliana  .

Quedam nomine Iuliana, uirgo in Cesarea Cappadocie, dicta est esse et doctissima et fidelissima, que Origenem scriptorem fugientem gentilium insurrectionem excepit, eum duos annos occultans, suis  sumptibus et suo ministerio uirum alens. Inueni autem hec in antiquissimo libro scripto uersibus, qui quidem scriptus erat manu Origenis. Hunc librum 781 inueni ego apud Iulianam uirginem in Cesarea, qui et ipse  apud eam occultatus eram. Dicebat autem se accepisse a Symmacho interprete Iudeorum.

Non fuit autem alienum ab instituto opere, posuisse uirtutes harum feminarum; sed ut sciamus, quod ex diuersis occasionibus licet lucrari, si uelimus.



CAPUT CXLuIII. De femina  nobilissima que fuit semper uirgo.

In alio libro antiquissimo, scripto ab Hippolyto, qui fuit familiaris apostolorum, inueni talem narrationem:

 Fuit quedam nobilissima uirgo et formosissima, que in uita ex uirtute agenda exercebatur Corinthi. Hanc illo tempore detulerunt ad iudicem, qui erat gentilis in tempore persecutorum, ut que maledictis incesseret et tempora, et imperatores, et simulacra. Proponebant autem eius pulchritudinem harum rerum cauponatores impio iudici, feminas insano amore depereunti; is uero, equinis auribus et feminas insane amantibus cogitationibus, accepit calumniam: ea autem producta ad hominem sceleratum, multo magis insana captus est intemperantia. Postquam autem omnibus aduersus eam adhibitis machinis, huic Dei homini  persuadere non potuit, uariis tormentis subiecit fortem feminam. Postquam autem ne his quidem id quod uolebat est assecutus, ut qui  non posset eam abducere a Christi confessione, in eam insaniens crudelis, non tradit eam tormentorum cruciatibus, sed castam et temperantem feminam ponens in prostibulo, iussit ei qui eas possidebat, dicens: Hanc mihi cape et tres solidos ex ea ad me defer quotidie. Is autem aurum exigens ex turpi actione, eam tradidit uolentibus in officina abominandi flagitii. Cum hec ergo nouissent qui tenebantur insano amore mulierum, assidebant scelerate exitii officine, mercedem dantes inhoneste operationis. Illa autem uirgo honestissima et in primis ueneranda, et uerba ad deceptionem deflectens, suppliciter eis dicebat, rogans: Habeo ulcus in loco occulto, quod mirandum in modum male olet, et timeo ne uos mei odium capiat propter ulcus auersandum;  concedite ergo mihi paucos dies, et tunc licebit uobis uel me habere gratis. His uerbis persuasos intemperantes amandabat beata: assiduis autem precibus Deum placans, et compunctis supplicationibus eum inflexit ad misericordiam. Attendens ergo Deus qui nouit cogitationes, quomodo casta pudicitie curam gerebat ex animo, in illis diebus pro salute omnium tale quid struxit.



CAPUT CXLIX. De Magistriano  .

Quidam adolescens Magistrianus, specie formosus, mente pius, cui Deus zelum immisit spiritalem adeo ardentem, ut etiam mortem contemneret: is cum pretextu intemperantie eo accessisset, profundo  uespere ingreditur ad eum qui illas alebat, et dat ei quinque solidos; et dicit ei: Concede mihi manere hac nocte cum hac puella. In locum ergo occultum cum ea ingressus, dicit ei: Surge, serua te ipsam. Et cum eam suis uestibus induisset, tunica, camisia  , et chlamyde, et omnibus uirilibus, dicit ei: Egredere, te summa chlamydis parte contegens. Que cum sic fecisset, et se totam signo crucis muniisset, egressa ex illo loco omnino incorrupta et impolluta, seruata est Christi gratia, et causa adolescentis qui eam suo sanguine liberauit a turpi uitio. Sequenti autem die res fuit cognita, et productus est Magistrianus ad seuissimum iudicem. Cum autem strenuum Christi athletam examinasset impius, et omnia didicisset, iussit cum obiici bestiis, ut etiam  malis infestus demon in eo afficeretur ignominia. Nam cum existimasset uirum fortem in nefarium iniicere supplicium, eum effecit duplici [F. dupliciter] Christi martyrem, ut qui et pro sua anima preclare decertauerit, et pro illa beata in laboribus strenue perseuerauerit. Quocirca duplici honore et duabus insignibus coronis dignus est habitus a Christi benignitate.



CAPUT CL. De uxore  uiri senatorii.

Memini autem alterius quoque historie, et bonum est eam non preterire. Dicitur de Magnentino insurrectore, quod habuerat stupri consuetudinem cum multis gentilibus, et animum adiecerat ut rem etiam haberet cum Christianis; ee autem malebant mori quam prodere pudicitiam. Cum ergo uenisset in  unam urbem, amauit quamdam uxorem uiri senatorii ex prefectis. Timore autem affectus eius maritus, dixit ei: Mitte, tolle eam. Cum autem uenissent ad eam milites, dixit eis mulier: Exspectate parumper donec mundum meum componam, cui sum assueta. Ingressa autem suum cubile, accepto ense, eum suis infixit uisceribus. Audiant uirgines et erubescant, que profitentur se Christum habere sponsum, et praua eum produnt libidine. Nobis autem det unicuique Deus seruare uirginitatem, et exsultantibus clamare cum psalmographo: Confige in timore tuo carnes meas: a iudiciis enim tuis timui . Et: uiuo 782 autem iam non ego, uiuit uero in me Christus . Concedatur autem ut uos quoque dicatis sobrie: Ego patrueli meo, et patruelis meus  est mihi, aliquando quidem sponsus, aliquando uero frater, ut nichil cogitetur carnale . Si enim audieris sponsum et sponsam, significat spiritalem unionem cum patre.

uidimus autem alios quoque Patres et monachos per totam Aegyptum, multas uirtutes et signa facientes, quorum non meminimus propter multitudinem, sed pauca pro multis narrauimus . Quid enim dixerit aliquis de superiori Thebaide que est per Syenem, in qua sunt uiri ualde admirabiles, et multitudo monachorum infinita, quorum non crediderit aliquis uite instituta, ut que uitam humanam superant: qui etiam mortuos in hodiernam usque diem suscitant, et super aquas ambulant,  sicut Petrus; et quidquid Seruator per sanctos effecit apostolos, ea nunc quoque efficit. Sed quia magnum imminebat periculum, si ultra Lyco transiremus, propter latronum irruptionem, non ausi sumus uidere illos sanctos. Neque enim predictos Patres uidimus sine periculo, neque sine labore aspeximus sacras has feminas: sed multa prius passi, et propemodum periclitati, uix assecuti sumus ut ea uideremus. Septies enim in mortem incidimus; in octauo autem malum nos non attigit, cum Deus nos omnino seruasset. Semel enim quinque dies et noctes ambulantes per solitudinem, fame et siti prope fuimus exanimati. Aliquando autem in acutas et asperas paludes incidentes, et pedes nostros perforantes, ut dolores essent intolerabiles, propemodum  frigore enecti sumus. Tertio autem ceno ad lumbum usque inhesimus, et non erat qui eriperet; et has beati Dauid uoces exclamauimus: Saluum me fac, Domine Deus, quoniam ingresse sunt aque usque ad animam meam. Infixus sum in lutum profundi, et non est substantia ; et, Serua me a luto, ut ne infigar. Quartum autem fuit aque multitudo que affluxit ex Nili incremento, cum quatuor dies per aquas ambularemus: et in ostiis propemodum obrutis. Tunc clamauimus, dicentes: Ne nos demergat tempestas aque, nec me deuoret profundum . Quinto autem incidimus in latrones in littore maris, uenientes in Diolcon: qui nos etiam eousque sunt persecuti, uolentes comprehendere, donec nobis paruus relinqueretur spiritus, ut  qui nos decies mille passus essent persecuti. Sexto autem, Nilum nauigantes, propemodum euersi ac submersi sumus. Septimum fuit, quando in palude Mareotide, ubi charta nascitur, abiecti sumus in quamdam paruam insulam desertam; et tres noctes et dies sub dio mansimus, magno frigore et imbribus nobis imminentibus, erat enim tempus Epiphaniorum. Octauum autem superuacaneum quidem est narrare, sed tamen est utile; nam cum nos per quemdam locum uenissemus Nitreas, erat in ea regione quoddam magnum concauum, in quo multi remanserant crocodili, cum aqua recessisset ex agris. Tribus ergo crocodilis in margine fosse extensis, accessimus uisuri belluas, putantes eas esse mortuas, ille autem statim in nos irruerunt. Nobis autem magna uoce  Dominum nominantibus, Christe, adiuua nos, statim bellue tanquam ab angelo auerse, seipsas in aquam sunt iaculate. Nos autem Nitreas magno cursu contendimus, illam uocem Iob meditantes, ubi dicit: Septies ex necessitatibus liberabit te; in octauo autem te non attinget malum . Deo ergo agimus gratias qui nos ex tot liberauit periculis et nobis magna ostendit spectacula.



CAPUT CLI. uita fratris  qui cum eo uersabatur.

Cum ergo pauca dixero de fratre, qui mecum uersatur a iuuentute usque in hodiernum diem, hic deinceps finem imponam orationi. Eum ego cognoui longo tempore, cum comederet, omni gule affectione  caruisse, et itidem cum ieiunaret, affectum non fuisse, ut qui, ut arbitror, uicisset affectionem, longe remotum ab auaritia, contentum semper presentibus, non se ornantem uestibus, contemptum gratias agentem, pro germanis amicis pericula adeuntem, demones expertum plus quam millies, adeo ut quodam die cum eo demon pactus sit, et dixerit: Paciscere mecum te uel semel peccaturum, et quam mihi in hac uita dixeris, uel nobilem, uel diuitem eam ad te adducam. Et rursus cum aliquando quatuordecim noctes cum eo depugnasset, ut mihi narrauit, et noctu pede traxisset, ipsum est allocutus, dicens: Noli adorare Christum, et ad te non accedam. Is respondens, dixit: Propterea eum adoro, et innumerabilibus amplius partibus glorificabo,  et sepius orabo, quoniam eius cultus te male habet. In centum et sex uenit ciuitates, et in plurimis est etiam aliquo tempore uersatus. Mulieris nullam habuit experientiam, ne in somnis quidem, nisi si se somniaret a demone fornicationis oppugnari. Ter eum noui cibis indigentem esculenta accepisse ab angelo. Quodam die cum in extrema solitudine ne micam quidem haberet, inuenit in pelle ouina tres panes calidos paxamidios; aliquando rursus uinum et panem; aliquando rursus uenit ad eum uox, 783 dicens: Noui tibi deesse cibos; uade et accipe ab N. illo homine frumentum et oleum. Cum ergo uenisset ad illum ad quem missus fuerat, is ipsi dixit: Tu es ille monachus? Tum ille: Ita, sum is quem dicis. Subiecit alter: Paterfamilias iussit quidem te accipere  triginta modios frumenti, et duodecim sextarios olei. De eo potero gloriari ac predicare qualis esset; quem noui sepe esse lacrymatum propter eos qui ex necessitate laborabant inopia; prebebat ergo si quid habebat, suo corpore excepto. Noui etiam eum esse lacrymatum propter eum qui ceciderat in peccata, et eum qui ceciderat adduxisse lacrymis ad penitentiam. Is mihi aliquando hoc narrauit: Deum rogaui, ut neminem compungeret, maxime ex diuitibus et improbis, ut mihi aliquid darent quod esset ad usum necessarium.

Mihi autem hoc sufficit, quod dignus sim habitus, qui horum omnium meminissem que scriptis mandaui. Non enim sine Dei numine hoc factum est, ut mens tua moueretur ut iuberes me hunc librum scribere,  scriptis, inquam, tradere uitam horum sanctorum et beatorum Patrum.

Tu autem, fidelissime Christi serue ac uenerande Lause, et caput mihi amicissimum et maxime germanum, hunc librum libenter legens, magnam tue immortali anime prebebis utilitatem, in iustorum resurrectione, inclytorum recte uite athletarum instituta, labores, et tantam tolerantiam, uiteque duriter acte patientiam mente complectens. Quamobrem ea prompto et alacri animo sequere, bona et incorrupta spe nutritus, semper retro uidens dies qui ante sunt breuiores; et ora pro me, teipsum conseruans alienum a reprehensione et custodiens integrum: qualem te noui et habui, a consulatu Tatiani usque in  hodiernum diem, et qualem te noui rursus meliorem moribus, et electum prepositum maxime pii cubiculi. Nam cum sis in tanta dignitate, in tot et tantis pecuniis, et tanta potestate, non fecisti peius quam Dei postularet metus. Is est Christo dedicatus, qui audiit a diabolo: Hec omnia tibi dabo, si cadens adoraueris me . Sed eum Dominus pudore affecit, dicens: uade post me.

Quem quidem tu quoque imitans, uentibus expulsis diuitiis, et umbratili gloria uite presentis,  celestem desiderasti et immortalem uitam, regnumque eternum, et manentem gloriam, et bona arcana, que neque oculus uidit, nec auris audiuit, nec in cor hominis ascenderunt : quorum Dominus efficiat heredes cum sanctis eius patriarchis et prophetis, et apostolis et martyribus, et iis quorum mentionem fecimus in hoc libro, gratia ipsius Seruatoris nostri Iesu Christi, cum quo Patri gloria cum sancto Spiritu, in secula seculorum. Amen.




uolume back matter






ORDO RERUM QUAE IN HOC TOMO CONTINENTUR.

    Rosweydi proemium. 9
    Noua allocutio. 11
    PROLEGOMENA XXuI in uitas Patrum. 13
    PROLEGOMENON PRIMUM.---Que horum librorum inscriptio. Ibid.
    PROLEGOM. II.---Qui horum librorum auctores. 20
    PROLEGOM. III.---Quis primi libri auctor? 21
    PROLEGOM. Iu.---Quis secundi libri auctor? 22
    PROLEGOM. u.---Quis tertii libri auctor? 38
    PROLEGOM. uI.---Quis quarti libri auctor? 39
    PROLEGOM. uII.---Quis quinti libri auctor? 40
    PROLEGOM. uIII.---Quis sexti libri auctor? 42
    PROLEGOM. IX.---Quis septimi libri auctor? 43
    PROLEGOM. X.---Quis octaui libri auctor? Ibid.
    PROLEGOM. XI.---Quis noni libri auctor? 44
    PROLEGOM. XII.---Quis decimi libri auctor? Ibid.
    PROLEGOM. XIII.---Qua lingua libri hi scripti? 47
    PROLEGOM. XIu.---Qui horum librorum interpretes? 48
    PROLEGOM. Xu.---Que horum librorum auctoritas? 53
    PROLEGOM. XuI.---Que horum librorum utilitas? 61
    PROLEGOM. XuII.---De uariis horum librorum editionibus Latinis. 63
    PROLEGOM. XuIII.---De prima omnium, quod sciam, editione Latina. 64
    PROLEGOM. XIX.---De secunda editione Latina que a prima uariat. 66
    PROLEGOM. XX.---De tertia editione Latina, que ab utraque priore uariat. 69
    PROLEGOM. XXI.---De quarta hac editione Latina, que cum tribus precedentibus editionibus partim consentit, partim dissentit. 71
    PROLEGOM. XXII.---Quid queque editio peculiare et diuersum  ab aliis habeat? 73
    PROLEGOM. XXIII.---De uariis editiombus uulgata uariaque lingua. 77
    PROLEGOM. XXIu.---De manuscriptis libris, quibus ad quartam hanc editionem adornandam sum usus. 79
    PROLEGOM. XXu.---De appendice ad uitas Patrum. 85
    PROLEGOM. XXuI.---uaria monita ad lectorem huius editionis. 86
    uITARUM PATRUM LIBER PRIMUS. 89
    Diui Hieronymi peregrinatio. Ibid.
    De S. Paulo eremite eiusque uita testimonia. 101
    uita S. Pauli eremite . 105
    In hanc uitam Rosweydi notatio. Ibid.
    De beato Antonio elogia. 115
    De S. Athanasio uite B. Antonii scriptore. Ibid.
    De Euagrio presbytero eiusdem uite interprete. 118
    uita B. Antonii. 125
    uita S. Hilarionis . 193
    In hanc uitam Rosweydi notatio. Ibid.
    uita S. Malchi . 205
    In hanc uitam Rosweydi notatio. Ibid.
    uita S. Onuphrii. 211
    Illustrium uirorum de S. Pachomio elogia. 221
    uita S. Pachomii. 227
    uita S. Abrahe. 281
    uita S. Basilii Cesaree Cappadocie episcopi. 293
    uita S. Ephrem Syri, diaconi Edesse. 321
    uita S. Simeonis Stylite. 325
    uita S. Ioannis Eleemosynarii 337
     uita SS. Epicteti et Astionis 393
    uita S. Macarii. 415
    uita S. Posthumii. 427
    uita S. Frontonii. 437
    uita SS. Barlaam eremite et Iosaphat Indie regis. 443
    uita S. Eugenie, uirginis et martyris. 605
    uita S. Euphrasie uirginis. 623
    uita S. Euphrosyne uirginis. 643
    uita S. Marie meretricis. 651
    uita S. Thaisis meretricis. 661
    uita S. Pelagie meretricis. 663
    uita S. Marie Aegyptiace, meretricis. 671
    uita S. Marine uirginis. 672
    uita S. Fabiole . 695
    In hanc uitam Rosweydi notatio. Ibid.
    uita S. Paule, uidue Romane  697
    In hanc uitam Rosweydi notatio. Ibid.
    uita S. Marcelle . 701
    In hanc uitam Rosweydi notatio. Ibid.
    uITARUM PATRUM LIBER II, siue, HISTORIA MONACHORUM. 707
    Lectori monitum. Ibid.
    Rufini et Melanie peregrinatio. Ibid.
    De Rufino eiusque libro elogia et testimonia. 735
    INCIPIT uITARUM PATRUM LIBER SECUNDUS . 739
    uITARUM PATRUM LIBER III, seu, uERBA SENIORUM. Ibid.
    uITARUM PATRUM LIBER Iu. 813
    Prologus. Ibid.
    CAPUT PRIMUM.---De monacho solitario, qui in finibus Cyrenorum commanebat. 815
    CAP. II.---De dictis Origenis, quod heretica sint. 816
    CAP. III.---De conuersatione Hieronymi Ierosolymitani. 817
    CAP. Iu.---Quod abbates fratribus suis eorum licentia in eremo constitutis uictum administrant. 819
    CAP. u.---Quod frater in eremo pascitur pane celico. Ibid.
    CAP. uI.---Quod leena tanquam animal mansuetum a sene escam cepit. 819
    CAP. uII.---Quod lupa a sene pascitur, furti rea ueniam precatur. 820
    CAP. uIII.---Quod quinque catuli leonum ceci per anachoretam illuminati sunt. 821
    CAP. IX.---Frater quidam ibicis exemplo didicit quid de herbis edere, quidue respuere deberet. 822
    CAP. X.---Frater quidam quinquaginta annis in monte Sina constitutus, non patitur aliorum fratrum accessus. Ib.
    CAP. XI.---Obedientie incredibilis magna miracula. 823
    CAP. XII.---Aliud miraculum obedientie. Ibid.
    CAP. XIII.---Demonia eiiciens etiam a demone possidetur, fine tamen salubri restituitur. 824
    CAP. XIu.---Eremita ad seculum rediens quomodo punitus est. Ibid.
    CAP. Xu.---De habitu uel uestimento Aegyptiorum monachorum. 825
    CAP. XuI.---De canonico orationum modo, et perfecta abrenuntiatione seculi. 826
    CAP. XuII.---Ubi angelus in congregatione seniorum duodecim psalmos uisus fuit cantasse. Ibid.
    CAP. XuIII.---Quanta discretio et obseruantia in oratione tenenda sit 827
    CAP. XIX.---Quod in responsione Alleluia non dicatur psalmus, nisi qui hoc titulo prenotatur. Ibid.
    CAP. XX.---De opere manuum, et cur tertia, sexta, et nona psallatur. 828
    CAP. XXI.---Cum quanta discretione et cautela suscipiantur in monasterio abrenuntiantes seculo. 829
    CAP. XXII.---Quod nullus in monasterio sine iussione seniorum agere aliquid presumat. 830
    CAP. XXIII.---De tribus granis lenticule negligenter dimissis. Ibid.
    CAP. XXIu.---De duobus monachis, in quorum septimana lignum defecit. Ibid.
    CAP. XXu.---De beato Ioanne, qui habitabat iuxta Lyco oppidum. 831
    CAP. XXuI.---De obedientia eiusdem Ioannis. Ibid.
    CAP. XXuII.---De immani saxo, quod idem Ioannes per obedientiam aduexit. 832
    CAP. XXuIII.---De mirabili patientia abbatis Mutii. Ibid.
    CAP. XXIX.---De monacho cuiusdam comitis filio, qui sportas per plateas iussus fuerat portare. 833
    CAP. XXX.---De abbate Pinuphio, qui pro humilitate fugiens, de monasterio longius secessit. 833
     CAP. XXXI.---Exhortatio optima ad nouitium monachum. 834
    CAP. XXXII.---De monacho qui ante constitutam horam peregrinos reficere cegit. 836
    CAP. XXXIII.---De monacho qui nunquam solus escam sumere solitus erat. 837
    CAP. XXXIu.---De Machete sene monacho. Ibid.
    CAP. XXXu.---De Theodoro abbate. Ibid.
    CAP. XXXuI.---De anachoretis in uastissima eremo habitantibus. 838
    CAP. XXXuII.---De Archebio monacho. Ibid.
    CAP. XXXuIII.---De duobus adolescentibus qui ficus ad egrotum ferentes in itinere defuncti sunt. 839
    CAP. XXXIX.---Quanta sit iugitas operum apud Aegypti monachos. Ibid.
    CAP. XL.---De abbate Paulo. Ibid.
    CAP. XLI.---De fratre blasphemo, qui intolerabili estu libidinis urebatur. 840
    CAP. XLII.---Ubi plurimi conuenerunt seniores ad sanctum Antonium gratia consolationis. Ibid.
    CAP. XLIII.---De Herone sene. 841
    CAP. XLIu.---De duobus monachis, qui euntes per desertum, decreuerunt non sumere cibum, nisi Deus illis transmitteret. Ibid.
    CAP. XLu.---De monacho qui, deceptus a diabolo, uoluit filium suum immolare. 842
    CAP. XLuI.---De monacho cui ostendebat diabolus exercitum Christianorum et Iudeorum. Ibid.
    CAP. XLuII.---De abbate Serapione. Ibid.
    CAP. XLuIII.---De monachis a Saracenis interfectis. 843
    CAP. XLIX.---De abbate Daniele. 844
    CAP. L.---De abbate Sereno. Ibid.
    CAP. LI.---De eo quod non eamdem uim habeant nunc demones contra monachos, quomodo anteriori tempore. 845
    CAP. LII.---De abbate Paulo. 846
    CAP. LIII.---De abbate Moyse. Ibid.
    CAP. LIu.---De monacho, qui in solitudine noctu uidit multitudinem demonum. 847
    CAP. Lu.---De duobus philosophis, qui ad sanctum Antonium perrexerunt. 848
    uITARUM PATRUM LIBER u. 851
    De libri huius apud Grecos inscriptione, materia, diuisione, utilitate. Ibid.
    LIBELLUS PRIMUS.---De profectu Patrum. 855
    LIBELLUS II.---De quiete. 858
    LIBELLUS III.---De compunctione. 860
    LIBELLUS Iu.---De continentia. 864
    LIBELLUS u.---De fornicatione. 873
    LIBELLUS uI.---De eo quod monachus nichil debeat possidere. 888
    LIBELLUS uII.---De patientia seu fortitudine. 893
    LIBELLUS uIII.---De eo quod nichil per ostensionem fieri debeat. 905
    LIBELLUS IX.---De eo quod non oporteat iudicare quemquam. 909
    LIBELLUS X.---De discretione. 912
    LIBELLUS XI.---De eo quod oporteat sobrie uiuere. 933
    LIBELLUS XII.---De eo quod oporteat sine intermissione et sobrie orare. 941
    LIBELLUS XIII.---De eo quod oporteat hospitalem esse et misericordem in hilaritate. 943
    LIBELLUS XIu.---De obedientia. 947
    LIBELLUS Xu.---De humilitate. 953
    LIBELLUS XuI.---De patientia. 960
    LIBELLUS XuII.---De caritate. 973
    LIBELLUS XuIII.---De preuidentia siue contemplatione. 978
    uITARUM PATRUM LIBER uI, siue, uERBA SENIORUM. 991
    LIBELLUS PRIMUS.---De preuidentia seu contemplatione. 993
    LIBELL II.---De sanctis senioribus qui signa faciebant. 1000
    LIBELL III.---De conuersatione optima diuersorum sanctorum. 1004
    LIBELL Iu.---Septem capitula uerborum que misit abbas Moyses abbati Pemenio. Et qui custodierit ea, liberabitur a pena. 1014
    uITARUM PATRUM LIBER uII, siue, uERBA SENIORUM. 1025
    CAPUT PRIMUM.---Contra gastrimargiam deuincendam et desideria gule. Ibid.
    CAP. II.---Contra philargyriam et de perfecta abrenuntiatione. 1028
    CAP. III.---Nihil dolendum monacho, si quid perdiderit aut amiserit. 1029
     CAP. Iu.---Quod tolerantia paupertatis in requiem ducit. 1030
    CAP. u.---De reprimenda auaritia Ibid.
    CAP. uI.---Contra iram, et de origine ire. Ibid.
    CAP. uII.---De retribuendo malum pro malo. 1031
    CAP. uIII.---De non retribuendo inimicis. 1032
    CAP. IX.---De perfecta patientia. Ibid.
    CAP. X.---Quod oportet pro pace, quamuis bona sint opera, dimittere. 1033
    CAP. XI.---Contra spiritum tristitie, qui desperationem facit. Ibid.
    CAP. XII.---Contra spiritum uane glorie. 1034
    CAP. XIII.---Contra spiritum superbie. 1035
    CAP. XIu.---Quod perfecti uiri, quamuis possint, nolunt miracula facere, ne extollantur. 1037
    CAP. Xu.---Quod utiliter aliquoties in sordidis cogitationibus relinquimur, ne extollamur. Ibid.
    CAP. XuI.---Quomodo uitetur detractio. 1039
    CAP. XuII.---De uoluntate proximi facienda. Ibid.
    CAP. XuIII.---De refutatione proprie uoluntatis. 1040
    CAP. XIX.---De obsequiis infirmantium, uel infirmitate ipsa. Ibid.
    CAP. XX.---Quod infirmitas corporis prosit anime. 1044
    CAP. XXI.---De timore Dei. 1045
    CAP. XXII.---De penitentia. Ibid.
    CAP. XXIII.---Quod per penitentiam uno die potest homo reconciliari Deo. Ibid.
    CAP. XXIu.---Quod et in proposito penitentie si transeat homo, tamen suscipiatur. 1048
    CAP. XXu.---De impugnatione demonum. Ibid.
    CAP. XXuI.---Qualiter homo in se mortificare uitia potest. 1049
    CAP. XXuII.---De perseuerantia. Ibid.
    CAP. XXuIII.---De labore sanctorum 1050
    CAP. XXIX.---De exhortatione doctrine Ibid.
    CAP. XXX.---De curiositate uitanda. Ibid.
    CAP. XXXI.---De contentione uitanda 1051
    CAP. XXXII.---De silentio. Ibid.
    CAP. XXXIII.---De fugiendo clericatus honorem Ibid.
    CAP. XXXIu.---De eremo, et quare fugerunt in solitudinem. 1052
    CAP. XXXu.---Que sit obseruantia eremite. 1053
    CAP. XXXuI.---Qui sint similes unius meriti fratres Ibid.
    CAP. XXXuII.---Temporalis profectus derelinquendus est propter amorem caritatis. 1054
    CAP. XXXuIII.---Quid lamentatio uel paupertas que fit propter Deum, operatur. 1055
    CAP. XXXIX.---In hac uita homo requiem inuenire non potest. Ibid.
    CAP. XL.---Unde uitia oriuntur. 1056
    CAP. XLI.---Qualiter uirtutes obtinere oportet. Ibid.
    CAP. XLII---Quomodo in cenobiis uiuendum sit. 1057
    CAP. XLIII.---Que sit obseruantia spiritualis discipline. 1058
    CAP. XLIu.---De meditationibus duodecim anachoretarum. 1060
    uITARUM PATRUM LIBER uIII, siue, HISTORIA LAUSIACA. 1065
    Peregrinatio Palladii Helenopoleos episcopi. Ibid.
    Peregrinatio Melanie iunioris et Piniani mariti cum Albina matre. 1072
    De Palladii libro elogia. 1082
    Proemium auctoris. 1085
    INCIPIT HISTORIA LAUSIACA. 1091
    CAPUT PRIMUM.---uita Isidori presbyteri et xenodochi. Ibid.
    CAP. II.---Dorotheus Thebanus. 1093
    CAP. III.---Acta et temperantia Potamiene. 1094
    CAP. Iu.---uita Didymi orbi. Ibid.
    CAP. u.---Alexandre uita. 1095
    CAP. uI.---De quadam uirgine que laborabat amore diuitiarum. 1096
    CAP. uII.---uita abbatis Arsisii et eorum qui cum eo erant in monte Nitrie. 1097
    CAP. uIII.---De sancto Amon et eius coniuge. 1099
    CAP. IX.---uita abbatis Or. 1100
    CAP. X.---uita abbatis Pambo. 1102
    CAP. XI.---uita abbatis Pior. 1103
    CAP. XII.---uita abbatis Ammonii et fratrum simul cum sororibus. Ibid.
    CAP. XIII.---uita abbatis Beniamin. 1104
    CAP. XIu.---uita Apolloni qui cognominabatur , id est, a negotiatoribus. 1105
    CAP. Xu et XuI.---uita Peesii et Isaie Ibid.
    CAP. XuII.---uita Macarii iunioris. 1106
    CAP. XuIII.---uita abbatis Nathanel. 1107
    CAPP. XIX et XX.---uita Macarii Aegypti et Macarii  Alexandrini. 1108
    CAP. XXI.---uita abbatis Marci. 1119
    CAP. XXII.---uita abbatis Moysis, qui fuit ex latronibus. Ibid.
    CAP. XXIII.---uita abbatis Pauli. 1122
    CAP. XXIu.---De uirgine que faciebat septingentas orationes. Ibid.
    CAP. XXu.---De Cromo presbytero Ibid.
    CAP. XXuI.---De Eulogio Alexandrino et eo qui erat membris mancus. 1123
    CAP. XXuII.---De contemplatione quam uidit abbas Antonius. 1126
    CAP. XXuIII.---uita abbatis Pauli Simplicis. Ibid.
    CAP. XXIX.---uita abbatis Pachon. 1130
    CAP. XXX.---uita abbatis Stephani. 1131
    CAP. XXXI.---De ualente qui excidit. 1132
    CAP. XXXII.---De Erone. 1133
    CAP. XXXIII.---De Ptolemeo qui excidit. 1134
    CAP. XXXIu.---De uirgine lapsa. 1135
    CAP. XXXu.---uita abbatis Elie. Ibid.
    CAP. XXXuI.---uita abbatis Dorothei. 1136
    CAP. XXXuII.---De Amma Piamun. Ibid.
    CAP. XXXuIII.---uita abbatis Pachomii et eorum qui cum ipso erant. 1137
    CAP. XXXIX.---uita abbatis Aphtonii. 1138
    CAP. XL.---De uirgine de qua fuerat dictum falsum testimonium. 1139
    CAP. XLI.---De uirgine que simulabat stultitiam. 1140
    CAP. XLII.---De sancto Pitirum. Ibid.
    CAP. XLIII.---De abbate Ioanne urbis Lyco. 1141
    CAP. XLIu.---Narratio abbatis Ioannis de eo qui lapsus est. 1147
    CAP. XLu.---De fratre qui ductus fuit penitentia, eiusdem abbatis Ioannis narratio. 1148
    CAP. XLuI.---Alia narratio abbatis Ioannis, de eo qui, lapsus, ductus est penitentia. 1149
    CAP. XLuII.---De Pemenia 1153
    CAP. XLuIII.---uita abbatis Ammone, et eorum qui cum ipso erant. Ibid.
    CAP. XLIX.---De abbate Be. Ibid.
    CAP. L.---De abbate Theona. 1154
    CAP. LI.---De abbate Elia. Ibid.
    CAP. LII.---uita abbatis Apollo. 1155
    CAP. LIII.---uita abbatis Amun. 1163
    CAP. LIu.---uita abbatis Copre presbyteri. 1164
    CAP. Lu.---uita abbatis Suri. 1166
    CAP. LuI.---uita abbatis Isaie. Ibid.
    CAP. LuII.---uita abbatis Pauli Ibid.
    CAP. LuIII.---uita abbatis Anuph. Ibid.
    CAP. LIX.---uita abbatis Hellenis. 1167
    CAP. LX.---uita abbatis Appelle. 1169
    CAP. LXI.---uita abbatis Ioannis. Ibid.
    CAP. LXII.---De abbate Paphnutio 1170
    CAP. LXIII.---De Tibicine. Ibid.
    CAP. LXIu.---De protocomite. 1171
    CAP. LXu.---De mercatore. 1172
    CAP. LXuI.---uita abbatis Apollonii. 1173
    CAP. LXuII.---De Philemone martyre et iis qui cum pso fuere martyribus. Ibid.
    CAP. LXuIII.---uita abbatis Dioscuri presbyteri. 1174
    CAP. LXIX.---Nitrienses anachorete. Ibid.
    CAP. LXX.---De abbate Ammonio et iis qui erant cum ipso. 1175
    CAP. LXXI.---uita abbatis Isidori et eorum qui erant cum ipso. Ibid.
    CAP. LXXII.---uita abbatis Ammona presbyteri. 1176
    CAP. LXXIII.---De abbate Ioanne. Ibid.
    CAP. LXXIu.---uita abbatis Pityrionis et eorum qui cum ipso erant. Ibid.
    CAP. LXXu.---uita Eulogii presbyteri. Ibid.
    CAP. LXXuI.---uita Serapionis presbyteri. 1177
    CAP. LXXuII.---uita abbatis Posidonii Ibid.
    CAP. LXXuIII.---De Hieronymo. 1178
    CAP. LXXIX.---De Paula. Ibid.
    CAP. LXXX.---De Oxyparentio. Ibid.
    CAP. LXXXI.---De Petro. Ibid.
    CAP. LXXXII.---De Simeone. 1178
    CAP. LXXXIII.---uita Serationis Sindonite. Ibid.
    CAP. LXXXIu.---uita abbatis Domnionis. 1181
    CAP. LXXXu.---De uirgine silente. Ibid.
    CAP. LXXXuI.---De Euagrio celebri diacono. 1182
    CAP. LXXXuII.---uita abbatis Pior. 1185
    CAP. LXXXuIII.---uita abbatis Moysis Libyci. Ibid.
    CAP. LXXXIX.---uita abbatis Chronii. 1186
    CAP. XC.---uita abbatis Iacobi. Ibid.
    CAP. XCI.---uita abbatis Paphnutii Cephala. Ibid.
    CAP. XCII.---De Cheremone. Ibid.
    CAP. XCIII.---De alio. Ibid. 
    CAP. XCIu.---De alio. 1186
    CAP. XCu.---De Stephano lapso. Ibid.
    CAP. XCuI.---uita abbatis Solomonis. 1189
    CAP. XCuII.---uita abbatis Dorothei. Ibid.
    CAP. XCuIII.---uita abbatis Dioclis. Ibid.
    CAP. XCIX.---uita abbatis Capitonis. 1190
    CAP. C.---uita anachorete qui illudebatur. Ibid.
    CAP. CI.---uita sancti Ephrem diaconi. Ibid.
    CAP. CII.---uita abbatis Iuliani. 1191
    CAP. CIII.---uita beati Innocentii. Ibid.
    CAP. CIu.---uita abbatis Adolii. 1192
    CAP. Cu.---De Abramio. Ibid.
    CAP. CuI.---uita abbatis Elpidii 1193
    CAP. CuII.---uita abbatis Aenesii. Ibid.
    CAP. CuIII.---uita abbatis Eustathii. Ibid.
    CAP. CIX.---uita abbatis Sisinnii 1194
    CAP. CX.---uita abbatis Gaddana Ibid.
    CAP. CXI.---uita abbatis Elie. Ibid.
    CAP. CXII.---De Sabbatio. 1196
    CAP. CXIII.---De Philoromo presbytero. Ibid.
    CAP. CXIu.---uita beati Seueriani et eius uxoris. Ibid.
    CAP. CXu.---uita Eleemonis monachi. 1197
    CAP. CXuI.---uita abbatis Bisarionis Ibid.
    CAP. CXuII.---uita beate Melanie. 1198
    CAP. CXuIII.---uita Ruffini presbyteri. 1199
    CAP. CXIX.---uita parue Melanie. 1201
    CAP. CXX.---De Albina. 1203
    CAP. CXXI.---De Piniano. Ibid.
    CAP. CXXII.---De Pammachio. Ibid.
    CAP. CXXIII.---De Macario. Ibid.
    CAP. CXXIu.---De Constantio Ibid.
     CAP. CXXu.---De Paula Romana. 1203
    CAP. CXXuI.---De Eustochio. Ibid.
    CAP. CXXuII.---De uenerea. Ibid.
    CAP. CXXuIII.---De Theodora. 1204
    CAP. CXXIX.---De Usia. Ibid.
    CAP. CXXX.---De Adolia. Ibid.
    CAP. CXXXI.---De Basianilla. Ibid.
    CAP. CXXXII.---De Photina. Ibid.
    CAP. CXXXIII.---De Asella. Ibid.
    CAP. CXXXIu.---De Auita. Ibid.
    CAP. CXXXu.---De Magna. Ibid.
    CAP. CXXXuI.---De uirgine que excepit Athanasium episcopum. 1205
    CAP. CXXXuII.---uita Amme Talida. 1206
    CAP. CXXXuIII.---uita Amme Taor. Ibid.
    CAP. CXXXIX.---De uirgine que renuntiauerat. Ibid.
    CAP. CXL.---De uirgine que lapsa est, et egit penitentiam. 1207
    CAP. CXLI.---De filia presbyteri que lectorem calumniata erat, et Eustathio lectore. Ibid.
    CAP. CXLII.---uita sancte Siluanie. 1210
    CAP. CXLIII.---De Iubino. Ibid.
    CAP. CXLIu.---De Olympiade. Ibid.
    CAP. CXLu.---De Candida. 1212
    CAP. CXLuI.---De Gelasia. Ibid.
    CAP. CXLuII.---De Iuliana. Ibid.
    CAP. CXLuIII.---De femina nobilissima que fuit semper uirgo. 1213
    CAP. CXLIX.---De Magistriano. Ibid.
    CAP. CL.---De uxore uiri senatorii. 1214
    CAP. CLI.---uita fratris qui cum eo uersabatur. 1215




FINIS TOMI SEPTUAGESIMI TERTII.
