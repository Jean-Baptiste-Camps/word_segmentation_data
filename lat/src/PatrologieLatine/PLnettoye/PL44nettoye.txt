
PATROLOGIAE TOMUS XLIu.

S. AURELII AUGUSTINI / OPERA OMNIA.

TOMUS DECIMUS .


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

PATROLOGIAE TOMUS XLIu.


S. AURELII AUGUSTINI



OPERA OMNIA.



TOMUS DECIMUS .


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume title page


SANCTI AURELII AUGUSTINI HIPPONENSIS EPISCOPI



OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouissima, emendata et auctior, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS DECIMUS. Pars prior.
16 uOL. PRIX: 86 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC DECIMO TOMO CONTINENTUR


IN I PARTE.
DE PECCATORUM MERITIS ET REMISSIONE LIRRI III. 	Pag. 109
DE SPIRITU ET LITTERA LIBER UNUS. 	199
DE NATURA ET GRATIA LIBER UNUS. 	247
DE PERFECTIONE IUSTITIAE HOMINIS LIBER. 	291
DE GESTIS PELAGII LIBER UNUS. 	319
DE GRATIA CHRISTI ET DE PECCATO ORIGINALI LIBRI II. 	359
DE NUPTIIS ET CONCUPISCENTIA LIBRI II. 	415
DE ANIMA ET EIUS ORIGINE LIBRI Iu. 	475
CONTRA DUAS EPISTOLAS PELAGIANORUM, AD BONIFACIUM, LIBRI Iu. 	549
CONTRA IULIANUM LIBRI uI. 	641
DE GRATIA ET LIBERO ARBITRIO LIBER UNUS. 	881
DE CORREPTIONE ET GRATIA LIBER UNUS. 	915
DE PRAEDESTINATIONE SANCTORUM LIBER. 	959





Main uolume text




[OPERA OMNIA AUGUSTINI HIPPONENSIS.]





IN TOMUM DECIMUM Prefatio.

Post Donatistas celeberrima illa Catholicorum in Carthaginensi collatione uictoria penitus afflictos atque euersos, Ecclesia nouum continuo insurgentem in se debellandum hostem habuit, qui iam non christiane societatis, ut illi, corpus, sed ipsammet animam, Saluatoris uidelicet gratiam qua christiani sumus, impetebat. Huius longe pessime hereseos, quam Pelagianam et Celestianam de auctorum eius nomine dictam nemo nescit, historiam ad primeuos scriptores recognitam hic representare, nostrarum partium esse arbitramur, neque aliud uice prefationis quidquam exspectari a nobis commodius, quam ut breui rerum Pelagianarum narratione ad lectionem Augustini, postremo isto uolumine aduersus hanc heresim decertantis, studiosorum animos comparemus.



I. Pelagii heresiarche patria, uite institutum, et mores.

Pelagius heresis princeps, uulgo dicebatur Brito: quod illi cognomen Augustinus, ut ab illo distingueretur, eius equali, quem Pelagium Tarenti appellabant, inditum esse credidit . Eodem ipsum cognomine Prosper in Chronico ad annum quadringentesimum decimum tertium, et Gennadius ad ueteres codices emendatus, uocant . Dicitur quoque ab Orosio, Britannicus noster ; a Mercatore, gente Britannus . Denique Prosper in carmine de Ingratis auctorem heresis Pelagiane notat his uerbis:

Dogma quod antiqui satiatum felle draconis
Pestifero uomuit Coluber sermone Britannus.
Et multo infra in Semipelagianam impietatem dicit,

Auctorem comitare exclusa Britannum.
Idemque in epigrammate aduersus quemdam Augustini obtrectatorem:

Aut hunc  fruge sua equorei pauere Britanni.
Preterquam quod suo in Collatorem opere, ubi inimicos gratie quosdam in Britanniis deprehensos memorat, hos solum sue originis occupasse scribit . Atque adeo idem si fuerit Pelagius, quem dicit Hieronymus Scotorum pultibus pregrauatum: hoc ipsum quod in homines natali eius solo finitimos quadrabat, ei attribuit. Qua ratione de eodem in alio loco, Habet, inquit, progeniem Scotice gentis, de Britannorum uicinia . Quibus uerbis nichil aliud significat, nisi illum gente Scotum, seu Hibernum, uideri; quando et innata essent ipsi Scotice, id est, Hibernice regionis uitia, et ortum e finitima Britannia duxisse. Ipsum autem humilibus parentibus natum prodit Orosius ; quippe cui natales ait non dedisse, ut honestioribus disciplinis erudiretur, ob idque ad conficiendos libros subsidiariis indiguisse opere comitibus, qui sermonem ei suum commodarent.

Is tum Augustino , tum aliis a quibus memoratur, solet Pelagius Monachus appellari : unde colligas eum hoc uite genus non modo professum fuisse, uerum etiam titulum, quo uocaretur, clariorem nullum habuisse, atque clericali dignitate neutiquam cohonestatum. Hinc eius heresim Augustinus non ab episcopis, non a presbyteris, uel quibuscumque clericis, sed a quibusdam pseudomonachis inuectam affirmat . Illum Orosius disertis uerbis hominem laicum dicit , queriturque locum ipsi in Ierosolymitano consessu datum inter presbyteros. Et Zosimus papa eidem Pelagio, quem erroris falso insimulari existimabat, initio fauens, eum laicum uirum ad bonam frugem longa erga Deum seruitute nitentem nuncupauit . Utrum uero monachum in Anglia apud Bangorenses, uel in Italia induerit Pelagius, statuere hic non magni refert: neque opere pretium est, alia que apud Usserium uidere licet, Anglicorum scriptorum de eodem commenta recensere. At omnibus fere persuasum fuit, illum, quo tempore Ioannes Chrysostomus ab aduersariis exagitabatur, monachum egisse in Oriente; atque eumdem illum esse, de quo uir sanctus ad Olympiadem litteris anno, ut uidetur, quadringentesimo quinto, in exsilio apud Arabissum in Armenia datis scribebat in hec uerba: De Pelagio monacho dolore uehementi affectus sum. Quot igitur quantisque ii qui forti animo steterint, coronis digni sunt, perpendas uelim: cum uiros tanta cura et studio tantaque tolerantia uiuentes abduci uideamus. Procul dubio Pelagius ille, ab iis qui Ioannis innocentiam tuebantur, defecerat: neque aliud cause erat, cur eius lapsum miseraretur sanctus Episcopus. Quod enim ad Pelagianam heresim spectat, Chrysostomum, qui diem anno quadringentesimo septimo obiit, de illa quidquam unquam audiuisse, tametsi forte illam sensim iam tum insinuaret eius parens, nemini uideatur uerisimile. Quin etiam Pelagium heresiarcham hoc ipso anno quadringentesimo quinto, quo Ioannes Pelagii monachi defectionem querebatur, uersatum fuisse Rome facile iam persuadetur, postquam ex Mercatore obseruatum est, heresim illum suam Rome Rufino quodam Syro propinante imbibisse tempore Anastasii pape . Quippe  ex eadem urbe, in qua teste Augustino diutissime uixit , non ante annum fere quadringentesimum decimum secessit: nam et ad id temporis spatium reuocanda est illa epistola, quam se Pelagius Paulino episcopo ante duodecim fere annos scripsisse, in litterisad Innocentium papam iam defunctum directis memorabat .

Rome longissimum temporis spatium cum esset uersatus, in multorum cognitionem insinuauerat sese: ac primum existimationem in ea urbe sibi pepererat minime uulgarem. Hinc ipse quoque noscere illum cepit Augustinus : ita ut, cum probaretur plurimis illius uita, eum in primis suis aduersus ipsius errores opusculis nunquam fere sine honore ac laude nominauerit. Sic illum quodam loco, bonum ac predicandum uirum, ab iis qui eum nossent, uocitari testatur; alio autem, uirum esse, ut auditione quidem acceperat, sanctum, et non paruo prouectu christianum . Alibi gratie aduersarios generaliter ita predicat: Cum sint, ait, casta uita moribusque laudabiles, nec dubitent facere quod illi diuiti pro consequenda uita eterna consilium requirenti, cum se respondisset iam omnia legis impleuisse mandata, precepit Dominus, si uellet esse perfectus, uenderet omnia que habebat, et daret pauperibus, thesaurumque transferret in celum . De quibus rursum Honorato scribit: Nec tales sunt, quos facile contemnas; sed continenter uiuentes, atque in bonis operibus laudabiles . Pelagium certe charum admodum habebat Paulinus episcopus Nolensis, utpote quem insignem Dei seruum existimabat. Illius adhortatione duo iuuenes, Timasius et Iacobus, repudiatis que seculum eis promittebat, se spemque suam omnem Deo uouerant. Quapropter multorum episcoporum litteras postmodum in medium eo consilio protulit, ut eximiis laudibus quibus eum illi decorabant, imputate sibi hereseos notam elueret: Quasi eum, inquit Augustinus, hec peruersa sentire, omnes qui uehementes et quodam modo ardentes ad bonam uitam exhortationes eius audiebant, facile scire potuerint . Idem gloriabatur se in amicis uiros sanctos complures numerare 

Sed postquam semel germanam fidem deseruit, quidquid illi pietatis inesse uidebatur, in dies defecit, aut omnino euanuit. Ab Orosio ad annum quadringentesimum decimum quintum, aut quadringentesimum decimum sextum conscribente Apologiam, Nouus magister ministerque mensarum appellatur. Tum ab eodem dicitur »,« qui uenire sibi posse perfectionem uite immaculate manducanti, bibenti, dormientique confirmet. Infra quoque perstringitur quasi ob temulentiam hisce uerbis: Post multam crapulam nouissime expergefactus. Et cum eum schemate gigantis descripsisset idem Orosius in hunc modum, Stat immanissimus superbia Goliath, carnali potentia tumidus, omnia per se posse confidens, caput, manus, totum insuper corpus plurimo apparatu uestitus: ut hominis, quem etiam de facie nouerat, speciem ac formam suis omnibus coloribus effingeret, huic rudiori tabelle subinde nouas lineas adiecit, et quodam loco, Sed tibi, inquit, specialis inde portandi oneris fortasse fiducia est, quod balneis epulisque nutritus latos humeros gestas, robustamque ceruicem, preferens etiam in fronte pinguedinem. uerum haud scimus an ipsum eunuchum simul et luscum fuisse designet, cum ait: Noster hic mutilus, leuis in fronte, ».« Denique qua ratione Pelagius uitam suam instituat, asserit ignotum esse nemini. Neque a fide alienum putauerimus, eumdem illum ab Hieronymo nominari, Albinum canem, grandem et corpulentum, et qui calcibus magis possit seuire quam dentibus .

Isidori Pelusiote, uiri peccatorem in desideriis anime sue laudare ac palpare nescii, exstat ad Pelagium monachum epistola in hanc formam: Cani effusi sunt in Ephraim, et ipse ignorauit, uitiosis nimirum affectionibus iuuenescens. Eo modo tibi quoque ingens annorum turba canitiem inuexit, et tamen rigidum atque inflexum animum habes, ex alio monasterio in aliud subinde migrans, atque omnium mensas perscrutans atque explorans. Quamobrem si tibi carnium nidor atque obsoniorum condimentum cure est, iis qui magistratus gerunt potius blandire, atque urbium caminos uestiga. Neque enim homines eremite facultates eas habent, ut te, quemadmodum tibi gratum est, excipere ualeant . Hoc autem epistolium si Pelagio heresiarche missum est, oportet illud ante uulgatam eius heresim scriptum; atque adeo non multo postquam ex Africa anno, ut postea dicturi sumus, quadringentesimo decimo primo profectus est. Et certe quam morum deprauationem animaduertebat in Pelagio Isidorus, ea non leue argumentum subministrat, quo persuasum habeamus, id antequam Rome moraretur, ubi in magna apud probos quosque existimatione uixit, neutiquam contigisse.



II. Prima Pelagii scripta ueneno hereseos iam imbuta

Testatum reliquit Gennadius, Pelagium priusquam in heresis notam incurrisset, scriptiones aliquot bonas edidisse, tres uidelicet libros de Trinitate, studiosis qui Ecclesie super ea re dogmata discere cuperent, perutiles; ac librum unum Eulogiarum, ad componendos hominis christiani mores imprimis accommodatum . Ibi uaria Scripturarum testimonia sub diuersis titulis distributa proponebat, nimirum Cypriani more ac instituto, cuius iste opus ad Quirinum suo isto ad Romanum libro imitari, imo explere se uelle predicabat : beatum tamen illum martyrem cum debito semper honore commemorans . Erat hicce liber, sicut et alia Pelagii opera, latine scriptus . At illum Augustinus, non Eulogiarum, sed Capitulorum , necnon alio loco Testimoniorum librum appellat : qua posteriore titulatione  fuisse ab auctore prenotatum asserit Orosius . Dubium non est, Pelagium, cum hunc librum confecit, nondum in suspicionem erroris incidisse; id enim diserte tradit Gennadius: sed hereticus certe iam tum erat; quandoquidem uarios ex eodem libro locos si presules in Diospolitana synodo obiecere . Idem quoque facit Hieronymus; atque illi imprimis crimini dat, quod eo in libro, quo se imitatorem, imo expletorem operis beati martyris Cypriani esse profitetur, doctrine sancti illius antistitis contraria placita proponat, maxime uero in eo quod Posse hominem sine peccato esse, et Dei mandata facile custodire si uelit, titulo centesimo asseueret; cum e contra, titulo tertii libri sui quinquagesimo quarto Cyprianus ponat, Neminem sine sorde et sine peccato esse .

In fidei professione, quam Innocentio pape anno quadringentesimo decimo septimo inscripsit, ut sese probet catholicum, prolixam epistolam ante duodecim fere annos, sicque circiter annum quadringentesimum quintum, ad Paulinum Nolanum antistitem, sui tum temporis amantissimum a se datam citat : contenditque nichil prope aliud quam Dei gratiam et auxilium hac in epistola commendari: necnon illic declarari, nos nichil omnino boni facere posse sine Deo. Qui uero illam perlegerat Augustinus, ab eo nature uires ac possibilitatem ubique predicari, et pene ibi tantum Dei gratiam constituere, affirmat; uixque ullam christiane gratie mentionem illic ab eo fieri nisi perfunctorie, ac ne illam omnino pretermisisse uideatur; quin imo non apparere prorsus, an aliud quid per eam gratiam intelligi uelit, quam remissionem peccatorum et Christi doctrinam. Nuntiat ipsi Paulino Augustinus, exstare Pelagii litteras ad eumdem Paulinum scriptas, ubi dicit, Se non debere existimari sine gratia Dei defendere liberum arbitrium, cum possibilitatem uolendi atque operandi, sine qua nichil boni uelle atque agere ualeremus, a Creatore nobis insitam diceret : ut uidelicet hec intelligatur doctore ipso gratia Dei, que Paganis et Christianis, impiis et piis, fidelibus atque infidelibus communis est. Has porro litteras diuersas a superioribus non esse, haud illibenter assentiemur.

Ad hec Pelagius purgandi sui causa epistolam quamdam ad Constantium episcopum proferebat , in qua tametsi breuiter, sed plane tamen, ut aiebat, Dei gratia auxiliumque ab se fuerat cum libero hominis arbitrio coniunctum. Hanc epistolam reperire nequiuerat Augustinus: sed si ceteris auctoris sui scriptionibus absimilis non erat, non habebat etiam ipsa christiane gratie, quam ab eo Catholici postulabant, ueram confessionem.

Preterea factum se a sanctis quibusdam uiris anno quadringentesimo decimo sexto certiorem asserit Augustinus, apud se esse libros exhortatorios uel consolatorios ad quamdam uiduam, cuius nomen ibi desiderabatur, conscriptos, quos illi ante quatuor ferme annos se tanquam Pelagii libros habere cepisse affirmabant, nec unquam utrum eius essent, ab aliquo se audisse dubitari . Eorumdem Hieronymus meminit; ex quibus et geminam sententiam, alteram quidem superbie Pharisaice, alteram uero pudende assentationis profert . Utraque inter articulos, quos Pelagio in Palestina synodo presules obiecerunt, relata est : quam eorum obiectionem, negando reperiri locos in scriptis suis, ac eosdem tanquam ineptias deuouendo, elusit declinauitque. Hos porro duos locos abdicare uel inter discipulos suos consueuerat ; neque illum super ea re urgere Augustino uisum est: attamen Pelagii reuera illos esse, idque ex stilo manifeste deprehendi, contendit Hieronymus . Ad hoc ipsum opus pertinere eum suspicamur Pelagii libellum, quem Marius Mercator habere se in manibus, et ad Liuaniam uiduam sermonem continere exhortatorium, testabatur .

uariis insuper operum suorum locis Augustinus incertam quamdam in Paulinas epistolas Pelagii commentationem citat . Hanc ille Rome, ante Urbis ab Alarico Gothorum rege anno quadringentesimo decimo uastationem composuerat, inque eorum ediderat gratiam, de quorum amicitia presumebat  Multas illuc aduersus peccatum originale congesserat argumentationes: quas tamen, ne tam aperta perduellione contra Ecclesie fidem insurgere uideretur, non ex sua ipsius persona, sed ex aliena, tanquam aduersantis obiectiones proponebat . Commentarium illum Pelagii non iniuria putant eumdem ipsum esse, qui etiam nunc exstat inter opera Hieronymi, erroribus reipsa Pelagianis refertus. Nam quod ad locum precipuum, ab Augustino quidem relatum, sed nostra etate in eo commentario desideratum, aut ipse postea Pelagius expunxit, aut id potius factum a Cassiodoro, qui expositionem quamdam Epistolarum sancti Pauli, illa una dempta que est ad Hebreos, sub Annotationum nomine commemorans, eas tanto in pretio habitas dicit, ut Gelasio pape tribuerentur: que tamen ut peracute erant ac breuitate sua gratissime, ita Pelagiani erroris insperso ueneno inficiebantur: se autem, pro sua uirili purgande epistole ad Romanos operam dedisse; quo ad idem quoque in aliis prestandum exemplo esset . Attamen multis adhuc locis dogmata Pelagiana exhibet, que Cassiodoro pretermissa fuisse mirum uideatur: enim uero annotationem illic ad Rom. IX, 16, legere est eamdem illam, quam alicubi citat Augustinus . Primasium ex hoc commentario non pauca desumpsisse, fonte interim unde illa duceret non indicato, ab eruditis obseruatum est.



III. Origo heresis Pelagiane. Hanc Pelagius Rome proferre incipit, que breui longe lateque diffunditur.


Pelagiana heresis originem ex Oriente primam traxit, ab Origene Adamantio, ut uolunt, precipue autem a Theodoro Mopsuestie episcopo proseminata . Hanc Rufinus quidam natione Syrus Anastasio Romano pontifice, id est, circiter annum Christi quadringentesimum, Romam primus inuexit: et, Ut erat argutus, ait Mercator, se quidem ab eius inuidia muniens, per se proferre non ausus, Pelagium gente-Britannum monachum tunc decepit, eumque ad predictam apprime imbuit atque instituit impiam uanitatem . Huc facit, quod in Carthaginensi concilio affirmabat Celestius, sanctum Rufinum presbyterum Rome qui mansit cum sancto Pammachio, peccatum originale presente se atque audiente negauisse . Sunt qui Rufini huius nomine Aquileiensem illum toto christiano orbe celebrem intelligant: attamen Rome nunquam in conuictu Pammachii fuisse Rufinum Aquileiensem, neque eum tempore Anastasii pape in Urbe commoratum esse, asseuerare licet. Hinc alii contendunt, debere intelligi Rufinum alium ex Hieronymo cognitum , qui anno circiter trecentesimo nonagesimo nono in Occidentem uenit, missus ab eo Mediolanum ad uenerium. Nihilominus tamen Hieronymus iis quos primos heresis Pelagiane auctores nominat, satis aperte Rufinum Aquileiensem annumerat; nec ambigue illam heresim in discipulo Origenis Grunnio, quo nomine quandoque in eumdem Rufinum ludit , iam iugulatam fuisse pronuntiat. Plerique etiam putant Pelagium esse, cuius precursorem, saltem in carpendis suis ipsius scriptis, Grunnium fuisse dicit; et in quem alio quoque loco tanquam in heredem Rufiniani aduersum semet odii insurgit . uerum ad ea non est difficilis responsio; quia eos omnes qui Origeni non cum ipso palam aduersarentur, Pelagiani erroris magistros compellare non dubitabat Hieronymus. Porro eiusdem Rufini Aquileiensis Ecclesiasticam Historiam post ortum Pelagiane heresis Augustinus citauit, neque illam ulla unquam approbationis improbationisue nota affecit.

uerum ne a proposito longius diuertamur: iam ex ipsis Pelagii scriptionibus obseruatum nobis est, illum iam inde ab anno quadringentesimo quinto prauos gessisse animo sensus, eiusque omnino mentem iam tum corruptam fuisse, cum in Urbe morabatur. Testatur quoque Augustinus, eumdem ibi sermonibus et contentionibus aduersus gratiam, in quibus uersari solebat, notissimum euasisse ; ita ut Romanos, inter quos tam diu uixerat, illius sensus et dogmata, quanquam ea timide ac secreto traderet, non laterent : qui preterea Celestium, cuius erat exploratior impietas, eius esse discipulum sic nouerant, ut fidelissimum ac firmissimum possent de hac re testimonium perhibere. Per id uero temporis hec inter alias se dedit occasio, ut heresim suam Rome detegeret in colloquio quodam, ubi cum episcopus qui tum aderat, retulisset ex Augustini Confessionibus uerba illa, Da quod iubes, et iube quod uis : Pelagius ferre, inquit Augustinus, non potuit, et contradicens aliquanto commotius, pene cum eo qui illa commemorauerat litigauit . Nimirum Deo uolente certis quibusdam casibus se ipse prodebat. Nam alioqui mirus erat dissimulandi artifex, et qua ratione errores suos catholicis uerbis inuolueret, oppido gnarus. Discipulos suos, qui apertius loquerentur submittebat; ut quemadmodum eorum dicta exciperentur explorans, illa deinde uel approbaret, uel improbaret, prout id sibi magis conducere uideretur .

Eius error breui tempore tam longe lateque fluxit, ut Augustinus in quodam e primis illis scriptis, quibus eidem studuit occurrere, sectatores illius plures iam esse asserat, quam credere ipse potuisset; ab iisque etiam alios, ubi non redarguuntur, in suam sectam abduci; ac demum heresim in dies tantum incrementi capere, ut non facile quis peruideat, quo res postmodum sit eruptura .

Erat adhuc Rome Pelagius, cum illum Augustinus aduersus Dei gratiam disputare, certior factus est. Id enim a uiris fide longe dignissimis cognouit: et quidem permoleste tulit sanctus Doctor; ne quid tamen Pelagio imposuisse diceretur, scribere in illum prius noluit, quam uel ipsum coram esset allocutus, uel saltem eiusmodi erroris in quopiam e scriptis eius testimonia deprehendisset. uenit ille reipsa in Africam, atque ad oram ipsammet Hipponensem appulit: at contigit hoc temporis illinc abesse Augustinum . Aduentus iste Pelagii in Africam circiter annum quadringentesimum decimum, quo Roma capta est, collocatur: quo reuera tempore longiorem paulo fuisse suam ab Hipponensi urbe absentiam, eamque hominum in se querimonias excitasse, non tacet Augustinus . Neque est uero dissimile, Pelagium una cum Celestio, cuius ex Urbe egressum Mercator in annum circiter quadringentesimum nonum refert, Roma exiisse: cumque eodem suo discipulo in Siciliam, que eorum heresis germina quedam sub annum quadringentesimum decimum tertium palam emisit , se primum recepisse; tum inde postea in Africam simul transfretasse . Ceterum Pelagius heresim suam Hippone-regio nequaquam aperuit: quia et citius quam putabatur, inde profectus est. Is Carthaginem postea se contulit, qua in urbe eum semel aut iterum anno Christi quadringentesimo undecimo uidit Augustinus, sed in iis que ad collationem cum Donatistis habendam attinebant, tum occupatissimus . Ad hoc idem tempus respicere illa credimus Augustini uerba: Ante paruum, ait, tempus a quibusdam transtitorie colloquentibus, cursim mihi aures perstricte sunt, cum illic apud Carthaginem essemus,  non ideo paruulos baptizari, ut remissionem accipiant peccatorum, sed ut sanctificentur in Christo. Qua nouitate permotus, et quia opportunum non fuit ut contra aliquid dicerem, et non tales homines erant, de quorum essem auctoritate sollicitus, facile hoc in transactis atque abolitis habui: et ecce iam studio flammante defenditur, ecce scribendo etiam memorie commendatur; ecce res in hoc discriminis adducitur, ut hinc etiam a fratribus consulamur; ecce contra disputare atque scribere cogimur . Carthagine abiens Pelagius mare traiicere properauit ; idque forsitan animo proficiscendi in Aegyptum; si modo quam epistolam ad eum scripsit Isidorus Pelusiotes, huic tempori attribuenda uideatur. Sed in Palestinam post paulo transisse creditur, ubi perdiu moratus offensionem Hieronymi sibi concitauit. Hinc forte est, quod Hieronymus prefatione libri in Ezechielem sexti, anno, ut opinamur, quadringentesimo duodecimo compositi, uexari se ab Rufiniani erroris atque odii successoribus queritatur.



Iu. Celestius Pelagii discipulus accusatur a Paulino, idemque a Carthaginensi concilio anno quadringentesimo duodecimo condemnatur.

Doctrina illa pestifera, quam Rome Pelagius tradere ceperat, in Africam perlata, tametsi hanc prouinciam non tam late occupauit alteque peruasit , sectatores ibi quosdam statim reperit, qui ubicumque poterant, hec sui erroris noua semina spargerent . Illic per ora eorum qui Pelagii discipuli ferebantur, dogmata ista feruebant: ita ut unus ex eis Celestius Carthagine ad ecclesiasticum iudicium perduceretur, et reportaret dignam sua peruersitate sententiam . Fuit hic discipulorum Pelagii, cum temporis ordine, tum nominis celebritate facile princeps, qui magistri sui uestigiis tam diligenter institit, ut eorum heresis sectatores ex equo Pelagiani uel Celestiani dicerentur . Imo Celestius uidetur ipso Pelagio notiorem famam ac latius propagatam in Oriente consecutus. Que patria eius esset, non reperitur: siquidem uero propius existimamus, Pelagium ipsum esse, quem, ut supra diximus, Albinum canem Hieronymus appellabat. E Campania oriundum coniectat uir eruditus , ex illo uersu Prosperi, quem non de Iuliano, sed de Celestio interpretatur:

Aut huic Campano gramine corda tument. 

Natu nobilis fuit, sed nature uitio eunuchus utero matris editus ; quo forsitan fit, ut Prodigiosus a uincentio Lirinensi dicatur . Idem aliquandiu in foro uersatus est, eam ob causam, nisi fallimur, dictus a Mercatore Auditorialis scholasticus . Post uero meruit in monasterio, et inde, teste Gennadio, antequam se Pelagio adiunxisset, atque adhuc adolescens, ad parentes suos epistolas in libellorum formam tres conscripsit, omnibus diuine studentibus caritati utiles; utpote que tantum ad uirtutem accenderent, nec praue illius doctrine, quam postea palam professus est, quidquam saperent .

Hieronymus aduersarios suos uerbis deprimere solitus, Celestii sicut et magistri eius Pelagii stilum ac ingenium admodum eleuat. Et de Celestio quidem hunc in modum loquitur: Unus discipulorum eius, imo iam magister et totius ductor exercitus, et contra Apostolum uas perditionis, per solecismorum, et non, ut sui iactitant, syllogismorum, spineta decurrens . Que paucula tamen restant ex huius scriptis , ea subtili eum fuisse ingenio, necnon in philosophicis cauillis ac tricis exercitato declarant. uocat illum Augustinus hominem acerrimi ingenii, qui profecto si corrigeretur, plurimis profuisset . Pelagius quoque ab eodem sancto antistite dicitur esse acutissimus . Et quid de ingeniis illorum senserit, hec inter cetera clare demonstrant: Hanc absurditatem, inquit, talia ingenia non uidere, quis credat ? Item alio loco: Ne amicis nostris, quorum fortissima et celerrima ingenia, non in peruersum, sed in directum currere uolumus, facere existimemur iniuriam . Alibi rursus: Illa ingenia, quamuis nefando errore peruersa, non tamen contemptibilia . Preterea de preceptore ac discipulo ita pronuntiat: Quid inter istum Pelagium et Celestium in hac questione distabit, nisi quod ille, nempe Celestius, apertior, iste occultior fuit; ille pertinacior, iste mendacior; uel certe ille liberior, hic astutior ? Celestius ergo cum et animo ad audendum parato esset, et prompto argutoque ingenio, contra traducem peccati primus, ut fertur, scripsit, anno forte quadringentesimo secundo: et multos, inquit Mercator, incredibili loquacitate amentie sue participes et complices fecit, ausus palam publiceque Pelagii errores passim disseminare per populos .

Is anno Christi quadringentesimo duodecimo agebat Carthagine, qua etiam in urbe iam ad presbyterii honorem subrepere ceperat: uerum cum heresim non dissimulanter predicaret, deprehensus fuit, et apud Aurelium episcopum accusatus . Mox ergo in concilium Carthagine habitum, cui Aurelius quidem cum aliis episcopis bene multis interfuit, abfuit uero Augustinus , arcessito Celestio, libelli iudicibus accusationis ipsi intentate capita continentes, oblati sunt duo, quorum alter libellus minor dicitur. Stabat contra Celestium ex aduersa parte Paulinus quidam, ille haud dubie, qui Ambrosii uitam scripsit Augustini rogatu; quam ipse in Africa, Ioanne prefecto pretorio , scriptam ab se testatur. Hic  in libro quodam de Heresibus uocatur diaconus, defensor, ac procurator Ecclesie Mediolanensis: et Mercator prodit disertis uerbis, quod Celestius per libellum a quodam Paulino diacono sancte memorie Ambrosii Mediolanensis episcopi sit accusatus, tanquam heretica capitula quedam non solum ipse doceret, sed et per prouincias conspirantes sibi diuersos, qui hec per populos disseminarent, misisset .

Capitula ex Celestii doctrina hec in libello afferebantur: I. Adam mortalem factum, qui siue peccaret, siue non peccaret, moriturus fuisset. II. Quod peccatum Ade ipsum solum lesit, et non genus humanum. III. Quod paruuli qui nascuntur, in eo statu sint, in quo Adam fuit ante preuaricationem. Iu. Quod neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat. u. Quod lex sic mittit ad regnum celorum, quomodo et Euangelium. uI. Quod et ante aduentum Domini fuerunt homines impeccabiles, id est, sine peccato . Prompsit hec Mercator de concilii gestis, quorum exemplaria in manibus habebat: ubi tamen ab ipsius Mercatoris exscriptoribus omissum suspicamur septimum, quod alio loco exhibet, capitulum Celestii, quo is docuit, Infantes, etiamsi non baptizentur, habere uitam eternam . Nam Celestio capitula numero septem obiecta fuisse à Paulino, significat idem auctor, cum ait, de supra scriptis capitulis septem paribus synodi patres restitisse Celestio; id est, de septem capitulis Celestii alia fuisse contra ipsum pari numero confecta. Isthic etiam illud desideratur capituli sexti corollarium, quod cum in Celestio Africana synodus, teste Orosio, detestata iam fuisset, non desinebat Pelagius in Ierosolymitano conuentu idem adhuc prefracte dicere, scilicet, Hominem posse esse sine peccato, et facile Dei mandata seruare, si uelit . Porro ad capitulum secundum et ad tertium Celestius in synodo Carthaginensi respondens, errores istos neque confiteri ausus est, neque rursus uoluit inficiari, sed eiusmodi questiones in utramque partem disputari posse dixit; cum plurimos, ut aiebat, ex ordine presbyterorum, atque in his maxime Rufinum sancti Pammachii conuictorem nosset, qui originis peccatum negarent. Addidit tamen, se semper dixisse, infantes egere Baptismo, ac debere baptizari . Quin etiam libello breuissimo, redemptione ipsis etiam paruulis opus esse, eamque ob causam necessarium iis Baptismum concessit , catholicum uidelicet hocce dogma negare coram Christianis ueritus: sed tamen ex Adamo in paruulos transisse peccatum, aut remissionem alicuius in eis peccati apertius exprimere noluit. De hoc haud dubie loquitur libello Zosimus, cum priorem quemdam libellum in Africa datum a Celestio, fidei eius documentum prebere scribit, quod ab eo damnando prohibere iudices debuisset. Tum uero Zosimus nondum perspectas habebat horum hereticorum fraudes: neque profecto ipsa uiderat synodi acta; quandoquidem etiam dicit, nichil ibi liquido iudicatum . Etenim ex iisdem actis patebat, auditum illum frequenter, confessum, et conuictum, tandem cum in hereticis illis dogmatibus, quorum insimulatus fuerat, obstinata mente perstaret, merito damnatum esse, et ecclesiastica communione priuatum . Celestius a synodi sententia prouocauit ad apostolicam Sedem: cuius quidem prouocationis, preter Zosimum in litteris ad Africanos episcopos, ubi de illius appellatione pristina commemorat, testes sunt Paulinus, Mercator et Facundus . Addit Mercator, eumdem ipsum mox, appellatione neglecta, Ephesum, Asie urbem, contendisse, ibique ausum esse per obreptionem locum presbyterii petere.

Errores Celestii qui apud Carthaginem sectabantur, eius condemnatione deterriti sunt, quominus Ecclesie fidem, quam fundatissimam cernebant, impugnare auderent, nisi tantum sermonibus, aut querelis potius, quas in uulgus dissimulanter et mussitando spargebant . Quare non iniuria Patres concilii Carthagine anno quadringentesimo decimo sexto habiti affirmant, episcopali iudicio excisum fuisse hoc tantum ab Ecclesia uulnus, nimirum Pelagianam heresim; idque iudicium ante ferme quinquennium super Celestii nomine Carthagine agitatum, atque adeo circiter initium anni quadringentesimi duodecimi . Illud Augustinus quoque collocat post habitam cum Donatistis collationem; aut saltem non ante factum quam illa iniretur, satis aperte significat . Ad idem etiam concilium forte respiciebat, que Photio uisa est, heresis Pelagiane historia, dum hosce hereticos Theophili Alexandrini atque Innocentii Romani pontificis tempore eiectos Ecclesia tradit : nisi forte loco Theophili, legendum sit Theodori Antiocheni. Quippe diem obiit Theophilus anno Christi quadringentesimo duodecimo, aliis conciliis, in quibus condemnati illi fuere, nondum habitis.



u. Pelagianos sacris concionibus primum, tum postea scriptis libris impugnat Augustinus. Scribit in eosdem ad Marcellinum opuscula duo, aliud de Baptismo paruulorum, aliud de Spiritu et Littera; necnon inter id temporis epistolam ad Honoratum de gratia Noui Testamenti.

Concilio contra Celestium coacto, uti supra uidimus, Augustinus minime aderat: uerum cum postea Carthaginem uenisset, eiusdem gesta recensuit. Neque tamen in id argumenti confestim scribere est aggressus: sed tum ipse, tum alii catholici antistites, et publicis concionibus, et familiaribus colloquiis, pro sua quisque parte Pelagianos errores conuellere moliebantur . Huc omnino spectant Augustini sermones, 170, 174, 175, aliique uel hoc tempore uel aliquanto post habiti : siquidem in iis placita Pelagianorum, quamuis nominatim illos non appellet, funditus euertit. In sermone 176 aduersus eosdem disputans: Nemo, ait, uobis susurret doctrinas alienas. Hoc Ecclesia semper habuit, semper tenuit; hoc a maiorum fide percepit, hoc usque in finem perseueranter custodit . . . . Quisque ergo quod potest, fratres, loquatur pro eo qui loqui pro se non potest. Pro magno commendantur episcopis patrimonia pupillorum, quanto magis gratia paruulorum? Pupillum tuetur episcopus, ne mortuis parentibus ab extraneis opprimatur: clamet plus pro paruulo, cui timet ne a parentibus occidatur .

Postea uero quam Pelagianam heresim aliquandiu uiua uoce esset aggressus, stilo quoque aduersus illam decertare compulsus est. Nam idem ille Marcellinus, qui collationi Carthaginensi ab Honorio imperatore datus fuerat moderator, cum homines ex illa heresi quotidie disputatores molestissimos pateretur, sancto Doctori per litteras questiones eorum ac difficultates proponens, ut sibi solutionem earum significaret, obsecrabat . He porro questiones potissimum spectabant ad infantium Baptismum: circa quem et nouam quorumdam ex illis absurditatem nuntiabat, qua faterentur, etiam in paruulis per Baptismum remissionem fieri peccatorum; non tamen eos originaliter, sed in uita iam propria, posteaquam nati sunt, peccatum habere cepisse, dicerent . Admonebat quoque, nouum prorsus atque inauditum sensum illos affingere hisce Apostoli uerbis, Per unum hominem peccatum intrauit in mundum, et per peccatum mors. Et urgebat, ut eos redargueret, qui predicabant, Adam, etiamsi non peccasset, fuisse moriturum; nec ex eius peccato quidquam ad eius posteros propagando transisse; et, quod in hac uita sint, fuerint, futurique sint filii hominum nullum habentes omnino peccatum . Cum ergo huiusmodi questionibus iam usquequaque feruentibus animos multorum infirmos perturbari cerneret Augustinus, non modo amicissimi uiri rogatu, sed etiam sollicitudine sue erga Ecclesiam caritatis adductus, libros de Peccatorum Meritis et Remissione conscripsit. Sic enim eos in Retractationibus nuncupat : alibi autem, de Baptismo Paruulorum; quo etiam titulo eosdem laudat Hieronymus . Et quidem e questionibus a Marcellino propositis precipua hec erat; neque argumentum aliunde ualidius ullum quam ex paruulorum Baptismo peti poterat, ad ostendendum, quod aduersus Pelagianos tuebatur, originale peccatum. Id operis eidem Marcellino dicauit: unde fit ut quandoque suos ad Marcellinum libros uocet, aliam inscriptionem nullam adiiciens.

Libro primo probat mortem hominis non necessitate nature consecutam esse, sed merito peccati: tum etiam peccato Ade totam eius stirpem obligatam; atque ob ib baptizari paruulos, ut originalis peccati remissionem accipiant. Legerat unius cuiusdam ex Pelagianis librum, ea continentem que ab huius operis exordio usque ad caput trigesimum quartum libri primi refellit . In libro secundo docet primum, hominem in hac uita sine peccato esse posse per Dei gratiam et liberum ipsius hominis arbitrium. Postea monstrat, non esse tamen quemquam in hac uita sine ullo prorsus peccato. Tertio, ideo non esse, quia nemo est qui tantum uelit, quantum res exigit, dum uel latet quod iustum est, uel non delectat facere. Quarto demum loco, nullum prorsus, excepto uno Mediadore Christo, esse, uel fuisse, uel futurum esse hominem ab omni peccato immunem. Paucis post diebus quam superiores duos libros absoluisset, expositiones Pelagii in Paulum nactus, in iis argumentationem quamdam nouam aduersus originale peccatum reperit, quam ipsi in mentem non uenerat posse excogitari a quoquam: que quidem a Pelagio non ex sua persona, sed tanquam ex aliena ponebatur. Quia uero priores duo libri ad modum erant legitimum perducti, et iam certo fine conclusi, idcirco nichil illis addendum ratus, epistolam de hac re propriam ad eumdem Marcellinum scribere satius putauit, quam tertii libri instar duobus primis annexuit.

Libellum a Celestio synodo Carthaginensi oblatum haud obscure indicat in libro secundo. uerum clarius profitetur alio loco , se post illud episcopale iudicium, quo Celestius excommunicationem meruerat, scripsisse hoc opus, anno uidelicet Christi quadringentesimo duodecimo. Non tamen aut Pelagium, aut Celestium, aut alium ex aduersariis quempiam nominat in primis libris, spe nimirum ductus eos ad sanam fidem hac moderatione reuocandi. Quin etiam in tertio libro, cum illa redarguit que Pelagius in suis commentariis contra peccatum originale protulerat, eum non dubitat honorificentius appellare.

Laudat Hieronymus Augustini ad Marcellinum, eum qui postea, ut ait, sub inuidia tyrannidis Heracliane ab hereticis , anno quadringentesimo decimo tertio, innocens cesus est, duos libros de Infantibus baptizandis; et tertium ad eumdem, contra eos qui dicunt, Posse hominem sine peccato esse, si uelit, absque Dei gratia . Dicta ex primo libro quedam retorquere in Augustinum ipsum nitebatur Iulianus .

Porro dum epistolam illam ad Marcellinum duobus libris de Baptismo Paruulorum adiungendam scriberet sanctus Doctor , simul etiam tunc in manibus habebat librum, seu epistolam ad Honoratum , de questionibus ab eo propositis quinque; quibus sextam ipse, ut nouos hereticos gratie Dei inimicos impugnaret, questionem  iniecit, de Gratia Testamenti Noui. Hanc illic precipua cura et diligentia discussit, atque ad eam reliquas omnes reuocauit.

Huic epistole aliud opus contra Pelagianos itidem Marcellino nuncupatum subiungit Augustinus . Nam quia in libro de Peccatorum meritis et remissione secundo dixerat, fieri posse ut sit homo sine peccato, si uoluntas eius non desit, ope adiuuante diuina; nec tamen iure inde colligi, hominem ullum, excepto Christo, tam perfecte iustitie in hac uita uel fuisse, uel esse, uel futurum esse: rescripsit Marcellinus, id sibi mirum uideri, nec satis capere se, quonam modo ea res, cuius nullum exstet exemplum, fieri tamen posse predicetur. Hoc ergo Augustinum impulit, ut nouum opus, de Spiritu et Littera, ut uocauit, ad illum dirigeret. Principio quidem innumera, que neque exstitere, neque exstabunt unquam, tamen maxime esse possibilia, illic demonstrat. uerum cum reponere posset Marcellinus, exempla illa in miraculorum ac operum diuinorum numero censenda esse, iustitie uero perfectionem in homine ad opus ipsius hominis pertinere: hoc Augustinus quidem agnoscit, sed simul eam perfectionem opus esse diuinum contendit. Hinc occasione accepta de adiutorio gratie Dei disputare pergit: atque illa exponens Apostoli uerba, Littera occidit, Spiritus autem uiuificat ; ostendit non solas figuratas dictiones, neque legis cerimonias, que Christi aduentu fuerunt antiquate, per occidentem litteram intelligere beatum Paulum; sed sanctissima queque precepta, et que pie inuiolateque seruentur dignissima, si tantum eorum ex lege cognitionem, non autem ad ea exsequenda uim illam et caritatem habeamus, que nobis per Dei Spiritum et gratiam infunduntur. Et hec causa fuit cur libro de Spiritu et Littera titulum fecerit; quo in libro contra inimicos gratie diuine qua impius iustificatur, se acriter disputasse dicebat .



uI. Augustinus anno quadringentesimo decimo tertio Carthagine contra Pelagianos concionatur. Rescribit Pelagio. Doctrinam de gratia Dei contra eius heresim confirmat litteris suis ad Anastasium et Paulinum.

Posteaquam suos ad Marcellinum contra nouam heresim libros ediderat Augustinus, Carthaginem aliquando profectus, ea in urbe ipsum diem natalem Ioannis Baptiste celebrauit: ac proinde non anno quadringentesimo duodecimo, quo quidem apud Cirtam, urbem Carthagine centum plus minus leucas distantem, in concilio ibidem habito decimo octauo calendas iulias aderat . Igitur beati Precursoris festo Carthagine habuit sermonem ad populum : atque inter cetera, inquit, que dicenda uidebantur, ad Baptismum paruulorum sermo deductus est; et quia iam prolixus erat et de illo terminando cogitabatur, non tanta dicta sunt de tanta questione, quanta in periculo tanto a sollicitis dici debuerunt . Etenim qui sibi persuaderi errores Pelagii circa peccatum originale passi fuerant, ii latius in dies eadem dogmata proseminare, ac sibi adiungere quam plurimos omni ope moliebantur ; ita ut de orientalibus comminarentur Ecclesiis, quod nisi hec tenerent, earum possent iudicio condemnari. Parum erat quia dissererent et disputarent impias quasdam nouitates; et catholicos doctores conabantur arguere, quod aliquid nouum dicerent: neque antique fidei defensoribus tantummodo temere obsistere, sed eos insuper appellare hereticos, minime dubitabant .

Itaque sanctus Doctor, ut errores e pectoribus eorum qui sese illis seducendos prebuerant, penitus euelleret, auctore Aurelio episcopo Carthaginensi, ea de re statuit denuo concionari quinto calendas iulias. Contigit autem celebrari eo die martyris Guddentis memoriam: sed erudiendis fidelibus, quam laudando martyri uacare, satius existimauit. Quare perlecto Christi Domini ad Nicodemum sermone, in basilica Maiorum, siue, ut alii legunt, Maiore, uel Maiorini, questionem de Baptismo paruulorum tractandam suscepit, ac primum redarguit Pelagianorum commentum illud, quo dicebant, Paruulos, etsi non baptizentur, merito innocentie, eo quod nullum habeant omnino, nec proprium, nec originale peccatum, habituros salutem et uitam eternam; sed propterea baptizandos esse, ut intrent etiam in regnum Dei. Tum impetiuit eorumdem effugium, qui dum urgerentur apostolica sententia, Per unum hominem peccatum intrauit in mundum ; hanc ideo dictam respondebant, quia primus peccauit Adam, et qui postea peccauerunt, illum imitando peccauerunt. Postea ad eorum refellendas cauillationes perrexit, quarum aliam sic proponebant: Si de peccatore peccatores nati sunt; quare non de baptizato iam fideli, cui remissa sunt uniuersa peccata, iusti nascuntur? Aliam autem: Si Adam, inquiebant, nocet his qui non peccauerunt; ergo et Christus prodesse debet etiam his qui non crediderunt. Ad extremum pro perpetuo Ecclesie in ea questione consensu, Cypriani martyris, quem antiquum episcopum sedis huius nominat, insigne testimonium ex ipsius ad Fidum epistola, sumpto in manus codice recitauit. Sermonem postmodum clausit, patientiam erga nouos hereticos primis illis temporibus ab Ecclesia exhibitam commendans in hec uerba: Impetremus ergo, si possumus, a fratribus nostris, ne nos insuper appellent hereticos; quod eos talia disputantes nos appellare possimus forsitan, si uelimus, nec tamen appellamus. Sustineat eos mater piis uisceribus sanandos, portet docendos, ne plangat mortuos. Nimium est quo progrediuntur; multum est, uix ferendum est, magne patientie adhuc ferri: non abutantur hac patientia Ecclesie, corrigantur, bonum est. Ut amici exhortamur, non ut inimici litigamus. Detrahunt nobis, ferimus: canoni non detrahant, ueritati non detrahant; Ecclesie sancte pro remissione peccati originalis paruulorum quotidie laboranti non contradicant. Fundata ista res est. Ferendus est disputator  errans in aliis questionibus non diligenter digestis, nondum plena Ecclesie auctoritate firmatis; ibi ferendus est error: non tantum progredi debet, ut etiam fundamentum ipsum Ecclesie quatere moliatur. Non expedit, adhuc forte nostra non est reprehendenda patientia: sed debemus timere ne culpetur etiam negligentia. Sufficiat Charitati uestre, habete ad illos qui nostis illos, habete cum illis amice, fraterne, placide, amanter, dolenter: quidquid potest faciat pietas; quia postea diligenda non erit impietas .

Huic eidem tempori, quo sic Pelagianorum animos amice ac fraterne tractandos iudicabat pius Episcopus, haud iniuria tribuas quamdam Pelagii ad Augustinum ipsum epistolam, cui hec data responsio legitur: Gratias ago plurimum, quod me litteris tuis exhilarare dignatus es, et certum facere de salute uestra. Retribuat tibi Dominus bona, quibus semper sis bonus, et cum illo eterno uiuas in eternum, domine dilectissime et desideratissime frater , etc. Magno tum desiderio tenebatur cum presente Pelagio colloquendi: quippe quem data qualibet occasione, contra gratiam qua iusti efficimur, aperta contentione conari iam audierat. Et quanquam suis eum Pelagius litteris exquisite dilaudasset: ipse tamen, quanta par erat urbanitate rescribens, sic ab eius laudatione temperauit, ut etiam illum, quoad sine ipsius offensione aut questionis ullius commotione licuit, de Dei gratia recte sapere admonuerit . Hoc rescriptum ipse nobis conseruauit Augustinus, cuidam alii opusculo suo insertum, ubi uerba rescripti eiusdem singula exponens, nichil cause fuisse monstrat, cur id pro se Pelagius in Diospolitana synodo recitaret.

Mirum uero est, cur illic Pelagium, ne tantisper lesisse eum uideretur, de questione ad Dei gratiam pertinente commemorare noluerit sanctus Doctor: hanc enim tunc temporis etiam non rogatus contra nascentem heresim perlibenter tractabat in litteris ad amicos directis. Sic Anastasio cuidam scribens, sedulo egit, ut persuaderet, iustitiam non per legem, sed per gratiam, neque per seruilem timorem, sed per liberam caritatem impleri. Qua de re cum eo se delectatum loqui significat, propter quosdam, ait, qui nimium arrogant humane uoluntati, quam lege data putant ad eam implendam sibi posse sufficere, nulla super doctrinam legis gratia sancte inspirationis adiutam . Ubi Pelagianorum adhuc nomini, ut in primis suis contra eos scriptis solebat, parcendum existimauit.

In epistola quoque Paulino episcopo Nolano sub illud tempus reddita, ubi ad illius questiones ex Apostolo propositas uenit, hanc ipse causam arripuit ad explicandum dogma predestinationis : de quo mox tam perspicue tamque grauiter statuit, ut eam ipsam epistolam esse, in quam postea Semipelagiani tumultuati sunt, haud egre tibi ipse persuaderes, nisi hos Augustinus, non cuiuis ad Paulinum epistole, sed ei nominatim, que contra Pelagianos edita fuerat, contradixisse memoraret ; id est, haud dubie, epistole ad eumdem anno Christi quadringentesimo decimo septimo scripte .



uII. Pelagius anno quadringentesimo decimo tertio aut quadringentesimo decimo quarto Demetriadi uirgini uenenum sue heresis propinat. Hieronymum calumniis appetit, permoleste ferens errores ab eo suos confutari. Pelagianos Siculos refellit Augustinus.

Quam Demetrias uelatione sua uniuersis admirationem attulerat, ea uirorum omnium qui tum in Ecclesia precellebant, linguam et calamum prouocauit. His siquidem non iniuria persuasum erat, quidquid sibi facultatis diuinitus fuerat concessum, utilius collocari nequaquam posse, quam si preceptis illam informarent, necnon in tam generoso proposito confirmarent. Quales autem aliorum, que perierunt, epistole fuerint, ex ea que adhuc exstat Hieronymi ad eamdem uirginem data , iudicare licet. Scripsit eam ille anno quadrigentesimo decimo tertio aut quadringentesimo decimo quarto, intermissa tantisper Commentatione in Ezechielem, ad cuius caput quadragesimum tertium iam tum peruenerat. In his porro que Hieronymus Demetriadi multa prescribit, id ei magnopere inculcat, Innocentii pontificis adherescere fidei, ac eorum casses declinare, qui Anastasii pape auctoritate iam profligati, surgere denuo, et clanculum doctrine sue uirus per Orientem spargere moliebantur. Haud pauca sunt, que inducant, ut signari ab eo Pelagianos fateamur: tametsi non aliam ibi, quam que Origenistarum fuit, de exstantia animarum ante corpora heresim attingat. Eadem occasione Augustinus Probe auie, et Iuliane matri Demetriadis litteris suis gratulatus est .

Insignium horumce uirorum uocibus suam quoque Pelagius adiungere, ac sibi tam nobilis argumenti tractatione gloriam comparare decreuit: neque tamen lucubrationi sue proprium adscripsit nomen; aut saltem ab exemplo, quod aliquanto post perlatum est ad Augustinum, a quo et libri titulo censetur, illud aberat . Agnoscit anno quadringentesimo decimo septimo ipsemet Pelagius ab se ad uirginem Demetriadem conscriptas in Oriente litteras . De quibus et anno quadringentesimo decimo quinto agens Orosius, eas iam Pelagio attribuit : unde etiam uerba aliquot refert, que legere est in epistola cuius exordium est, Si summo ingenio, etc. Exstat hec in Appendice post Augustinianas: ubi similiter quidquid ex ipsius Pelagii ad Demetriadem epistola citat Augustinus, reperire licet. Ea quidem cum ornate eleganterque scripta est, tum egregias pietatis regulas complectitur; uerum superbia ista infectas, que fuit propria Pelagii, queque certissimum pietati parit interitum. Eamdem magno in pretio fuisse apud Pelagianos, Orosius satis aperte significat illis uerbis: In epistola tua illa lucubratissima . Et Augustinus, cum de hac ipsa expostularet, Pelagianorum  scripta propter acrimoniam atque facundiam legi a plurimis testabatur . Addit Orosius Pelagium in ea conscribenda stilo ac sermone usum fuisse aliorum, Iuliani forsitan seu Aniani pseudodiaconi Celedensis, qui idcirco a sociis erroris copiosissime pascebatur, teste Hieronymo, ut aliene blasphemie uerba friuola subministraret . Hinc forte data occasio, ut epistola Iuliano adscriberetur a Beda. Epistola hec Augustino non ante annum quadringentesimum decimum sextum uisa est. Quippe cum ipse, an ante concilium Diospolitanum, quod sub anni quadringentesimi decimi quinti finem celebratum est, an uero postea scripta fuerit, ambigere se significet .

Quo animum referret Pelagius in hoc edendo opere, facile quidem ex illis prefationis eius uerbis intelligitur: Quoties mihi de institutione morum et sancte uite conuersatione dicendum est, soleo primo humane nature uim qualitatemque monstrare, et quid efficere possit ostendere, ac iam inde audientis animum ad species incitare uirtutum, etc. Idem tamen ut ostenderet, quemadmodum dicebat ipse, quam a neganda Christi gratia longe abesset, sue ad Demetriadem epistole testimonium adhibebat. Certe quidem fatetur Augustinus, sibi eius lectione pene persuasum fuisse, ueram ab illo Dei gratiam agnosci: tametsi auctorem in multis ibi locis sibi ipsum contradicere appareret. uerum lectis postea aliis scriptionibus Pelagii, in quibus clarius mentem aperiebat, non difficili negotio deprehendit, gratie ab illo uocabulum eleuande tantummodo inuidie causa usurpari, neque aliud quidquam in illius ore sonare hanc uocem, nisi uel institutam a Deo naturam, uel doctrinam, uel ad summum remissionem peccatorum, aut exemplum Christi . Hoc igitur comperto, Augustinus et Alypius, qui Demetriadem sua exhortatione ad sanctimoniam uirginalem profitendam adduxerant , ad se imprimis spectare iudicarunt, eam quoque, ut contraria gratie Dei dogmata deuitaret, admonere. Id autem prestiterunt epistola ad Iulianam eius matrem circiter exeuntem annum quadringentesimum decimum septimum data; ubi cum e Pelagiana scriptione protulissent hunc precipue locum christiane humilitati et gratie plane contrarium, Nam corporalis nobilitas atque opulentia, tuorum intelliguntur esse, non tua; spirituales uero diuitias nullus tibi preter te conferre poterit. In his ergo iure laudanda, in his merito ceteris preferenda es, que nisi ex te et in te esse non possunt : Et nos quidem, inquiunt illi, de sancte uirginis disciplina et humilitate christiana, in qua nutrita et educata est, hoc existimamus, quod illa uerba cum legeret, si tamen legit, ingemuit, et pectus humiliter tutudit, ac fortassis et fleuit, Dominumque, cui dicata est, a quo sanctificata est, fidenter orauit, ut quomodo illa non et sunt uerba ipsius, sed alterius, ita non sit talis et fides eius. De hoc ergo eius affectu utrum non fallamur, inde nos fac potius rescribendo certiores .

Pelagiane eiusdem epistole locis uariis reconditum uirus commonstrat etiam Beda. Nempe quod ibi legere est, Multos philosophorum castos fuisse, patientes, modestos, etc., atque hominibus alienis a Deo, ista que Deo placent animi bona non aliunde adfuisse, nisi de nature bono. Tum etiam illos exemplo suo sibi inuicem ostendere, cum omnium natura una sit, omnia ista uirtutum ornamenta in omnibus esse posse, que uel omnia in omnibus, uel singula inueniuntur in singulis. Deinde quod si etiam sine Deo homines ostendunt, quales a Deo facti sunt; inde intelligere liceat, quid Christiani possint, quorum in melius per Christum instaurata natura est, et qui diuine quoque gratie iuuantur auxilio. Preterea quod Iob aperiens occultas nature diuitias, et in medium proferens ex se quid omnes possimus ostendit. Et quod hac iniuria uindicanda natura est, ne eius uitio ad malum uideamur impelli, qui nec bonum sine uoluntate faciamus, nec malum, et quibus liberum est unum semper ex duobus agere, cum semper utrumque possimus. Quod ideo alii iudicaturi sint, alii iudicandi, quia cum omnes idem possimus, diuersa faciamus. Quod non a iusto Deo, aut ille puniri meruisset, aut hic eligi, nisi uterque utrumque potuisset: hocque etiam de Esau et Iacob geminis intelligendum sit; ac sciendum solam uoluntatis esse causam, cum in eadem natura merita diuersa sunt. Quod neque alia nobis causa difficultatem bene uiuendi facit, quam longa uitiorum consuetudo. Tandem quia nec impossibile aliquid potuit imperare, qui iustus est; nec damnaturus est hominem pro eo quod uitare non potuit, qui pius est. Hec ad excutiendum decerpsit aliquot post seculis Beda .

Porro quo tempore Pelagius uirulentum illud poculum Demetriadi miscebat, eodem etiam dabat operam, ut errores suos in Palestina propagaret. Illuc eum uertente anno quadringentesimo undecimo, quando, ut dictum est supra, ex Africa nauigauit, deuectum putant Ac primo, cum cuperet cum claris ac sanctis quibusque uiris uideri amicitia coniunctus, familiaritatem forte cum Hieronymo aliquam iniuerat. Id sane sancti uiri uerba ista indicant: Ne ueterem ledere uideamur necessitudinem . uerum cum Hieronymus, quo iam latius serpentem cohiberet illius heresim, nichil omitteret; conati sunt Pelagiani ipsius ulcisci generositatem iis calumniis, quibus se ab illis petitum, sepe conqueritur. Nam quandoquidem indubitatum est anno quadringentesimo decimo quinto Pelagium egisse in Palestina, absurdum nemini uideatur, eum cum alio quodam ab Hieronymo designatum fuisse, cum circiter annum quadringentesimum decimum sextum loquebatur in hec uerba: Hic tacet, alibi criminatur: mittit in uniuersum orbem epistolas biblinas, prius auriferas, nunc maledicas, et patientiam nostram de Christi humilitate uenientem male conscientie signum interpretatur, ipseque mutus latrat per Albinum canem, grandem et corpulentum: et qui calcibus magis possit seuire, quam dentibus; habet enim progeniem Scotice gentis de Britannorum  uicinia . Que non male quadrant in Pelagium, utpote Britannum, et quem alio loco uidetur Hieronymus Scotum uocare uoluisse : tametsi quem sibi superiorem habuerit Pelagius, ut eius canis nuncuparetur, uidemus neminem; nisi si quis uelit uerba illa, Hic tacet, etc., referri oportere ad Ioannem episcopum Ierosolymitanum, qui reipsa tam male de Hieronymo meruerat, ut iure cum eo sic ille expostularet.

Neque Hieronymus his semper se limitibus continuit, ut errores qui secreto illic a Pelagio discipulis tradebantur, uiua tantum uoce argueret: sed permotus catholicorum quorumdam precibus, primo suam ad Ctesiphontem epistolam, in qua disputationem de hac re pollicebatur uberiorem, scripsit anno forte quadringentesimo decimo quarto: nam eam nuper ab illo editam Orosius in Ierosolymitano conuentu testabatur . Neque multum distulit, ut pollicitationi sue satisfaceret: quippe tribus contra Pelagianos libris, quos dialogorum forma composuit, iam manus in extremo iulio anni quadringentesimi decimi quinti admouerat. Et ipsa quidem epistola ad Ctesiphontem, renouatas opiniones superiorum hereticorum ac philosophorum, quod ad et , exprobrat Pelagio, eiusque has potissimum sententias impugnat, quibus ille pronuntiabat, Posse hominem sine peccato esse, si uelit: quamuis ad decipiendos homines huic sententie adderet, non absque Dei gratia: cum ita Dei gratiam poneret, ut eam ad liberum arbitrium et ad precepta legis referret. Porro, Eos qui absque legis scientia sint, peccata uitare non posse, dicebat. Deinde, Liberum arbitrium destrui, si alterius ope indiget, ac semper ei auxilium Dei est necessarium: proinde, Unumquemque suo arbitrio regi. Postremo, Facilia Dei esse mandata. Hortatur autem Hieronymus, ut publice predicet, quod secreto discipulis loquitur: Nam Ecclesie, ait, uictoria est, uos aperte dicere quod sentitis .

Ipso, ut uidetur, anno quadringentesimo decimo quarto epistolam contra Pelagianos Siculos scripsit Augustinus. Anno siquidem quadringentesimo decimo quinto Hieronymus tres libros ad Marcellinum ab eo iamdudum editos fuisse, nuper uero confectum librum ad Hilarium, affirmabat: nec secus hac de re Orosius eodem anno loquebatur . Ibi Augustinus uaria iam se scripsisse de gratia tradit. Huic epistole causam dedere, que in Sicilia mouebantur a Pelagianis questiones. Certe quidem testabatur anno circiter quadringentesimo decimo sexto Hieronymus, non in Occidente solum, uerum etiam in Oriente, precipue uero in Sicilia et Rhodo insulis gliscere Pelagianam luem, eam corrumpere plerosque, atque eo latius in dies crescere, quod cum ab auctoribus eiurarentur publice eius dogmata, clanculum tamen ea traderentur . De Rhodo quidem, quid ibi gestum fuerit, ignoratur: de Sicilia autem id ex Augustino compertum, multos in ea insula fuisse qui errarent, quique alios in errorem mitterent; atque inuentum ibidem ipsius, ut dicebatur, Celestii quemdem librum, quem sibi refellendum sumpsit sanctus Antistes . Infestabat hoc uirus potissimum Syracusas, qua in urbe, eadem que Carthagine in Celestio damnata fuerant, docebantur. Sed et his alia quedam Syracusani adiiciebant, que tametsi uideri possint a Pelagianorum erroribus aliena, tamen ab eodem oriebantur superbie fonte, unde illis commentitie sanctitatis affectatio manabat. Etenim isti statuebant, Diuitem manentem in diuitiis suis, regnum Dei non posse ingredi, nisi omnia sua uendiderit: nec debere quemquam iurare omnino .

Ergo Hilarius Hipponensium quorumdam, qui Syracusis ad sua reuertebantur, opportunitate usus, illis ad Augustinum epistolium dedit, in quo, que doctrine capita tumultum cierent, perscripserat; simulque rogabat, ut sibi per litteras, quid esset de his credendum, significaret. Hunc Augustinus in responso suo filium salutat; sibique, quod fuerit de ualetudine eius factus certior, gratum testatur accidisse: quo nimirum indicat non obscure, illum iam antea sibi fuisse cognitum. Unde haudquaquam temere fecisse uidebimur, si hunc esse dixerimus eumdem illum Hilarium, qui postea sancto episcopo epistolam contra Semipelagianos misit, ubi se ipsius presentie deliciis potitum aliquando, et salubribus uberibus nutritum fuisse profitetur. Difficultatibus ab illo propositis, quantum res queque postulabat, articulatim respondit Augustinus prolixiori epistola, que et ab eo nonnunquam libri nomine donatur . Illic testatur, eorum qui Pelagianos errores sectarentur, opinione maiorem esse numerum, neque scire se, an non ad eos ex Ecclesie corpore, in quo spe correctionis usque tum fuerant tolerati, resecandos tandem coactura esset ipsa necessitas. Celestium quoque ibidem nominat, et de eius a synodo Carthaginensi condemnatione commemorat; quia sicilicet uerebatur sanctus Doctor ne forte ab ipso in Sicilia huiusmodi turbe mouerentur . Tamen earum illum auctorem non fuisse, uidetur postmodum edoctus: quandoquidem proximo post anno ipsum in Sicilia non agere, ex opinione communi tradit. Hanc Augustini epistolam cum secum in Palestinam tulisset Orosius, exhibuit in Ierosolymitano conuentu, et Ioanne, qui presidebat, annuente perlegit . Eadem rursus apud Diospolitanam synodum laudata fuit .



uIII. Augustinus anno quadringentesimo decimo quinto Timasium et Iacobum reuocat ab erroribus Pelagii, cuius et librum ab iis sibi traditum refellit opere de Natura et Gratia Aliud opus contra Pelagianas definitiones Celestio tributas scribit, dictum de Perfectione iustitie hominis.

Inter Pelagii discipulos non minimum addicti eidem fuere Timasius et Iacobus, adolescentes honestissimo loco nati, et liberalibus disciplinis instituti, qui ipsius hortatu, omni spe seculari abiecta sese totos diuino seruitio mancipauerunt . Ii praua  illius dogmata studiosissime sectantes, eo quoque progressi erant, ut contra gratiam, qua christiani sumus, palam disputarent . uerum ab hac eos pernicie Deus liberauit opera monitisque Augustini: iamque spiritu claritatis qui in ipso erat, ut iidem loquuntur , edocti errorem exspuerant, cum librum quemdam, quem affirmabant esse Pelagii, sancto Doctori tradiderunt, eum obnixe, ut illi responderet, obtestantes . Igitur intermissis aliis suis occupationibus, Augustinus librum magna cum animi attentione perlegit: cuius et locum in quadam epistola sua refert, ipso ex loco monstrans, hanc illius fuisse, quam tamen in Diospolitana synodo post agnoscere noluit, opinionem, quod non nemo inueniatur, ac nominatim Abel, qui ita hic uixit, ut nichil omnino peccauerit .

Pelagius ut naturam hominis contra Dei gratiam defenderet, quidquid in ratiocinando habebat facultatis aut uirium, in hoc opere adhibebat. Cum obiiceret sibi quod quidam dicunt, leuia quedam peccata ipsa multitudine, quod sepe irruant, non posse cuncta uitari; negabat debere argui, ne leui quidem correptione, si uitari omnino non possunt . Et pugnabat, naturam per peccatum debilitatam uel mutatam non esse; alioqui materiam peccati esse uindictam, si ad hoc peccator infirmatus est, ut plura peccaret: imo posteros Ade non solum illo non esse infirmiores, sed etiam plura impleuisse precepta, cum ille unum implere neglexerit . Contendebat quoque, fieri non posse, ut cuicumque iam baptizato sit caro contraria . Ibi tamen sibi ipse questionem illam celebrem proponebat, numquid gratiam Dei excluderet, cum diceret, Hominem posse hic esse sine peccato: et id nonnisi per Dei gratiam fieri posse consentiebat . Augustino quidem non parum uoluptatis attulit hec Pelagii tam aperta confessio: uerum sub gratie uoce aliquam latere equiuocationem non multo post deprehendit, tandemque ex iis que sequebantur, comperit, illum per gratie nomen nichil intelligere preter naturam sui iuris, seu cum libero arbitrio creatam, cui quidem uelut obiter, idque satis obscure, legis adiutorium remissionemque peccatorum nonnunquam adiungebat ; ueram autem Christi gratiam non modo ipsum non agnoscere, sed etiam plurima proponere cum eadem omnino pugnantia, neque alio quam ad fidem eius e Christianorum animis expungendam pertinentia . Opiniones suas peruersas nonnullis scriptorum quorumdam ecclesiasticorum, atque adeo ipsiusmet Augustini testimoniis adstruere moliebatur. Testatur Innocentius papa se librum illum euoluisse, in quo reperit multa blasphema, nichil quod placeret, nichil pene quod non penitus displiceret, a quouis damnandum atque calcandum, cui similia, nisi qui ista scripserat, nemo alter in mentem reciperet atque sentiret . Hoc opere Pelagium epistole Hieronymi ad Ctesiphontem respondere conatum esse, arbitratur clarissimus scriptor Pelagiane historie .

Augustinus porro officii sui esse duxit, opus istud refellere, de quo etiam a Timasio et Iacobo interpellabatur. Hac de causa grandem librum aduersus Pelagii heresim  composuit; quem et dicauit illis adolescentibus, a quibus Pelagii scriptionem acceperat; ut uidelicet, si quid adhuc praue doctrine eorum animis adheresceret, id radicitus exstirparet. Ibi tamen Pelagii nomine abstinuit, ueritus ne hoc ille in sui contumeliam accipiens, medicis manibus sese preberet minus tractabilem ; necnon facilius, ut ait sanctus Doctor, se existimans profuturum, si seruata amicitia, adhuc eius uerecundie parceret, cuius litteris iam parcere non deberet . Atqui eum postea penituit, quod cum dolorem facere timeret, nichil sua illa moderatione contulerit, nisi ut tumorem augeret . Hoc opus inscripsit de Natura et Gratia, quod ibi gratiam defendat, non quidem contra naturam, sed per quam natura et liberatur, et regitur . Ibidem Pelagii pronuntiatum illud, Hominem posse esse sine peccato, et mandata Dei facile custodire, si uelit, condemnari ab Augustino, testatur Orosius . ueterum auctoritates a Pelagio adducte examinantur; his etiam non pretermissis, que Xisti Romani pontificis et martyris nomine ab eo laudate fuerant. Necdum enim deprehenderat sanctus Doctor, illa ethnici cuiusdam philosophi esse: quod postmodum ex epistole Hieronymi ad Ctesiphontem, ut putamus, lectione intellexit. Tandem ea diligentia uentilasse Pelagii librum dicitur, ut ad singulos apices responsa reddiderit . Ipso anno quadringentesimo decimo quinto Hieronymum atque Orosium Augustiniani huiusce opusculi, tanquam inchoati quidem, nondum tamen absoluti, mentionem facere, alibi obseruamus . Augustinus Euodio, ut id exscribendum curaret, extemplo permisit . Id ipsum sequenti anno, cum ipsius Pelagii libro coniunctum, Ioanni episcopo Ierosolymitano, ut inde istius heresiarche mentem perspiceret, transmisit, rogans illum etiam ut utrumque ad Pelagium dirigeret . Similiter easdem illas disputationes anno quadringentesimo decimo sexto dedit ad Innocentium papam deferendas .

Quamuis autem non liceret Augustino reuocare in dubium, quin scriptio illa sibi a Timasio et Iacobo tradita Pelagii esset; eam tamen sine cautione nunquam memorat, gnarus uidelicet hunc esse eo ingenio, ut si non alia uia sese expedire posset, illam inficiari minime dubitaret. Eam itaque Augustinus non citat in libro de Gratia et Peccato originali, in quo libro damnandas Pelagii opiniones ex operibus, que ille in sua ad Romanum antistitem epistola agnoscebat, ostendit; non uero ex iis que sibi uel antequam recognosci potuissent,  subrepta, uel etiam plane falsoque afficta querebatur: nam et similiter accepta eadem epistola Zosimus papa fidem nimis temere scriptis quibusdam Timasii atque Iacobi testimonio habitam dicit . In istos duos animum Iulianus gerebat infensum, et adolescentes ex monachis dissolutos eosdem per iniuriam uocitabat .

Hunc in annum referre uisum est alteram Augustini lucubrationem contra Pelagianas quasdam ratiocinationes, comprehensas in chartula, que sic prenotata erat: Definitiones, ut dicitur, Celestii . Hanc de Sicilia chartulam fratres quidam, id est, catholici attulerant: dederant autem Augustino Eutropius et Paulus episcopi, iidem illi qui non multo post appulsum Orosii in Africam, uidelicet ante medium ipsum annum quadringentesimum decimum quintum, sancto Doctori commonitorium de diuersis heresibus obtulerunt . Codicillus iste uaria ratiocinia complectebatur, breuia illa et pressa, que eo pertinebant, ut statueretur, Hominem hic sine peccato esse posse. Cumque illis congesta erant de Scripturis testimonia, scilicet quedam quibus probaretur, uti auctor inquiebat, preceptum esse homini ut absque peccato sit: alia quibus ostendi uolebat, quod Dei mandata non modo impossibilia non sint, uerum ne grauia quidem: alia postremo quasi iis, que a Catholicis aduersus Pelagianos proferri solerent, testimoniis contraria. Asserit Augustinus perbreues istas ratiocinationes ab Celestii ingenio, quantum e scripto alio, cuius certissimus is auctor erat, coniectando licebat assequi, haudquaquam abhorrere. Easdem autem responsis et ipse perbreuibus dissoluit, docens perfectionem plenitudinemque iustitie illam, qua homo sine ullo prorsus peccato sit, nec sine gratia possibilem per uires nature, presertim iam uitiate, nec unquam esse presentis huius uite. Attamen censet illis non nimis reluctandum, qui quosdam gratie diuine auxilio uitam uixisse omnino inculpatam atque a peccato plane liberam affirmarent. Quod certe post canones aduersus hanc opinionem in Carthaginensi concilio anni quadringentesimi decimi octaui sancitos non dixisset.



IX. Consessus Ierosolymis anno quadringentesimo decimo quinto a Ioanne episcopo habitus, in quo cum Pelagio coram disputat Orosius. Pelagio Ioannes plus equo fauens, Orosium paulo post insimulat blasphemie: quam ille criminationem scripto apologetico ab se propulsat. De Hieronymi dialogis contra Pelagianos.

Cum ex Africa hoc anno soluisset Paulus Orosius. in Palestinam circiter medium eumdem annum appulit. Is presbyter audita Augustini fama, ex ultimis Hispaniis ad eum discendi cupiditate uenerat: quem ille ad Hieronymum, ut hunc de anime origine consuleret, a se transmisit . Quemadmodum autem Augustinum debellandis Pelagianis occupatum reliquerat, ita Hieronymum reperit eidem quoque bello implicatum. Quando ergo Pelagius tantos tamque celebres in Ecclesia uiros fecisse sibi aduersarios iam noscebatur. quin occasione doctrine ipsius multum fuerit in Palestina tumultuatum, dubitauerit nemo: nec aliunde profecto colloquium Ierosolymitanum, de quo hic agendum nobis est, ortum habuit: quod ut iniretur, operam dedisse institisseque uidentur Ierosolymitane Ecclesie presbyteri. Initum autem fuit quadraginta et septem diebus ante Enceniorum solemnitatem, hoc est, die iulii uigesima nona aut trigesima . Siquidem omnia huc faciunt, ut festum illud non aliud existimemus fuisse, quam ecclesie Resurrectionis dedicationem que quotannis magno cum apparatu die decima tertia aut decima quarta septembris celebrabatur . uentum est in disputationem presente Ioanne Ierosolymorum episcopo, qui solus ex episcoporum ordine, quemadmodum ex Orosii relatione intelligere licet, isthic interfuit. Presbyterorum tantum erat consessus, in quibus numerabantur Orosius, Auitus, uitalis ac Passerius. Aderat quoque ignotus quidam interpres, numero haud dubie adscribendus falsorum horumce fratrum, qui, teste Orosio, ex aduerso latere consedebant. Preter hos omnes memoratur etiam Dominus ex duce. Hic ille Dominus, sicut et Passerius presbyter, multum sibi nominis tum in rebus que ad Deum, tum in his que ad seculum spectant, fide sua atque experientia pepererant: qui quia et grece et latine sciebant, ab Ierosolymitanis sacerdotibus, ut consessui tanquam interpretes adessent, inuitati fuerant, atque ab iisdem illuc adducti, ipsomet Ioanne conueniente.

Inductus a presbyteris Orosius secessum Bethlehemiticum, ut Ierosolymam ueniret, reliquit: ingressusque in locum conuentus, iubente episcopo sedit. uerum id eo in conuentu peccatum est, quod notarium, qui que gererentur in tabulas referret, nullum adhibuere. Orosium statim rogarunt uniuersi, ut si quid super heresi, quam Pelagius et Celestius contra Dei gratiam seminarant, in Africa gestum esse cognosceret, fideliter ac simpliciter indicaret. Orosius igitur Celestium a concilio Carthaginensi damnatum fuisse declarauit; mentionemque libri de Natura et Gratia, quem hoc tempore commentabatur Augustinus, iniecit. Unde intelligas, ab illo hunc ante non multos dies recessisse. Idem addidit, habere se in manibus epistolam, quam nuper in Siciliam miserat sanctus Episcopus ; quam et iussus recitare Orosius, paruit.

His actis Ioannes Pelagium introduci postulauit: assensum est a consessoribus, tum propter Episcopi uenerationem, tum propter refutationem Pelagii, quam pleniorem hinc fore atque utiliorem sperabant. Ingressum Pelagium omnes una uoce interrogarunt, easne docuisset opiniones, quas confutasset Augustinus episcopus. Quibus ille confestim respondit in hec uerba. Et quis est mihi Augustinus ? Qua responsione in  sanctum hunc episcopum, cuius ore Dominus toti Africe sanitatem unitatis exstincto Donatistarum schismate indulserat, usque adeo iniuriosa, offensi quotquot aderant, eum non e conuentu solum, sed etiam ex omni Ecclesia pellendum conclamarunt. Tum uero Ioannes, quem extrudere debuisset, eum iussit sedere inter presbyteros, hominem laicum atque insuper in crimine hereseos deprehensum. Et preterea quo liberius iniuriam Augustino illatam ipsi ignosceret, eamdem in se recipere professus est: Augustinus ego sum, inquit. Cui ab Orosio statim repositum: Si Augustini personam sumis, Augustini sequere sententiam .

His ita gestis sciscitatus est Ioannes, an que legerentur ex epistola Augustini, Pelagium peterent, an alium quempiam: simulque adiecit, si Pelagius impugnaretur, posse eos, que in illo reprehenderentur, declarare. Hic annuentibus reliquis, ita Orosius: Pelagius mihi dixit, dicere se hominem posse esse sine peccato, et mandata Dei facile custodire, si uelit. Ad que Pelagius uniuersis audientibus respondit: Hoc et dixisse me, et dicere, negare non possum. Tunc Orosius: Hoc in Celestio, inquit, Africana synodus detestata est: hoc Augustinus episcopus scriptis suis, sicut audistis, exhorruit; hoc in ipsius nunc Pelagii scriptis sua responsione condemnat : hoc et beatus Hieronymus, cuius eloquium uniuersus Occidens, sicut ros in uellus, exspectat , in epistola sua, quam nuper ad Clesiphontem edidit, condemnauit; similiter et in libro quem nunc scribit, collata in modum dialogi altercatione confutat. Ioannes uero auribus ad hec omnia obturatis, illos inducere conabatur, uti apud se iudicem tanquam Ierosolymitanum antistitem, accusandi Pelagii actionem ipsi susciperent. Cui sepius ab uniuersis responsum: Nos accusatores huius non sumus; sed quid fratres tui, patres nostri, senserint et decreuerint super hac heresi, quam nunc laicus uulgo predicat, intimamus; ne Ecclesiam tuam presertim, ad cuius sinum conuolauimus, te ignorante conturbet. Ioannes interea, ut eos ad agendam accusatoris personam pelliceret, instare pergebat, docendi simulatione uaria ratiocinia in medium proferens, in quibus quedam esse, que ab Origene mutuatus esset, animaduertebant complures. At unum hoc ab illis responsum tulit: Nos filii Ecclesie catholice sumus; non exigas a nobis, Pater, ut doctores super doctores esse audeamus, aut iudices super iudices. Patres quos uniuersa per orbem Ecclesia probat, quorum communioni nos adherere gaudemus, damnabilia hec esse dogmata decreuerunt: illis probantibus nos obedire dignum est.

Pluribus adhuc disputare perseuerauit Ioannes: quid autem disputando dixerit, Orosius non exprimit. uolebat sane eumdem Orosium, quasi is naturam hominis malam atque peccandi necessitati obnoxiam a Deo conditam esse diceret, perstringere. Idem ille uero antistes, quid coram se in Ierosolymitano conuentu non pridem esset actum, rogatus in synodo Diospolitana, retulit inter alia, Pelagium acriter hereseos ea de causa postulatum, quod diceret quoniam potest homo, si uoluerit, esse sine peccato. Et de hoc, inquit, interrogantibus nobis eum, respondit: Non dixi quoniam recepit natura hominis ut impeccabilis sit; sed dixi, quoniam qui uoluerit pro propria salute laborare et agonizare, ut non peccet, et ambulet in preceptis Dei, habere eum hanc possibilitatem a Deo. Prosequitur Ioannes: Tunc quibusdam susurrantibus et dicentibus, quod sine Dei gratia diceret Pelagius posse hominem perfici, id est, esse posse hominem sine peccato; culpans, inquit, super hoc etiam intuli, quia et apostolus Paulus multum laborans, sed non secundum suam uirtutem, sed secundum gratiam Dei, dixit, »Amplius omnibus illis laboraui; non autem ego, sed gratia Dei mecum« , etc., et alia multa similia diximus, inquit, de Scripturis sanctis . Cum autem iis que a Ioanne dicebantur, nondum sibi satisfactum esse obstrependo significarent, tum Pelagius: Et ego, ait, sic credo: anathema sit, qui dicit absque adiutorio Dei posse hominem ad profectum omnium uenire uirtutum. Agnoscit ipsemet Orosius, Pelagium dixisse, Posse hominem esse sine peccato, non sine adiutorio Dei. Inde subiunxisse episcopum, Si sine adiutorio Dei hoc hominem posse diceret, pessimum et damnabile erat. Cumque dehinc sciscitatus fuisset quidnam preterea Pelagio obiectarent, anue Dei negarent auxilium; se Orosium illico respondisse, Anathema ei qui negat adiutorium Dei: ego certe non nego; precipue cum e contrario in hereticos confutarim .

Orosius latine loquebatur, grece Ioannes, sic ut neuter neutrum intelligeret, sed uterque opus haberet interpretis. Porro qui hasce partes obeundas susceperat, homo Orosio incognitus, nequaquam officium implebat suum. Enimuero alia alio, quam dicta fuerant, sensu reddebat; alia aliis dictis mutabat, denique nonnulla omittebat: atque ita responsiones Orosii plerasque omnes aut corrumpebat, aut supprimebat: qua tamen in re peritiam eius magis Orosius desiderat, quam fidem. Illius autem frustrationes Passerius et Auitus presbyteri, necnon Dominus ex duce animaduertebant. Quapropter cum interprete tam parum commodo, tamque parum equo iudice uti se intelligeret Orosius, palam professus est, latinum esse hereticum, se itidem latinum, heresim denique latinis partibus magis notam eiusdem lingue iudicibus reseruandam: Ioannem minus idoneum iudicem uideri, quod cum accusatorem ageret nemo, ipsemet sese ad iudicandum ingereret. Orosio suffragati complures libere testati sunt, non posse eumdem et aduocatum esse et iudicem. Multis demum utro citroque actitatis, Ioannes ipse pronuntiauit, quosdam ad Innocentium Romanum pontificem cum epistolis destinandos, ut quidquid ille decerneret, uniuersi iudicium eius sequerentur: debere interim Pelagium silentium sibi impositum obseruare, aduersarios autem ab insultatione eius ceu conuicti iam  confusique temperare. Huic sententie assensere omnes, gratiisque Deo redditis, ac pace inuicem data, ut eam certiore testimonio confirmarent, orationi se dederunt; solutusque postremo est totus conuentus.

Exactis postea quadraginta septem diebus, cum primo Enceniorum die Orosius de more ad Ioannem deducendum uenisset, pro amica salutatione exceptus ab illo fuit hisce uerbis: Quare ad me uenis, homo qui blasphemasti? Ad que perculsus Orosius, ac nullius criminis sibi conscius, illum rogauit, cuiusmodi blasphemiam, quandonam ac quo teste prolatam sibi impingeret. Ego te, subiunxit Episcopus, audiui dixisse quia nec cum Dei adiutorio possit esse homo sine peccato. Hic Orosius presbyterorum aliorumque omnium qui tunc aderant, testem conscientiam appellans, se quidquam unquam dixisse huiusmodi pernegauit. Et certe si uerbis istis in Ierosolymitano conuentu fuisset usus, nequaquam Ioannes commissurus erat, quin eum statim corriperet, ac simul paterne admoneret, ne in posterum orationem adeo periculosam sibi pateretur excidere. Neque ullo pacto erat audiendus, cum post exactos totos quadraginta septem dies eius blasphemie eum accusaret, quam ab illo proferri non alius quisquam animaduerterat: ita ut idem et accusator et iudex esset eius criminis, cuius unicum se testem posset allegare; tametsi homo latine ignarus, dicti latine prolati nequaquam pro teste idoneo habendus esset; nec ei quidquam aliud affirmare liceret, nisi ita se ex ore interpretis didicisse. Id quidem, postea forte corruptus, dixisse uidetur interpres, ac postulasse, ut sibi qui mendacio suo fidem facerent, testes preberent. Paret etiam, testimonio suo criminationem confirmasse Pelagium, quem illa haud dubie Orosii uerba respiciunt: Conabor exquirere, hi qui ita nos respondisse asserunt, qualiter ipsi interrogasse uideantur, etc. Ait enim a nobis esse responsum , etc.

Orosio satis non fuit, contra Ioannis criminationem uerbis reclamasse; sed insuper innocentiam suam stilo propugnare sibi necessarium duxit: gauisusque etiam est, oblatam sibi occasionem impietatis Pelagii in lucem proferende; ratus non sine diuina prouidentia factum, ut hereticorum procacitate malum iam equo patientius toleratum detegere cogeretur, et simul non errorem modo impugnare, quod hactenus Aurelio Augustino, atque Hieronymo sufficere uisum fuerat, sed ipsas quoque hereticorum personas . Enimuero cernebat Pelagium ac Celestium heresis sue uirus palam ubique spargere, necnon sacram sedem Ecclesie Ierosolymitane, in quam irrepserant, usque adeo tenere obsessam, ut potentie sue terrore ueros fideles, ne ad illam recurrerent, prohibere se posse confiderent: se ipsum uero, qui contra pugnaret, pelli ex Ecclesia, in cuius sinu aleretur fouereturque hereticus, qui instar Goliath, famulos Dei ad pugnam iam diu prouocaret, ignauam eis timiditatem exprobrans. Scriptum itaque in apologie formam uulgauit, quod sacerdotibus  inscripsit. Neque nos dubitauerimus, quin intelligendi sint Ierosolymitane Ecclesie presbyteri, in quibus et hi potissimum, qui colloquio interfuerant. Principio strictim totius colloquii ordinem narrat, ac Ioannis accusationem diluit. Hinc occasione arrepta fusius sententiam suam explicandi, ac Pelagii, quem persepe nominat, errorem impetendi, satis longam de impeccantia et de gratie adiutorio disputationem instituit, eamque non parum consentaneam menti et scriptis Hieronymi, cum quo de hac re quin contulerit, nulli dubitamus. Fatetur quidem illic hominem diuina gratia adiutum uitam agere posse ab omni prorsus peccato puram, uerum id nec factum unquam, nec futurum aliquando, contendit; nec enim eum hominis statum esse, in hac scilicet, qua uiuit, corruptione.

Augustinus de oborta illa inter Ioannem et Orosium discordia non tacet; et aduersus hunc atque alios quosdam illum antistitem in Diospolitana synodo expostulasse memorie prodit . Instante autem ipsa synodo Diospolitana, quonam tunc statu essent res Pelagianorum apud Palestinam, non ex Apologetico solo Orosii, sed ex Hieronymi quoque aduersus eosdem Dialogis oportet discere, in quibus uidelicet is ad cunctas eorum questiunculas hoc ipso tempore respondebat .

Dialogo igitur primo de hoc tractauit Hieronymus, quod a Pelagio scriptum audierat, Posse hominem sine peccato esse, si uelit, et facilia Dei esse precepta. Et id quidem Pelagius sic dictum uolebat, ut subaudiretur, cum Dei gratia: sed Dei gratiam ad conditionis referebat beneficium, quia liberi arbitrii conditi sumus. Nec aliter ad singulas res quas gerimus, adesse Dei adiutorium consentiebat, nisi quod nobis hec semel dati liberi arbitrii gratia conseruetur. Preterea exstitisse aliquos reipsa sine peccato contendebat, ut Iob, Zacariam et Elisabeth. Et e Scripture locis, quibus precipitur ut homo non peccet, sitque perfectus, argumentabatur hunc in modum: Aut possibilia Deus mandata dedit, aut impossibilia: si possibilia, in nostra est potestate ea facere si uolumus; si impossibilia, nec in hoc rei sumus, si non facimus quod implere non possumus. Tandem statuebat, hominem in hoc etiam corpore existentem posse cunctas habere uirtutes. His autem confutatis Hieronymus ad examen uocat sententias aliquot de Pelagii libro, quem ille Capitulorum inscripserat: quarum et nonnulle similiter in Orosii Apologia perstricte sunt, et plereque Diospolitanis postea iudicibus oblate.

In secundo dialogo, qui Pelagianorum personam agit, obiectat, inuidiam referri ad Deum, si tales homines condidit, ut obliuione, et ignorantia, et peccato carere non possint: neque dari posse testimonium Noui Testamenti, ubi error, et ignorantia, et impossibilitas mandati  teneatur in crimine. Nam quod afferri soleret ex Apostolo, »uideo aliam legem in membris meis« , etc., ac similia, eum non ex sua persona hec dicere, sed eo persona generis humani, que uitiis subiacet ob carnis fragilitatem, ex persona peccatoris. Illa quoque Danielis uerba, »Peccauimus, inique egimus« , etc., sic accipienda, ut et Daniel, et omnes Prophete, non pro se, qui sancti erant, sed ex persona populi sint locuti.

In tertio dialogo contendit rursum Pelagianista, et naturam accusari, et culpam referri ad Deum, et liberum arbitrium tolli, nisi fateamur, hominem Baptismo Christi semel iustificatum posse in sempiternum iustitiam custodire, ac per hoc omne uitare peccatum. Iouiniani iam damnatum errorem hic suscitari, queritur Hieronymus: qui etiam prefatione admonuit, illud esse Origenis dogma: Impossibile esse, humanam a principio usque ad mortem non peccare naturam; et rursum esse possibile, cum se aliquis ad meliora conuerterit, ad tantam fortitudinem peruenire, ut ultra peccare non possit. Denique capitula duo ex scriptis Pelagii ad uiduam, pharisaice superbie tumorem referentia, perstringuntur. Atque hinc sensim sermo delabitur ad questionem de originali peccato: sed eam ab Augustino egregie tractatam recordatur Hieronymus, ac dialogum claudit in hec uerba: Scripsit dudum uir sanctus et eloquens episcopus Augustinus ad Marcellinum, qui postea sub inuidia tyrannidis Heracliane ab hereticis innocens cesus est, duos libros de infantibus baptizandis contra heresim uestram, etc. Unde supersedendum huic labori censeo, ne dicatur mihi illud Horatii, In siluam ne ligna feras. Aut enim eadem dicemus ex superfluo; aut si noua uoluerimus dicere, a clarissimo ingenio occupata sunt meliora .

Aduersarios hic nominatim appellare noluit, ut ea ratione omnibus probaret, se non odisse homines, sed errores; neque aliquorum infamiam querere, sed errantium dolere uicem . Itaque Pelagii nomen a prefatione operis, ubi nunc in excusis legitur, omnino remouendum; cum illud nec eo loci habuerit unquam uetus codex noster Corbeiensis. Opus Diospolitanam synodum, cuius in eo nulla fit mentio, exiguo tempore precessit: quandoquidem apud conuentum Ierosolymis in fine iulii anni quadringentesimi decimi quinti habitum, Orosius Hieronymum eidem conscribendo operi per id temporis incumbere testabatur.



X. Pelagius ab Herote et Lazaro accusatus perducitur ad Diospolitane synodi iudicium: illo iudicio damnatur Pelagiana heresis, heresiarcha ipse Pelagius absoluitur.

Ioannis Ierosolymitani aduersus Orosium criminatio, sicut et ipsius Orosii Apologia, qua is episcopum illum uerbis tractabat asperioribus, necnon societatem cum Pelagio, nisi resipisceret, habere se nolle renuntiabat , nequaquam poterant eas turbas non excitare, quibus quidquid pactum decretumque in conuentu Ierosolymitano fuerat, de silentio uidelicet atque induciis utrinque seruandis, quoad Romanus pontifex causam diiudicasset, conuelleretur. Nihil igitur mirum, si Pelagium heresis nomine apud Palestinos antistites haud ita multo post denuntiatum reperiamus. Eius accusatores fuerunt Heros et Lazarus, Galli episcopi, hic Aquensis, Arelatensis ille, sed suis tunc sedibus pariter pulsi. Hos Zosimus papa, quo tempore Pelagii ac Celestii contra eosdem calumniis fallendum sese prebebat, durissime prorsus habuit. At Prosper in Chronico ad annum quadringentesimum duodecimum Herotem uirum sanctum appellat, B. Martini discipulum, qui, ait, cum Arelatensi oppido episcopus presideret, a populo ipsius ciuitatis, insons, et nullis insimulationibus obnoxius, pulsus est. Ex ipso autem socium eius Lazarum, cuius remansit obscurior memoria, discere nos oportere dicit Baronius: quia quos calumnia par inuoluit, eosdem decorasse equalem uirtutem putandum sit; cum nonnisi bonos consueuerint odisse mali, et heretici uexasse Catholicos . Eosdem sane Augustinus sanctos fratres et cepiscopos, ac rursum alio loco bonos fratres uocat. Et fatetur quidem aliquam de illis apud Diospolitanum concilium habitam a Ioanne Ierosolymitano querimoniam: sed illam ad eorum preiudicium nichil ualere, neque ullius momenti uisam esse patribus concilii, defendit . Iidem a presulibus concilii Carthaginensis sancti fratres et consacerdotes nominantur .

Quid porro in causa fuerit, cur illi duo Galli episcopi anno quadringentesimo decimo quinto uersarentur in Palestina, curue tam acriter in Pelagium insurgerent, ignoramus: nisi quod scribit Augustinus, eos peruersa doctrina, quam eius in disputationibus deprehenderant, offensos fuisse . Errores illi in libellum retulerunt, ex Pelagii et Celestii libris collectos, sed redactos tamen, ut fatebantur, in compendium, eo quod locos integros excerpere sibi non licuisset . His adiecere tum eos articulos, quorum causa damnatus a concilio Carthaginensi fuerat Celestius, tum etiam illos quos Hilarius e Sicilia ad Augustinum miserat. Scriptum idiomate latino  huncce libellum obtulere Eulogio , quem antistitem aliis tredecim Diospolitane synodi episcopis, ipsimet etiam Ioanni Ierosolymitano semper preponit Augustinus. Atque inde est, quod episcopus Cesaree ac totius prouincie Palestine metropolitanus fuisse merito censeatur. Res ad concilium Palestinum, quo id nomine Augustinus uocitat, delata est: quin uero idem concilium fuerit, quod apud Diospolim urbem Palestine, in Scripturis Lydde uocabulo cognitam , habitum esse scribit Hieronymus , nemo ambigit. Docet reuelationis reliquiarum Stephani martyris historia, quo tempore ille retecte sunt, nimirum circiter diem uigesimam decembris anni quadringentesimi decimi quinti, Ioannem eius rei nuntium Lydde seu Diospoli, ubi concilio intererat, accepisse . Idem enim decima octaua die nondum ad concilium profectus adhuc erat Ierosolymis, quo memorata beati Protomartyris ossa die uigesima quinta uel uigesima sexta  transtulit. Quapropter commodius quam uigesima uel circiter assignari concilium non potest.

Huic autem presentes fuere episcopi quatuordecim, uidelicet Eulogius, Ioannes, Ammonianus, Porphyrius, Eutonius, Porphyrius alius, Fidus, Zoninus, Zobennus, Nymphidius, Chromatius, Iouinus, Eleutherius, et Clematius . Quin Eulogius ac Ioannes, alter Cesaree, alter Ierosolymis, sederint, non dubitatur. Autumant similiter e Porphyriis duobus alterutrum celebrem illum Gaze antistitem esse, qui anno tantum quadringentesimo uigesimo diem obiit. In historia predicte translationis legere est, Ioannem ad eam peragendam assumpsisse secum alios duos episcopos, Eutonium seu Hestonium Sebastensem, et Eleutherium Ierichontinum. Ephesine synodo adfuit Fidus, episcopus Ioppensis. Iouinum autem illum credere forsan liceat, quem Palladius ante annum quadringentesimum uigesimum ad Ascalonis episcopatum cooptatum fuisse tradit. Nec etiam alius forte Zobennus fuit ab illo huius nominis, qui dicitur apud Sozomenum Eleutheropolis antistes, quique Turboni, a quo circiter annum trecentesimum octogesimum sextum sedes istius loci tenebatur, potuit succedere.

Pelagius presentem se concilio stitit: Heros autem ac Lazarus eo uenire, propter grauem alterius egritudinem, non potuerunt . Aberat similiter Orosius: nec omnino quisquam aderat, qui partes actoris obiret in Pelagium, ut et prauum eius sensum aperiret, et eum ad explicandam mentem adigeret, ac demum si quid esset in eius doctrina ambiguitatis, distingueret. Id sane mirum uideatur, nec sine occulta quadam conspiratione factum, quam tametsi Augustinus ignorare non potuerit, tamen memorie tradendam non putauit. uidimus certe quam infensum se aduersariis Pelagii declarauerit Ierosolyme ciuitatis episcopus: quod quidem et euentus funestos, uti uidebimus, peperit, et in ipsa quoque synodo iam erupit. Ioannes enim ab episcopis rogatus, ea que presente se in conuentu Ierosolymitano gesta fuerant exponeret; orationem, que ex parte ab Augustino refertur, habuit, qua non modo Christi gratiam admitti a Pelagio contendebat, uerum etiam in Herotem et Lazarum, in Orosium, et in quosdam alios inuehebatur .

Pelagius uero Ioannis presidio et fauore non contentus, ut existimationem suam apud iudices amplificaret, complures sanctissimos uiros sibi iunctos amicitia iactitauit, multasque antistitum, a quibus eximie predicabatur, protulit epistolas. Harum nonnullas curauit in synodo recitari, in quibus et Augustini una fuit .

Atqui tandem aliquando necesse fuit legi libellum, in quo Heros et Lazarus sententias Pelagii perscripserant. Interpretis opera utebantur iudices latine dictionis ignari; at Pelagius ad sibi obiecta responsiones eloquio greco reddebat . In his que de libello recitata sunt, et obiecta Pelagio, illud est primum, quod in libro suo quodam scribit , Non posse esse sine peccato, nisi qui legis scientiam habuerit . Quo recitato Synodus dixit: Tu hoc edidisti, Pelagi? At ille respondit: Ego quidem dixi, sed non sicut illi intelligunt: non dixi non posse peccare qui scientiam legis habuerit; sed adiuuari per legis scientiam ad non peccandum, sicut scriptum est, »Legem in adiutorium dedit illis.« Hoc audito Synodus dixit: Non sunt aliena ab Ecclesia, que dicta sunt a Pelagio.

Adiecit episcopalis Synodus, et ait: Legatur et aliud capitulum. Et lectum est in eodem libro suo posuisse Pelagium, Omnes uoluntate propria regi. Quo lecto Pelagius respondit: Et hoc dixi propter liberum arbitrium, cui Deus adiutor est eligenti bona; homo uero peccans, ipse in culpa est, quasi liberi arbitrii. Quo audito episcopi dixerunt: Neque hoc alienum est ab ecclesiastica doctrina .

Item recitatum est, quod in libro suo Pelagius posuit, In die iudicii iniquis et peccatoribus non esse parcendum, sed eternis eos ignibus exurendos. Respondit Pelagius: Hoc secundum Euangelium dixi, ubi dicitur de peccatoribus, »Illi ibunt in supplicium eternum; iusti autem in uitam eternam:« et si quis aliter credit, Origenista est. Synodus dixit: Alienum non est ab Ecclesia .

Obiectum est et illud Pelagio, tanquam in suo libro scripserit, Malum nec in cogitationem uenire. Respondit: Hoc non ita posuimus; sed diximus, debere studere christianum, ne male cogitet. Episcopi approbarunt .

Recitatum est et aliud, quod in suo libello scripsit, Regnum celorum etiam in ueteri Testamento promissum. Ad quod Pelagius: Hoc et per Scripturas probari possibile est; heretici autem in iniuriam ueteris Testamenti hoc negant. Ego uero Scripturarum auctoritatem secutus dixi, quoniam in propheta Daniele scriptum est: »Et accipient sancti regnum Altissimi.« Qua eius accepta responsione, Synodus dixit: Neque hoc alienum est a fide ecclesiastica .

Post hec obiectum est, quod Pelagius in eodem libro scripserit suo, Posse hominem si uelit, esse sine peccato: et quod scribens ad uiduam adulatorie dixerit, Inueniat apud te pietas, que nusquam inuenit, locum: inueniat ubique peregrina in te sedem iustitia: ueritas quam iam nemo cognoscit, domestica tibi et amica fiat; et lex Dei que ab omnibus prope hominibus contemnitur, a te sola honoretur. Et iterum ad ipsam: O te felicem et beatam, si iustitia, que in celo tantum esse credenda est, apud te solam inueniatur in terris! Et in alio ad ipsam libro, post orationem Domini et Saluatoris nostri, docens quemadmodum debeant sancti orare, ait:  Ille ad Deum digne eleuat manus, ille orationem bona conscientia effundit, qui potest dicere, Tu nosti, Domine, quam sancte et innocentes et munde sint ab omni molestia et iniquitate et rapina, quas ad te extendo manus; quemadmodum iusta et munda labia, et ab omni mendacio libera, quibus offero tibi deprecationem, ut mihi miserearis. Ad hoc Pelagius respondens ait: Posse quidem hominem sine peccato esse et Dei mandata custodire, si uelit, diximus, hanc enim possibilitatem Deus illi dedit: non autem diximus, quod inueniatur aliquis ab infantia usque ad senectam qui nunquam peccauerit; sed quoniam a peccatis conuersus, proprio labore et Dei gratia possit esse sine peccato; nec per hoc tamen in posterum inconuersibilis. Reliqua uero que subiecerunt, neque in libris nostris sunt, neque talia unquam diximus. His auditis Synodus dixit: Quoniam negas te talia scripsisse, anathematizas illos qui sic tenent? Pelagius respondit: Anathematizo quasi stultos, non quasi hereticos; siquidem non est dogma. Deinde iudicauerunt episcopi dicentes: Nunc quoniam propria uoce anathematizauit Pelagius incertum stultiloquium, recte respondens, hominem cum adiutorio Dei et gratia posse esse sine peccato, respondeat et ad alia capitula .

Tum obiecta sunt Pelagio, que in doctrina Celestii discipuli eius referuntur inuenta. Adam mortalem factum, qui siue peccaret, siue non peccaret, moriturus esset. Quoniam peccatum Ade ipsum solum leserit et non genus humanum. Quoniam Lex sic mittit ad regnum, quemadmodum Euangelium. Quoniam ante aduentum Christi fuerunt homines sine peccato. Quoniam infantes nuper nati in illo statu sunt, in quo Adam fuit ante preuaricationem. Quoniam neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat. Hec ita obiecta sunt, ut etiam apud Carthaginem ab Aurelio et ab aliis cum ipso episcopis dicerentur audita atque damnata. Deinde obiecta et alia quedam capitula, commemoratione nominis Augustini interposita, que ipsi de Sicilia missa fuerant, cum ibi fratres catholici huiusmodi questionibus turbarentur, quibus per librum ad Hilarium scriptum idem ipse responderat. Ista sunt autem: Posse hominem sine peccato, si uelit, esse. Infantes, etsi non baptizentur, habere uitam eternam. Diuites baptizatos, nisi omnibus abrenuntient, si quid boni uisi fuerint facere, non reputari illis, neque regnum Dei posse eos habere. Ad hec sibi obiecta Pelagius ita respondit: De posse quidem hominem sine peccato esse, dictum est superius: de eo autem quod fuerint ante aduentum Domini homines sine peccato, dicimus et nos, quoniam ante aduentum Christi uixerunt quidam sancte et iuste, secundum Scripturarum sanctarum traditionem. Reliqua uero et secundum ipsorum testimonium a me dicta non sunt, pro quibus ego satisfacere non debeo: sed tamen ad satisfactionem sancte Synodi, anathematizo illos qui sic tenent, aut aliquando tenuerunt. Post hanc eius responsionem Synodus dixit: Ad hec predicta capitula sufficienter et recte satisfecit presens Pelagius, anathematizans ea que non erant eius .

Obiectum est Pelagio, quod diceret, Ecclesiam hic esse sine macula et ruga. Ad hoc respondit: Dictum est a nobis, sed ita quoniam lauacro ab omni macula et ruga purgatur Ecclesia, quam uelit ita Dominus permanere. Ad quod Synodus dixit: Hoc et nobis placet .

Deinde obiecta sunt de libro Celestii, quid in unoquoque capitulo contineatur, magis secundum sensum, quam secundum uerba: que quidem ille latius exsequitur; sed tunc subiicere omnia, qui libellum aduersus Pelagium dederunt, se non potuisse dixerunt. Ergo in primo capitulo libri Celestii hoc scriptum esse posuerunt: Quoniam plus facimus, quam in Lege et Euangelio iussum est. Ad quod Pelagius respondit: Hoc quasi nostrum posuerunt; dictum est uero a nobis secundum Apostolum de uirginitate, de qua Paulus dicit, »Preceptum Domini non habeo.« Synodus dixit: Hoc et Ecclesia recipit .

Hinc obiiciuntur Pelagio alia Celestii capitula capitalia. In tertio capitulo scripsisse Celestium, Gratiam Dei et adiutorium non ad singulos actus dari, sed in libero arbitrio esse, uel in lege ac doctrina. Et iterum, Dei gratiam secundum merita nostra dari; quia si peccatoribus illam det, uidetur esse iniquus: et his uerbis intulisse, Propterea et ipsa gratia in mea uoluntate posita est, siue dignus fuerim, siue indignus. Si enim per gratiam omnia facimus; quando uincimur a peccato, non nos uincimur, sed Dei gratia, que uoluit nos adiuuare omni modo, et non potuit. Et iterum ait: Si gratia Dei est, quando uincimus peccata; ergo ipsa est in culpa, quando a peccato uincimur, quia omnino custodire nos aut non potuit, aut noluit. Ad ista Pelagius respondit: Hec utrum Celestii sint, ipsi uiderint qui dicunt ea Celestii esse; ego uero nunquam sic tenui, sed anathematizo qui sic tenet. Synodus dixit: Recipit te sancta Synodus ita uerba reproba condemnantem .

Cum de quinto capitulo libri Celestii Pelagio fuisset obiectum quod Affirment unumquemque hominem omnes uirtutes posse habere et gratias; et auferant diuersitatem gratiarum, quam Apostolus docet: Pelagius respondit, Dictum est a nobis, sed maligne et imperite reprehenderunt: non enim auferimus gratiarum diuersitatem; sed dicimus donare Deum ei, qui fuerit dignus accipere, omnes gratias, sicut Paulo apostolo donauit. Ad hoc Synodus dixit: Consequenter et ecclesiastico sensu et ipse sensisti de dono gratiarum, que in sancto Apostolo continentur .

In sexto capitulo Celestii libri positum obiectum est, Filios Dei non posse uocari, nisi omni modo absque peccato fuerint effecti. Unde secundum ipsum dictum est, neque apostolum Paulum esse filium Dei, qui dixit, Non quod iam acceperim, aut quod iam perfectus sim. In septimo capitulo, Obliuionem et ignorantiam non subiacere peccato, quoniam non secundum uoluntatem eueniunt, sed secundum necessitatem. In decimo capitulo, Non esse liberum arbitrium, si  Dei indigeat auxilio; quoniam in propria uoluntate habet unusquisque aut facere aliquid, aut non facere. In duodecimo capitulo, uictoriam nostram non ex Dei esse adiutorio, sed ex libero arbitrio. Quod inferre dictus est his uerbis: Nostra est uictoria, quoniam propria uoluntate arma suscepimus; sicut e contrario nostrum est, quando uincimur, quoniam armari propria uoluntate contempsimus. Et de apostolo Petro posuit testimonium, diuine nos esse consortes nature. Et syllogismum facere dicitur, Quoniam si anima non potest esse sine peccato, ergo et Deus subiacet peccato, cuius pars, hoc est, anima, peccato obnoxia est. In tertio decimo capitulo dicit: Quoniam penitentibus uenia non datur secundum gratiam et misericordiam Dei, sed secundum merita et laborem eorum, qui per penitentiam digni fuerint misericordia. His recitatis Synodus dixit: Quid ad hec que lecta sunt capitula dicit presens Pelagius monachus? Hoc enim reprobat sancta Synodus, et sancta Dei catholica Ecclesia. Pelagius respondit: Iterum dico, quia hec et secundum ipsorum testimonium non sunt mea; pro quibus, ut dixi, satisfactionem non debeo: que uero mea esse confessus sum, hec recta esse affirmo: que autem dixi non esse mea, secundum iudicium sancte Ecclesie reprobo, anathema dicens omni contrauenienti et contradicenti sancte catholice Ecclesie doctrinis. Ego enim in unius substantie Trinitatem credo, et omnia secundum doctrinam sancte catholice Ecclesie: si quis uero aliena ab hac sapit, anathema sit . Synodus dixit: Nunc quoniam satisfactum est nobis prosecutionibus presentis Pelagii monachi, qui quidem piis doctrinis consentit, contraria uero Ecclesie fidei reprobat et anathematizat, communionis ecclesiastice eum esse et catholice confitemur .

Atque hoc pacto terminatus est ille conuentus, quem Hieronymus miserabilem synodum Diospolitanam uocat , in ea procul dubio nichil aliud considerans, nisi offensionem bene multorum ex imperitioribus, qui rem ipsam penitus cum penetrare non ualerent, hoc unum erant obseruaturi, eum scilicet qui hereseos postulatus fuerat, ab orientalibus episcopis pro catholico admissum. Et reipsa non sibi defuit Pelagius, quin inde partibus suis commodum atque auctoritatem accerseret, opiniones suas episcopis quatuordecim approbatas predicaret, demum aduersarios suos iactitaret pudore suffusos . Attamen id non prohibuit quominus de hoc concilio nunquam non in meliorem partem Augustinus iudicauerit. Patres synodi pios appellat iudices et catholicos; qui nunquam Pelagium, nisi damnasset errores suos, insontem declarassent . Quocirca ipso quidem quantum ad conspectum hominum attinet, uelut absoluto heresiarcha, omnia tamen illa dogmata quibus heresis proserpebat, damnata palam fuisse asserit . Hinc quatuordecim illos antistites contra Iulianum doctrine catholice testes citat . Addit preterea, Pelagianam heresim tunc Pelagii lingua, tanquam prostrati gladio detruncatam omnino cecidisse , quando eam ipse sue damnationis timore damnauit: et illum absolutionem suam fallendo furatum esse ; aut uerius, nequaquam absolutum Pelagium, sed id quod ore tenere se professus est . Innocentius papa illius concilii iudicium neque culpare, neque rursum approbare se posse, declarauit . Prosper uero de eo non aliter atque Augustinus loquitur: idem tamen agnoscit exhibitam Pelagio indulgentiam, que iustos limites nonnichil excedere uideretur .



XI. Pelagius heresis sue post Diospolitanam synodum retinentissimus, uarias scriptiones anno quadringentesimo decimo sexto peruulgat. Eamdem heresim aduersus Augustini et Hieronymi dissertationes tutatur Theodorus Mopsuestenus. Pelagiani cuiusdam Rome blasphemia.

Quantumlibet adiumentum speraret Pelagius sibi accessurum ex Diospolitano iudicio, tamen eius acta, que publica fieri eius intererat , siquidem illis uere purgatus fuisset, in lucem edere, atque ad Romanum pontificem aliosque primarios antistites transmittere adeo non maturauit, ut etiam, quoad potuit, ne uulgarentur, moram iniecerit . Eorumdem publicationem preuertit epistola uanitatis plenissima, quam passim disseminari omni studio curabat. Hac iactitabat inter alia, id quod dixerat, Posse hominem sine peccato esse, et Dei mandata facile custodire, si uelit, quatuordecim episcoporum sententia comprobatum: Que sententia, inquiebat ille, contradictionis os confusione perfudit et omnem in malum conspirantem societatem ab inuicem separauit . Sicque diuina gratia, quam in Synodo confiteri coactus fuerat, silentio pretermissa, restabat, ut sola gloriaretur uelut uictrix humana superbia. Addebat hic et uocem istam, facile; cuius mentio nulla in Synodi gestis: quippe nescimus quo pacto contigerat, ut eam, etsi Pelagii maxime illa esset, suo in libello Heros et Lazarus prorsus omitterent. Et certe quidquid super ea questione in Synodo dictum fuerat, id omnino repugnabat fictitie isti facilitati, imo et eam uerbis conceptis excludebat. Rescribebat hac epistola Pelagius cuidam presbytero ex amicis, a quo benigne admonitus fuerat, caueret ne quis per eius occasionem sese a corpore Ecclesie separaret.

Chartulam quoque tunc peruulgauit apologeticam, in qua scilicet gestorum Palestinorum auctoritate pro defensione contra aduersarios utebatur . Illic enim ad Gallorum episcoporum se obiecta respondisse, seque omnino purgatum esse uenditabat . At gestorum ueritatem ab eo in quibusdam obscuratam et corruptam fuisse, Augustinus demonstrat . Pelagius ipsi Augustino per Charum  quemdam, ciuem quidem Hipponensem, orientalem autem diaconum, memoratam defensionis sue chartulam misit, nullis adiunctis tamen ad ipsum litteris . Quocirca sapientissimus Antistes, cum animi sui in illius purgationem cogitata scripto explicare peroptaret, quippe qui statim iudicauit, Pelagium, eo tantum quod suis responsis orthodoxas opiniones pre se tulisset, a Palestina synodo absolutum; id tamen exsequi auctoritate scriptionis, que uel negari poterat, uel ab autographo discrepans inueniri, non est ausus. Pelagii scriptionem illam idem Augustinus in litteris Innocentio pape hoc anno quadringentesimo decimo sexto directis , simulque epistolam ad Pelagium  a se hac occasione scriptam commemorat.

His etiam temporibus suos de libero arbitrio libros Pelagius in lucem emisit. Quippe illos composuit post Diospolitanam synodum , de cuius gestis gloriabatur in iisdem libris; et non multo ante epistolam, quam idem sub anni quadringentesimi decimi septimi exordium ad Romanum pontificem Innocentium scripsit. In illa predictum opus, tanquam certum fidei sue testimonium laudabat. Legant etiam, inquiebat ipse, recens meum opusculum, quod pro libero nuper arbitrio edere compulsi sumus; et agnoscent quam inique nos negatione gratie infamare gestierint, qui per totum pene ipsius textum operis perfecte atque integre et liberum arbitrium confitemur et gratiam . uerumtamen liquido apparebat, nichil eum aliud sentire de gratie auxilio, quam id quod in Palestino concilio damnasse uidebatur: quemadmodum Augustinus ostendit allatis indidem uariis locis, quorum uno quodam totum dogma Pelagii omnino diligenter expressum continetur . Quidquid uero ibi pro gratia uidebatur dicere, id omne ad naturam et legem referri nullo negotio poterat: ita ut ipsas quoque orationes ad nichil aliud adhibendas opinaretur, nisi ut nobis doctrina diuina reuelatione aperiatur, non ut adiuuetur mens hominis; ut id quod faciendum esse didicerit, etiam dilectione et actione perficiat . Et existimari poterat, auxilium gratie tanquam ex abundanti concedi uelle, cum illic ideo dari hominibus diceret, ut quod facere per liberum iubentur arbitrium, facilius possint implere per gratiam .

Opus hoc Pelagius partitus fuerat in quatuor libros, quorum editione occurrebat dialogis Hieronymi . Nam de his dialogis ad Augustinum Iulianus: De quo opere, inquit, tu dicis Pelagium Scripturarum ab eo oppressum molibus, arbitrium liberum uindicare non posse. uerum illi operi a catholico uiro, qui pulsatus fuerat, obuiatum est . At Hieronymus epistolam suam, eam forte que ad Ctesiphontem est, iisdem libris petitam a Pelagio dicit: Tamen multum egimus, ut dum epistole mee respondere conatur, apertius se proderet, et blasphemias suas omnibus patefaceret. Additque, Quidquid enim in illa miserabili synodo Diospolitana, dixisse se denegat, in hoc opere profitetur . Ubi iam eos libros, quorum auctorem cum Pelagio Anianum superius indicauerat, illi magis qui res et cogitata sua blasphema, quam huic qui stilum et uerborum suorum nenias, ad eos conficiendos contulisset, merito iure assignat. De istis Pelagii libris constat Augustinum, nisi post accepta synodi Diospolitane gesta, nichil comperisse : sed eosdem tamen ad Augustinum prius, et posterius ad Hieronymum peruenisse liquet .

Horum porro SS. Doctorum contra Pelagianam heresim opuscula non ita longo post tempore uidit Theodorus Mopsuestie in Cilicia episcopus, cui nimirum eiusdem heresis progenitori aut magistro inter ceteros precipuo Pelagiani collabentium rerum suarum statum denuntiare haud dubie maturarunt . Iste igitur ut laboranti heresi subsidio ueniret, libros quinque aduersus orginalis peccati assertores condidit . Ibi huius doctrine auctorem ex Occidente oriundum, sed in Oriente tum uersantem, libros de recens ab se excogitata heresi  compositos emisisse narrat, ab eoque integras Ecclesias iisdem illius opinionibus imbutas. Haram hunc a Theodoro appellari, apud Photium legimus, corrupto scilicet nomine Hieronymi, in quem unum referri ualent adiuncte ibidem contra fictitie illius hereseos auctorem calumnie: alia scilicet de conficto per eum quinto Euangelio ; quia is Euangelii cuiusdam Nazarenis usitati meminerat in Dialogorum opere: alia de reiecta ueteris Testamenti uersione Septuaginta interpretum, ab eo qui hebraice lingue minime a puero assuetus, neque aliis ad discendum Scripturarum sensum magistris nisi Hebreis quibusdam abiecte sortis usus, propriam sibi editionem cudere aggressus esset.

Secte uero illius, ait ex Theodoro Photius, summa capita hec fere sunt: Homines natura, non uoluntate peccare: natura, inquam, non ea qua preditus ab initio conditusque est Adam; eam enim bonam et bonum Dei opus esse asserunt, sed ea quam post peccatum adeptus sit, quando per preuaricationem atque peccatum, malam pro bona, mortalemque pro immortali commutauit. Hac quippe ratione natura quoque improbos effectos, etc. Alterum deinde caput ex illo deductum, Infantes, tametsi recens natos, peccati immunes non esse, cum ob Ade preuaricationem natura in peccatis constituta ad omnes eius posteros peccatrix, ut ipsi loquuntur, natura propagetur . . . . Sanctum ad hec Baptisma sacrique corporis communionem in peccatorum remissionem etiam ipsis infantibus collata hec prebere, etc. Neminem preterea mortalium esse iustum. Quartum, ne Christum quidem Deum, assumpta nimirum peccatis infecta natura, sceleris purum esse, etc. Quintum, Matrimonium uel certe congrediendi cupiditatem, et seminis missionem, omniaque similia, quibus successione genus humanum propagatur, asserunt esse opera peruerse  nature, in quam per peccatum lapsus Adam, nature mox uitio malorum omnium examen in se susceperit. Quinti huius capituli calumniam ipsene Theodorus primus commentus fuerit, haud facile dixerimus: eam Augustinus cum postea audisset Pelagianos intentare Catholicis, ab his depellendam suscepit opere de Nuptiis et Concupiscentia. Alteram similiter quarti capituli non semel in suis contra Iulianum libris diluere compulsus est . Aliquot ex istis Theodori libris excerpta cum afferret Mercator, hoc titulo primum prenotauit: Theodori Mopsuesteni episcopi de secundo codice libri quarti, folio decimo, contra sanctum Augustinum defendentem originale peccatum, et Adam per transgressionem mortalem factum catholice disserentem.

Haud multo post uulgatam synodi Diospolitane famam eum Augustinus sermonem habuit, cuius in fragmento, quod etiamnum superest, de Pelagii absolutione disserit in hec uerba: Illum nemo dicat absolutum esse ab episcopis: absoluta est, sed confessio, quasi correctio ipsa est absoluta. Quia ea que dixit ante episcopos, catholica uidebantur: que autem scripsit in libris suis, episcopi qui absoluerunt, nescierunt; et forsitan correctus est. Desperare enim de homine non debemus, qui forte fidei catholice adiungi se maluit, et ad eius gratiam auxiliumque confugit; forte hoc factum sit: tamen non heresis est absoluta, sed homo heresim negans . Ex quibus uerbis sat manifesto cognoscitur, neque Augustino uisos adhuc esse libros illius de libero arbitrio, neque a Zosimo in gratiam siue in condemnationem eiusdem Pelagii scriptum; quin imo nec ab ipso Innocentio hac de re quidquam pronuntiatum.

Narrat sanctus Doctor eodem loco, Urbanum, qui ex presbytero ecclesie illius, in qua tum ipse uerba faciebat, fortasse Hipponensis, Siccensium consecratus fuerat episcopus, Rome cum Pelagiano quodam disputasse; cumque illum ui dominice orationis urgeret, nos Deo ne nos in tentationem inferat, incassum supplicare demonstrans, si quidem in potestate sit nostra non peccare, et omnes peccatorum tentationes solis uoluntatis nostre uiribus superare; respondisse ad hoc Pelagianum: Rogamus Deum ne nos inferat in tentationem, ne aliquid mali patiamur, quod non habemus in potestate; ne ruam de equo, et ne frangam pedem, ne latro me interficiat, et si quid huiusmodi. Hec enim non habeo in potestate: nam uincere tentationes peccatorum meorum, si uolo, et possum, nec Dei adiutorio possum . Fatetur Augustinus hoc responsi horrorem sibi non mediocrem incussisse, ad quas etiam Pelagianas uoces non minus uniuersa concio inhorruit.



XII. Hieronymi scriptiones aliquot ab Orosio in Africam afferuntur, ac simul Herotis et Lazari littere de causa Pelagii. Carthaginensis synodus Innocentio contra Pelagianam heresim scribit. Idem prestat Mileuitana. Idem et quinque coniunctim episcopi. De Augustini epistolis ad Hilarium et ad Ioannem.

Paulus Orosius, quem Augustinus ad Hieronymum anno superiore miserat, hoc presenti reuertit in Occidentem, eoque primus omnium aliquas Stephani martyris reliquias importauit : que porro quo apparatu excepte fuerint, quotue prodigia Deus earum occasione ediderit, iste non idoneus est dicendi locus. Orosius certe iam inde a ueris initio e Palestina profectus est: quandoquidem ad reditum iam tum accingebat sese, cum beati Protomartyris ossa retecta sunt; tanto ille patrie desiderio tenebatur ! Extra dubium est, Hieronymum eodem illo baiulo direxisse ad Augustinum epistolam , que sic incipit: uirum honorabilem fratrem meum, filium Dignationis tue, Orosium presbyterum, et sui merito, et te iubente suscepi. Ubi quidem, quod eius duobus libris, nimirum de Anima, deque epistola Iacobi, non responderit, se temporum infelicitate excusat: quonam autem modo sit erga ipsum affectus, ita exprimit: Mihi autem, inquit, decretum te amare, te suscipere, colere, mirari, tuaque dicta quasi mea defendere. Certe et in Dialogo quem nuper edidi , tue Beatitudinis, ut dignum fuerat, recordatus sum: magisque demus operam, ut perniciosissima heresis de ecclesiis auferatur; que semper simulat penitentiam, ut docendi in ecclesiis habeat facultatem; ne si aperta se luce prodiderit, foras expulsa moriatur. Reperitur haud multo post citatus ab Augustino hic ille dialogus : unde merito credas, ad ipsum id operis ab Orosio allatum fuisse.

Idem litteras illuc detulit ab Herote et Lazaro, que Pelagium ac Celestium excogitati nefarii detestandique dogmatis postulabant . Pelagium testabantur agere Ierosolymis, ibique nonnullos decipere: quamuis ei sagacissimi quique, a quibus eius sensus indagari potuerant, ac maxime omnium Hieronymus, fortiter reluctarentur . Neque profecto iidem, ut iudicare est, preteribant Diospolitane synodi historiam: quippe qui Pelagii causam apertissime uentilabant . Istorum littere ab Orosio exhibite sunt Proconsularis prouincie episcopis , qui consuetam ac solemnem synodum, diuersis de causis congregatam, id temporis in ipsa urbe Carthagine habebant, forte circiter mensem iunium. Prouinciales enim synodi uidentur, aut hac anni tempestate, aut circa autumnum celebrari per Africam solite. Quod uero ad annum reditus Orosii, quin is quadringentesimus decimus sextus fuerit, nobis per totam historie seriem dubitare haudquaquam licet. Ipsa etiam responsio Innocentii ad epistolamemorate synodi, mense ianuario anni quadringentesimi decimi septimi data inferius demonstrabitur.

Conuenerant ad hanc synodum sexaginta octo episcopi, quorum omnium perscripta sunt  nomina; nec magni negotii res erit, eorum episcopatus prope omnes ex Collatione cum Donatistis eodem loco anno quadringentesimo undecimo habita cognoscere. Horum antistitum celeberrimi sunt ii, Aurelius Carthaginensis, uincentius forte Culusitanus, Theasius Membresitanus. Illic recitatis Herotis ac Lazari litteris, presules equum esse existimarunt, ut quidquid episcopali auctoritate ualebant, ualerent defendende iam Ecclesie cause . Itaque acta, quibus ante ferme quinque annos iudicatus fuerat Celestius , legi iussa; et quanquam eius damnatio sententia in eum tempore illo dicta manifeste constaret: nichilominus tamen, eumdem rursum , ipsumque cum eo Pelagium, nisi heresim cuius auctores erant apertissime anathemarent, anathemari debere censuerunt: hanc uidelicet seueritatem rati opus esse sanandis ingeniis multorum, quos illi uel iam corruperant, uel etiam in posterum poterant corrumpere. Enimuero plena iam erant omnia pugnacibus hominibus, qui aduersus Dei gratiam indesinenter disputando et infirmos animos parumque eruditos abriperent, et perpetuis contentionibus in fide quoque firmiores defatigarent . Cui malo ut omni ex parte obuiam iret Carthaginense concilium, rem quoque iudicauit ad Innocentium papam deferri oportere: quo scilicet eorum decretis etiam Apostolice Sedis adhiberetur auctoritas . Hoc autem eo cupidius exoptabant, quod iactitarent nonnulli, non modo gestis Palestinis purgatum esse Pelagium, sed etiam eius rationibus manus dedisse Romanum antistitem . Certe quidem Possidius auctor est, Pelagianos perfidiam suam Apostolice Sedi persuadere molitos esse, ob idque Africanas synodos instantissima egisse opera, ut. Innocentio primum, deinde Zosimo demonstrarent, quantopere detestanda esset, atque a Catholicis omnibus condemnanda illa factio . Cum ergo sperarent Africani presules, fore ut Innocentii pontificis Romani auctoritati de sanctarum Scripturarum auctoritate deprompte facilius cederent heretici ; necnon in tentatione adeo graui cuperent certiores ex Pontificis responsis fieri, utrum suam ipsorum sententiam reperiret sue ipsius consentire sententie, atque adeo utramque ex eodem fonte depromptam esse constaret : ea propter eidem Innocentio synodus epistolam Herotis ac Lazari, una cum actis concilii alterius Carthaginensis, quibus anno quadringentesimo duodecimo damnatus fuerat Celestius, misit: propriam quoque addidit, episcoporum omnium nominibus munitam, qua ipsum illi, ut pastoralibus sibi compateretur uisceribus, simulque perpenderet quam pestiferum et exitiale Christi ouibus Pelagianum dogma esset, obsecrabant; atque ad extremum damnationis sententiam ferebant in hec uerba: Etiamsi Pelagius Celestiusque correcti sunt, uel se ista nunquam sensisse dicunt, et quecumque scripta contra eos prolata fuerint, sua esse negant, nec est quemadmodum de mendacio conuincantur: generaliter tamen quicumque dogmatizat et affirmat, humanam sibi ad uitanda peccata et Dei mandata facienda sufficere posse naturam, et eo modo gratie Dei, que sanctorum euidentius orationibus declaratur, aduersarius inuenitur; et quicumque negat paruulos per Baptismum Christi a perditione liberari, et salutem percipere sempiternam, anathema sit. De ceteris autem, que Pelagio Celestioque obiiciebantur, Pontificis relinquunt arbitrio, ut quidquid perlectis Diospolitane synodi gestis, expedire uidebitur, ipsemet statuat .

Numidarum antistitum synodus prouincialis in urbe Mileuo congregata, ubi resciuit quid a Carthaginensis prouincie episcopis gestum fuisset, eorum exemplo decreuit epistolam ad Innocentium scribere; qua posteaquam ei posuit ob oculos, quam perniciosa esset heresis ea, que orationis ab adultis, ab infantibus Baptismi necessitatem auferret, ipsum rogat atque obtestatur, ut si minus Pelagii ac Celestii saluti consulere ualeret, eos a nefariis suis placitis auocando, saltem eosdem condemnando aliis prospiceret. Episcopi complures eam obsignarunt, quorum nomina ad sexaginta unum in ipsa fronte recensentur. Horum insigniores habentur ii, Siluanus Zummensis, qui tum Numidie primas, Aurelius Macomadiensis, Alypius Thagastensis, Augustinus Hipponensis, Seuerus Mileuitanus, Fortunatus Cirtensis, Possidius Calamensis .

Perlate sunt Romam utriusque synodi epistole per quemdam Iulium episcopum, cuius diecesim sitam fuisse in Africa, uel hinc intelligamus licet, quod per eumdem rescripsit Innocentius , et simul Aurelio in peculiari epistola illum se ei restituere dixit.

Baronius eidem isti Mileuitano concilio adscribit octo seu nouem canones in Pelagianos, qui canones, ut infra dicturi sumus, nonnisi anno quadringentesimo decimo octauo in synodo Carthaginensi conditi sunt. uerum in hoc ille secutus est synodi Mileuitane, acta dicamus, an actorum confusionem. Illorum quippe exordium ad primam Mileuitanam synodum anno quadringentesimo secundo habitam, proindeque longo tempore ante ortos Pelagianos, pertinet. Que uero subsequuntur ea tribuuntur in collectione Africana diuersis aliis conciliis: excepto tamen canone uigesimo tertio, quem quidem nuspiam alibi reperias.

Preter synodicas conciliorum Carthaginensis et Mileuitani epistolas, presules quinque Africani, scilicet Aurelius, Alypius, Augustinus, Euodius, ac Possidius, aliam communi nomine eidem scripsere Innocentio epistolam , tanquam amico, familiarem , qua totam Pelagii causam uberius et enucleatius exponebant apud illum, et qua ratione idem Pelagius absolui ab Orientalibus potuisset, si tamen hoc factum fuerat , edisserebant. Docebant etiam,  ipsius Innocentii presertim interesse, huic tanto malo mederi; propterea quod in Urbe plurimi essent dogmatis Pelagiani sectatores, qui si cognouerint, inquiunt illi antistites. eumdem librum quem illius uel putant esse uel norunt, episcoporum catholicorum auctoritate, et maxime Sanctitatis tue, quam apud eum esse maioris ponderis minime dubitamus, ab eodem ipso anathematum atque damnatum, non eos ulterius existimamus ausuros, loquendo contra gratiam Dei, que reuelata est per passionem et resurrectionem Christi, pectora fidelia et simpliciter christiana turbare . Addebant accersendum esse Romam ipsum Pelagium, ut diligenter, an ueram Christi gratiam agnoscat, ex eo queratur; sin minus, id saltem cum eo per litteras agendum: quo in posterum sine ullo Ecclesie scrupulo et sine latibulo ambiguitatis absolutus, possit fidelibus de sua ipsius correctione letandi prebere materiam. Librum quoque nunc memoratum, quem a Timasio et Iacobo Augustinus acceperat, una cum eiusdem per Augustinum confutatione, ad Innocentium mittebant: annotatis in eodem Pelagiano libro deterrimis quibusque locis, ut eis Pontifex animum aduerteret. Ad hunc etiam direxere Augustini ad Pelagium epistolam, qua scilicet ipsi ad ea que purgationis sue scripta post concilium Diospolitanum ei miserat, respondebat. Rogabant igitur Innocentium, ut istam epistolam curaret reddendam Pelagio, rati nimirum hunc ad eam perlegendam debita illius dignitati ueneratione adductum iri. Testati sunt interim, utrum ad consummatam perfectionem in hac presenti uita perueniri possit, an tantummodo in futura, nolle se quidquam definire: dum tamen omnino certum maneat, quisquis quandocumque perfectionem hanc fuerit consecutus, non potuisse illam nisi gratie beneficio adipisci.

Contigit eo tempore, ut Palladius quidam mare traiecturus, cum Hippone-regio esset in procinctu ad conscendendam nauem, ab Augustino commendationem epistolarem ad episcopum nomine Hilarium peteret. Ea arrepta occasione Augustinus antistitem illum his de rebus certiorem factum uoluit, que recens in Africa geste fuerant aduersus heresim Pelagianam, cuius et precipua capita ipsi paucis aperit, eo consilio, ut is quoque pro munero suo, iis hominibus, qui forte huiusmodi ueneno essent imbuti, prospiceret . Hilarium hunc non alium quam Narbonensem, cui Zosimus anno quadringentesimo decimo septimo scripsit, cur nos opinemur, alias diximus .

Satis etiam uerisimile fit, ad hoc ipsum tempus pertinere Augustini epistolam Ioanni Ierosolymitano scriptam . Iam tum enim, cum eam scriberet, missam sibi a Pelagio, gestorum Palestinorum uice, chartulam ab ipso conscriptam sue defensionis acceperat; ipsa uero acta Palestina nondum uiderat. Igitur quanquam sanctus Episcopus antea litteras dedisset ad Ioannem, a quo responsi nichil tulerat; nactus tamen quemdam Dei seruum cui nomen Luce, proficiscentem in Palestinam, ac inde breui reuersurum, iterato has ad illum scripsit. Earum argumentum est unus Pelagius, cui Ioannem admonet sic dilectionem exhibeat, ne interim existimari possit ab eo deceptus. Huic simul transmittit et scriptum a Pelagio de uiribus nature librum, et suum de Natura et Gratia, quem priori isti refellendo lucubrauit: ut quam praua, quamque periculosa essent heresiarche illius placita, Ioannes cognosceret. Demonstrat illum in suo libro plane diuersa tradidisse ab iis, que ab se in Diospolitano concilio responsa assereret in chartula defensionis sue. Petit denique a Ioanne, ut uera eiusdem concilii acta ad se dirigat, non uni sibi, sed aliis quoque plurimis episcopis, a quibus illa etiam expeterentur, gratum facturus.



XIII. Ineunte anno quadringentesimo decimo septimo, Innocentius Africanis episcopis respondens, Pelagium et Celestium damnata eorum doctrina anathematizat. De gestis Diospolitane synodi librum edit Augustinus, cuius extrema parte Pelagianorum in Hieronymum seditionem memorat. Idem epistolam contra Pelagianos scribit ad Paulinum.

Tribus memoratis epistolis, concilii Carthaginensis, concilii Mileuitani, et quinque episcoporum, Innocentius papa totidem alias rescripsit ipso anno quadringentesimo decimo septimo, eadem ianuarii die uigesima septima consignatas; que ab Iulio episcopo in Africam omnes allate sunt . Credunt eas ab Innocentio nonnisi post coactam synodum perscriptas esse: cum apud pontifices Romanos tunc temporis non esset in more positum, ut de rebus tanti momenti scriberent, nisi prius, non solum clericos suos, sed etiam finitimos episcopos, cum iis quoque, qui tum Rome uersabantur, ad concilium uocarent .

Passim eruditionem, zelum, ac uigilantiam laudat Africanorum antistitum: quippe qui non modo Ecclesiarum sibi creditarum curam gererent, uerum etiam alias omnes pia sollicitudine complecterentur. Utrumque concilium eo presertim nomine honorificentissime predicat, quod Apostolicam Sedem consuluissent; cuius non parum extollit dignitatem auctoritatemque . Acta Diospolitane synodi quorumdam laicorum opera iam tum acceperat: at uix ullam eorum rationem habebat; tum quia desiderabat in responsis Pelagii sinceritatem, tum etiam quia eadem illa acta sine ullis Pelagii, episcoporumue a quibus is absolutus fuerat, litteris, reddita sibi fuerant: quod erat in causa, cur ipse partim de ueritate actorum dubitaret, partim iudicaret Pelagium absolutioni, quam uenditabat, parum admodum confidere . Itaque nulla huiusce iudicii ratione habita, Africanorum presulum secutus relationes, Pelagium ac Celestium Ecclesie communione segregatos declarauit, utpote sancti illius corporis societate, imo uero omni Catholicorum commercio indignos . Eos pariter eadem pena damnat, qui pari contumacia illorum errores tueri presumpserint. Porro in litteris ad quinque episcopos dicit, futurum sperare se, ut Pelagii damnatio ad sanam fidem reuocet eos omnes, qui uel  in Urbe essent , uel Ierosolymis, uel in quacumque demum orbis regione uersarentur.

Hanc Augustinus sepe in Iulianum citat sententiam Innocentii: qui sanctus uir, ait, quid potuit Africanis respondere conciliis, nisi quod antiquitus Apostolica Sedes et Romana cum ceteris tenet perseueranter Ecclesia? quique, ut mox idem obseruat, nichil aliud de hac re sapuit, quam quod Cyprianus, Hilarius, Ambrosius, aliique percelebres presules Ecclesie, posterior iis tempore, prior loco . Ac rursum alibi: Ad omnia, inquit, nobis ille rescripsit eo modo, quo fas erat atque oportebat Apostolice Sedis antistitem. Cumque concionem ad populum Carthaginensem haberet nono calendas octobris, die dominico, qui dies in annum quadringentesimum decimum septimum incidebat, iussit redargui contradicentes et resistentes ad se adduci. Iam enim, ait, de hac causa duo concilia missa sunt ad Sedem Apostolicam; inde etiam rescripta uenerunt: causa finita est; utinam aliquando finiatur error !

Gennadius narrat, Innocentium scripsisse decretum Occidentalium et Orientalium Ecclesiis aduersus Pelagianos datum, post quem successor eius papa Zosimus latius promulgauit . Quibus uerbis quid intelligat, nos quidem ingenio non assequimur. Pelagiane historie scriptor in ea est sententia, ut putet, quoquo modo uoces illas interpretemur, dicendum non esse, decretum aliud a tribus epistolis de quibus nos supra, Innocentium condidisse; ad quarum epistolarum formam Zosimus decretum, quod per totam uulgauit Ecclesiam concinnauit . Atque haud scimus, annon iungat Possidius utriusque pontificis statuta, cum dicit, utrumque Pelagianos, datis litteris ad Africanas Occidentis, et ad Orientis Ecclesias, anathematizandos et deuitandos ab omnibus Catholicis censuisse .

Cum litteras quinque episcoporum nomine ad Innocentium scripsit Augustinus, ei nondum  in manus uenerant acta concilii Diospolitani: unde Ioannem Ierosolymitanum, ut illa sibi mitteret, obsecrabat: que quidem ab illone, an ab Innocentio, an ab alio quopiam acceperit, obscurum est. Id solum constat, exeunte anno quadringentesimo decimo sexto, uel quadringentesimo decimo septimo ineunte, haud ita multo post eam molestiam, qua Pelagiani Hieronymum exagitarunt, eadem acta in manus ipsius incidisse. In eis non sine summa uoluptate reperit, quod persuasum nunquam non habuerat, Pelagium ideo tantum absolutum fuisse, quod in specie catholice fidei professionem edidisset. Quo sanctus Doctor omnino inductus est ad scribendum in illud argumenti, ut planum faceret, eos a quibus iudicio dimissus fuerat, placita ac doctrinam illius neutiquam approbasse. Confecto super ea re libro , titulum fecit, de Gestis Pelagii, siue quia iam uulgo receptum erat, ut illa dicerentur gesta Pelagii purgationisque ipsius , quibus se ille purgatum iactitabat; siue quia agendum hoc libro erat de ipsis gestis, que idem ille prius emiserat breuiata et corrupta, id est, de chartula defensionis sue, quam uice gestorum, tanquam eorum breuiationem quamdam, spargi in uulgus curauerat ; ita ut eam ob causam Possidius eumdem librum Contra Gesta Pelagii iure nuncupauerit. Dicauit hoc opus Aurelio episcopo Carthaginensi. Illic singula errorum capita Pelagio apud Palestinam synodum obiecta, cum eiusdem ad illa responsis, minutatim excutit: deinde examinat, nullane de conuersione eius aut innocentia dubitatio relinquatur; quod sane creditu non ita pronum esse ostendit: et probat denique, hominem synodi sententia sic fuisse absolutum, ut ipsa nichilominus heresis, ob quam in iudicium uenit, incunctanter damnata fuerit. Pelagii nomen, quod in opere de Natura et Gratia tacuerat, hic aperte profert: At nunc si Pelagius, inquit, Deum cogitat, si non est ingratus eius misericordie . . ., gratius accipiet litteras nostras, quando expresso nomine ulcus sanandum potius aperimus, quam illas, ubi cum dolorem facere timeremus, tumorem, quod nos penitet, augebamus . Nusquam ibi utitur epistolis ad Africanos antistites ab Innocentio scriptis; unde quis forte coniicere possit, tum eas ad ipsum perlatas nondum fuisse: sed nec ibidem earum, quas Africani ad Innocentium miserant, litterarum meminit.

In eiusdem operis fine Augustinus iniurias memorat, beato Hieronymo a cuneo perditorum hominum, qui Pelagio fauebant, illatas. In hac seditione diaconus unus necatus, edificia monasterii incensa, ipse Hieronymus firmissime turris beneficio uix eorum crudelitati subductus . Quin etiam sancte uirgini Eustochio, et Paule eius nepti, trucidatis sub earum oculos domesticis, extrema omnia ferro et igne intentarunt . Quo tam atroci facinore animi omnium, qui id fama usquequaque uolitante didicerunt, grauiter uulnerati sunt.

Hieronymus litteris par Aurelium episcopum, eumque, ut putant , Carthaginensem, transmissis de hoc apud Innocentium questus est: a quo eadem illa uia responsum tulit. Idem quoque Pontifex uirginis Eustochii querelis ad se delatis, eius iniurias sibi dolorem ac molestiam peperisse respondit: scripsitque Ioanni Ierosolymitano epistolam admodum seueram, in qua satis indicabat, illum a culpa minime alienum sibi uideri: et quanquam Hieronymus et Eustochium quemquam nominatim non expressissent, testatur tamen auctorem, unde profecta illa sint, sibi non esse incognitum ; quibus haud dubie Pelagium designatum uoluit. Obscurum non est, presules Numidie euentum illum, si fama eius ad illos peruenisset, silentio non transituros fuisse tum, cum de Hieronymi contra Pelagium in Oriente conflictu Innocentio narrarent : neque etiam creditu procliue est, Innocentium, si rumor eius iam Rome atque in Africa peruagatus fuisset, de eo in suis responsionibus taciturum: atque ita commodius quam ad exitum anni quadringentesimi decimi sexti referri non potest. Illud satis credibile est, epistolas in eam rem ab Innocentio datas Ioanne iam uita functo peruenisse in Palestinam. Zosimus enim die uigesima prima septembris anni quadringentesimi decimi septimi scribens ad Africanos, Praylium diu ante suffectum in Ioannis demortui locum fuisse docet . Innocentius ipse post collata illa in Ecclesiam beneficia migrauit ad superos: cuius obitum hoc anno die duodecima martii contigisse manifestum est .

E uiuis excesserat sanctus ille pontifex, beate memorie titulo iam tum exornatus ; nec tamen quidquam adhuc Zosimus in Pelagianorum gratiam egerat, cum Augustinus Paulino episcopo prolixiorem epistolam contra Pelagianos per Ianuarium misit. Hac tota in disputando de Christi gratia distinetur, non ea tantum uoluptate illectus, quam ex eius crebra mentione capiebat; sed eo potissimum quod audierat, Nolenses inter clericos aut ciues inueniri, qui aduersus eam certarent, quique peccatum originis ita oppugnarent, ut per summam insaniam libertatis usum infantibus etiam adhuc materna aluo clausis, cum boni maliue electione, adeoque merita et peccata propria tribuerent: quorum etiam aliqui in errore mentem sic obfirmarant, ut dicerent se a Pelagio, qui peccatum originale negantes anathematizauerat, citius discessuros, quam ab sua sententia auocari se paterentur. Quid porro de istis sibi narratum esset, aut quinam essent ii, Ianuarium Paulino declaraturum pollicetur: ipse uero non aliter indicat, quam illos magna et acuta ingenia uocando . Erat forte eorum ex numero Iulianus: quem tametsi Nole tum temporis fuisse non constat; haud longe tamen ab ea urbe morabatur: isque in Pelagianorum laqueos iamdudum inciderat .

Augustinus Africanorum antistitum ad Innocentium epistolas, una cum Innocentii responsis mittit Paulino; ut qui profitende Dei gratie studiosus esset, quod eius satis commonstrabant scriptiones, armis quoque ac presidiis, quibus eam ab aduersariorum molitionibus defenderet, instrueretur. Non pauca etiam e Diospolitana synodo ei transcribit: ac meminit ibidem librorum, quos de libero arbitrio Pelagius nuperrime ediderat . Postea Semipelagiani quedam in illa epistola improbarunt, neque ob aliud quidem, nisi quod eorum errores de predestinatione ac perseuerantia conuelleret .

Per huius quoque anni estatem librum ad Dardanum scribens, in illo aduersus Pelagianam heresim, quamuis eius nomine abstinuerit, precipua mentis intentione uigilabat .



XIu. Romam uenit Celestius, et fidei sue libellum Zosimo porrigit. Innocentem putat Zosimus, ac super eius causa ad Afros antistites scribit, eumdem tamen interim non absoluens.

Pelagius ac Celestius ubi damnatos se ab Apostolica Sede totaque simul Ecclesia Africana audiuere, actum esse de sua ipsorum fama, si damnatio illa uim obtineret, haud difficili negotio intellexerunt. Et hec procul dubio causa fuit, cur Pelagius Innocentio sui purgandi gratia scriberet, Celestiusque Romam sese ipse conferret. Quantumuis sibi male conscii, rebantur tamen non ita se dolis ac fraudibus destitui, imo nec forsan ab amicis usque adeo Rome deseri, quin Romane Ecclesie fucum facere ualerent ; ac non paucos etiam ex Urbe clericos in suas, uti sperabant, partes et nefarias opiniones pellicerent. uulgatum in primis fuerat, a Sixto Romano presbytero , qui postea in pontificem est cooptatus, non parum adiuuari gratie aduersarios: quorum placita iam tum quoque Iulianus Eclanensis in Campania episcopus fouebat.

Celestius porro ex Africa, postquam anno quadringentesimo duodecimo a Carthaginensi concilio excommunicatus fuerat, discedens, properauerat Ephesum; ubi etiam ausus erat, teste Mercatore, presbyterii locum per obreptionem petere . Et certe quidem Africani presules ad se fama perlatum esse, anno quadringentesimo decimo sexto scripserunt, ipsum in Asia ad presbyterii dignitatem euectum : isque preterea presbyter a Zosimo, cui in hoc quoque conuenit Nestorius, appellatur . Idem post aliquot annos relicta Epheso Constantinopolim profectus, hac in urbe, quemadmodum olim in Africa fecerat, impietatis sue dogmata proseminare aggressus est . Quod ubi primum detexit Atticus eiusdem ciuitatis episcopus, eum inde magno studio ac diligentia expulit: aduersus quem etiam litteras ad episcopos in Asiam, Thessalonicam et Carthaginem misit. Illum tunc Romam similiter scripsisse, non legimus, idque procul dubio non aliam ob rem, quam quia cum Romano pontifice Ioannis Chrysostomi causa ab se alienato necdum in gratiam redierat. uolunt Atticum ex auctoritate concilii eam in rem coacti hoc ipsum prestitisse: id enim solis conciliis ex disciplina usuque Ecclesie concessum, ut ad prouincias, qualis erat Asia, publicas epistolas darent. Quid uero, si dicamus, Atticum ad Ephesinum tantum antistitem scripsisse? Eo quidem referre nichil uetat, quod Augustinus anno quadringentesimo uigesimo  primo aut quadringentesimo uigesimo secundo litteris consignabat, nimirum Constantinopoli profligatum fuisse ab exercitu Christi Celestium : que tamen in Pelagianorum legatos esse ibidem facta narrantur , ea non putamus nisi aliquot post annis contigisse.

Pulsus igitur Constantinopoli Celestius, Romam, ubi Zosimus Innocentio successerat, sine mora aduolat. Adit Pontificem, falsas, ut iactitabat, purgaturus suspiciones, quas Apostolice Sedi de se iniectas querebatur. Latum in Africa contra se iudicium obscuritatis arguebat: Paulinum accusatorem suum uocabat ad Apostolicum tribunal; uel etiam  paratum se aduersus cuiuslibet accusationes causam tueri predicabat. Testatur ipse Paulinus, prouocatum fuisse ad Apostolicam Sedem, ibi insimulatum se fuge ac deserti uadimonii, sibique Carthagine quarto nonas nouembris a Basilisco Romane Ecclesie subdiacono denuntiatam sui Zosimo sistendi necessitatem. Zosimus quoque asseuerat, Celestium ad se, ut ex appellatione pristina iudicium subiret, uenisse . Ad hec, Celestius libellum fidei sue obtulit, eumque gestis ecclesiasticis allegauit . In eo primum quidem, quantum libebat, in singulos excurrens Symboli articulos, ducto ab ipsa Trinitate unius deitatis exordio, ad usque mortuorum resurrectionem, quibus in capitibus eum nemo reprehendebat, fidem suam minutatim explicabat: ubi autem ad ea que uocabantur in controuersiam, peruenerat, Si que uero, aiebat, preter fidem questiones nate sunt, de quibus esset inter plerosque contentio; non ego quasi auctor alicuius dogmatis, definita hoc auctoritate statui, sed ea que de Prophetarum et Apostolorum fonte suscepi, uestri apostolatus offerimus probanda esse iudicio; ut si forte ut hominibus quispiam ignorantie error obrepsit, uestra sententia corrigatur . Qua ratione suam de gratie adiutorio mentem exposuerit, ignotum est: quod autem ad originis peccatum, fatebatur quidem infantes in remissionem peccatorum baptizandos esse; culpam tamen generatione transmitti negabat, eamque opinionem et a catholica fide abhorrere, et iniuria Creatorem afficere contendebat. Nam uerba eius ista sunt: Infantes autem debere baptizari in remissionem peccatorum secundum regulam uniuersalis Ecclesie et secundum Euangelii sententiam, confitemur: quia Dominus statuit regnum celorum nonnisi baptizatis posse conferri; quod quia uires nature non habent, conferri necesse est per gratie libertatem. In remissionem autem peccatorum baptizandos infantes, non idcirco diximus, ut peccatum ex traduce firmare uideamur: quod longe a catholico sensu alienum est. Quia peccatum non cum homine nascitur, quod postmodum exercetur ab homine: quia non nature delictum, sed uoluntatis esse monstratur. Et illud ergo confiteri congruum, ne diuersa Baptismatis genera facere uideamur: et hoc premunire necessarium est, ne per mysterii occasionem, ad Creatoris iniuriam, malum antequam fiat ab homine, tradi dicatur homini per naturam .

Erat eo tempore Zosimus negotiis implicatus multis maioribus: huius tamen decisionem differre in aliud tempus noluit; ne diutius Africam, quam futurus itineris a Celestio Romam suscepti et ferendi super ea re iudicii exitus sollicitam habebat, exspectatione suspensam detineret.  Itaque die ad hanc rem constituto, Zosimus beati Clementis, ubi consessum haberet, basilicam elegit; ut auctoritas huiusce tanti pontificis, qui fidem suam martyrio consecrarat, qua religione in huius cause iudicio agendum esset, exemplo suo demonstraret . Constat preter clericos Ecclesie Romane , uarios quoque ex diuersis regionibus presbyteros, uel episcopos, quos uno sacerdotum nomine complectitur Zosimus, consessui adfuisse .

Quidquid ad eam usque diem actum in Celestii causa fuerat; illic excussum est. Introductus etiam eo Celestius, ac eius quo fidem suam testabatur, lectus libellus: de quo postea Pelagiani iactabant, non paucos e Romanis clericis ab illius opinionibus non abhorruisse; sententia sua gestis, inquiebant, catholico dogmati adfuerant . Et uero hec illa professio Zosimo uisa est catholica, non quod, que dogmata Celestii continebat, ipse approbaret, sed quod Apostolice Sedis iudicium amplecti, paratissimum se iste predicaret. In homine acerrimi ingenii, ait Augustinus, qui profecto si corrigeretur, plurimis profuisset uoluntas emendationis, non falsitas dogmatis approbata est. Et propterea libellus eius catholicus dictus est, quia et hoc catholice mentis est, si qua forte aliter sapit, quam ueritas exigit, non ea certissime definire, sed detecta ac demonstrata respuere .

Cum igitur fidem suam ad eum modum Celestius dedisset; ratus tamen non est Zosimus, eius libellum sibi debere sufficere; sed uariis interrogationibus subinde hominis animum explorauit, eademne que scripto expresserat, in pectore sentiret: de sinceritate responsionum ipsius Deo, qui mentium arcana solus introspicit, relinquens iudicandum. Ille uero que in oblato libello exposuerat, etiam lingua repetitis crebro professionibus roborauit . uidebat quidem Zosimus hominem praue doctrine ueneno tumescere, uerum ei tanquam phrenetico leniora remedia, ut redderetur pacatior adhibenda esse existimabat . Ex iisdem illis interrogatis, quibus istum Zosimus urgendum putauit, nonnulla refert Paulinus: inter que et illud commemorat, numquid uniuersos damnaret errores eos, quos ipsi communis rumor attribueret . Illa omnia damnas, que iactata sunt de nomine tuo? Ad quod Celestius id  responsi dedit: Damno secundum sententiam beate memorie precessoris tui Innocentii . Quin etiam, se omnia, que Sedes illa damnaret, damnaturum esse promisit . Sed tamen instante Zosimo, ut ea que illi a diacono Paulino fuerant obiecta, damnaret, damnare noluit. Interrogatus quoque fuit de his que in eum Herotis et Lazari littere, a Carthaginensi synodo Romam destinate, obiectabant. Ille uero horum alterum sibi ne conspectum quidem, nisi obiter; alterum, Herotem uidelicet, quod secus de se opinatus esset, satis sibi fecisse, respondit .

Quanquam illud, quod pre se ferebat Celestius, in Sanctam Sedem obsequium, Zosimum induceret ut mitius cum illo ageret; is tamen ipsum excommunicationis uinculis quibus innodatus erat, absoluendum esse non existimauit. At eius iudicium cautionis causa duobus mensibus ampliauit, ut nimirum per id spatii, tum Celestio redire ad sanam mentem liceret, tum Africanis, quibus illius causa magis erat comperta, rescribere . uerum se magis precipitem in causa Herotis et Lazari prebuit; quippe quos absentes et episcopatu et communione priuauit, siue Celestii criminationibus, siue Patrocli tum temporis sedem Arelatensem pro Herote occupantis querimoniis permotus.

Constituto in eum modum quod ad Celestium attinebat, id Aurelio ceterisque Afris antistitibus per litteras significauit, quibus sanctos illos presules subirato animo ob precipitatum Celestii iudicium perstringit. Littere Zosimi ad Africanos hac de re date consules consignatos habent, non mensem, nec diem. Cum autem negotium Celestii deinceps reperiatur cum Pelagii negotio coniunctum, satis credibile uideatur, id non multo ante undecimum calendas octobris quo die Zosimus ad eosdem scripsit de Pelagio, contigisse. Nam ex huius diei nota, Celestii causam iam inde a mense iunio aut iulio peractam colligere, ut ante hunc diem iam duos constitutos menses effluxisse asseramus, nequaquam necessum est. Quandoquidem epistola illa undecimo calendas octobris data, nonnisi ob nouum emergentem casum missa fuit. Sin autem concessum spatium exactum iam fuisset, dubio procul aut Celestium in communionem restituisset Zosimus, quod nequaquam in epistola sua reticuisset; aut saltem exposito, quamobrem necdum eum restituisset, id postulasset merito apponi sibi. Quod enim dicit, Ubi Heros? ubi Lazarus? ubi illi adolescentes? etc. , his uerbis significatum noluit, eos ex Palestina intra duos menses Romam uenire debuisse, cum ipsis Timasioque et Iacobo non esset quidquam cum Celestii negotio commune: sed uult eosdem, quemadmodum in litterarum serie satis explicat, id futurum prouidere oportuisse, ut ad Romanum tribunal Pelagii causa deferretur; adeoque ipsos in culpa esse, quod eo non uenissent intentatam ab se accusationem prosecuturi. uidetur etiam iungendum Zosimi litteris mandatum illud, quo Paulinum, ad causam apud se dicendam uocari iubebat: quod quidem nonnisi quarto nonas nouembris Paulino Carthagine fuit uiua uoce denuntiatum a Basilisco hypodiacono, quem idem pontifex cum actis earum rerum que Rome super Celestio geste fuerant, miserat: que uidelicet acta in Africam ab se dirigi, in epistola sua ipsemet significat .



Xu. Pelagii epistola et fidei professio, destinate quidem ad Innocentium, sed Zosimo reddite. Hic Pelagii quoque ambiguis uerbis sibi patitur imponi, eiusque gratia in Africam scribit.

Postquam igitur Zosimus pro Celestio scripserat in Africam, is litteras a Praylio accepit Ierosolymitano post Ioannem episcopo, qui Pelagii causam quam studiosissime commendabat. Pelagius ipse suam quoque epistolam, qua heresis crimen ab se depelleret, addiderat; adiuncta et fidei professione, in qua sincere, quid crederet, quidue respueret, declarare se predicabat. Utramque dirigebat ad Innocentium, utpote quas obitu eiusdem pontificis nondum audito scripserat : uerum cum in illius locum iam suffectus fuisset Zosimus, huic utique ille reddite sunt. Interiit quidem Pelagiana isthec epistola; sed ex uariis locis, quos Augustinus ex eadem producit, intelligitur, Pontifici eum exponere, Duo esse de quibus eum homines infamare conantur: unum, quod neget paruulis Baptismi sacramentum, et absque redemptione Christi, aliquibus celorum regna promittat; aliud, quod ita dicat, posse hominem uitare peccatum, ut Dei excludat auxilium, et in tantum libero confidat arbitrio, ut gratie repudiet adiutorium . Ibi cum dixisset, Nunquam se uel impium aliquem hereticum audisse, qui hoc de paruulis diceret; deinde subiecit atque ait: Quis enim ita euangelice lectionis ignarus est qui hoc non modo affirmare conetur, sed qui uel leuiter dicere, aut etiam sentire possit? De inde quis tam impius, qui paruulos exsortes regni celorum esse uelit, dum eos baptizari et in Christo renasci uetat? Rursumque post interpositum ex Euangelio testimonium, adiunxit dicens: Quis ille tam impius est, qui cuiuslibet etatis paruulo interdicat communem humani generis redemptionem, et in perpetuam certamque uitam renasci uetet eum, qui natus sit ad incertam ? Quibus tametsi clare explicateque profiteri originis peccatum uideretur, non tamen ipsi deerant ambages quedam, quarum ope uerba illa ad heresim suam accommodabat. Nam de ista questione ita solitus erat respondere querentibus: Sine baptismo paruuli morientes, quo non eant, scio; quo eant nescio . Et quod super eadem re in Diospolitana synodo ad obiecta sibi catholice responderat, detortis interpretationibus rescindebat .

Quod ad negate gratie crimen, post multas in accusatores suos querimonias, sic diluere nitebatur: Ecce, inquit, apud Beatitudinem tuam epistola ista me purget, in qua pure atque  simpliciter ad peccandum et ad non peccandum integrum liberum arbitrium habere nos dicimus, quod in omnibus bonis operibus diuino adiuuatur semper auxilio. Deinde post quedam interposita de naturali potestate ad peccandum et non peccandum, adiungebat dicens: Quam liberi arbitrii potestatem dicimus in omnibus esse generaliter, in Christianis, Iudeis, atque Gentilibus: in omnibus est liberum arbitrium equaliter per naturam, sed in solis Christianis iuuatur a gratia. In illis nudum et inerme est conditionis bonum: in his uero qui ad Christum pertinent, Christi munitur auxilio. Illi ideo iudicandi atque damnandi sunt, quia cum habeant liberum arbitrium, per quod ad fidem uenire possent, et Dei gratiam promereri, male utuntur libertate concessa: hi uero remunerandi sunt, qui bene libero utentes arbitrio merentur Domini gratiam, et eius mandata custodiunt . Hac rursum confessione gratie Pelagius aduersariis suis non faciebat satis: tum quia gratie illic nomine intelligere poterat, ut solebat, legem atque doctrinam; tum quia quamlibet gratiam intelligeret, eam tamen manifesto dicebat secundum merita dari. Postea uero ille ad sue fidei libellum, et ad uarias, quas diuersis temporibus ediderat, commentationes remittebat. Atque ea sunt que nobis ex illa eius epistola seruauit Augustinus .

Iam in suo illo libello fidei Pelagius Celestium imitatus, ea capita, quorum nemo illum postulabat, multis disputat, de uniuersis fidei articulis ab ipsa Trinitatis unitate ad usque carnis resurrectionem disserens: atque ubi ad Baptismi questionem uenit, Baptisma, inquit, unum tenemus, quod iisdem sacramenti uerbis in infantibus, quibus etiam in maioribus, asserimus esse celebrandum: que uerba nichilominus ipsum ad originalis culpe confessionem non astringebant. Sic neque exprimebat qualem gratiam agnosceret necessariam, cum paulo post diceret: Liberum sic confitemur arbitrium, ut dicamus nos semper Dei egere auxilio; et tam illos errare, qui cum Manicheis dicunt, hominem peccatum uitare non posse, quam illos qui cum Iouiniano asserunt, hominem non posse peccare, etc. Enim uero ex iis que Augustinus de Pelagianorum fraudibus ac paralogismis tradit, intelligimus illam fidei expositionem, in qua nichil esse prorsus uidetur nisi orthodoxum, ianuam omnibus eorum erroribus patefacere. Ipsam coronide admodum catholica, si quidem ea sincera fuisset, claudebat. Hec est fides, Papa beatissime, inquiebat, quam in Ecclesia catholica didicimus, quamque semper tenuimus et tenemus: in qua si minus perite aut parum caute aliquid forte positum est, emendari cupimus a te, qui Petri et fidem et sedem tenes . Pelagius quoties haberi catholicus uolebat, hanc illam iactabat fidei professionem. Atque haud scimus an de hac ipsa interpretandus ueniat Hieronymus, cum in prefatione ad quartum suum librum in Ieremiam, scripta, ut uidetur, anno quadringentesimo decimo sexto, antequam uiolentias Pelagianorum expertus esset, quandoquidem de illorum tantum calumniis queritur, asserit hereticos illos, ut imperitos decipiant, passim expositionem sue fidei predicare, neque tamen illam ostendere.

Accepta autem Pelagii scripta Zosimus in consessu publico iussit recitari, eaque mirum in modum approbauit. Ex his quippe, liquido purgare se Pelagium, ac fidem suam tanta perspicuitate exponere, ut locum malignis interpretationibus nullum relinqueret, iudicabat. Idem etiam omnibus qui audierunt, uisum. Quod sanctorum, ait Zosimus, uirorum, qui aderant, gaudium fuit? uix fletu quidam se et lacrymis temperabant, tales etiam absolute fidei infamari potuisse . Hoc sane stilo litteras ad Aurelium aliosque Afros antistites super ea re undecimo calendas octobris dedit adiunctis et Pelagii scriptis. Hic magis etiam stomachabunde, quam in superiore epistola, Herotem et Lazarum dictis proscindit. Multis similiter, quod Africani, et duorum horumce presulum litteris, et Timasii Iacobique testimoniis fidem accommodassent, conqueritur.

Utramque hanc Zosimi de Pelagio ac Celestio epistolam ex uaticane bibliothece manuscripto depromptam uulgauit Baronius. uisum quibusdam eas cum subdititiis scriptionibus numerandas, quasi cum Augustino minus ille consentirent; quamuis reuera cum eo nichil magis consentiat. Fatendum tamen est, his fame Zosimi non perinde consultum; quippe que planissimum faciant, eum Celestii uerbis plenissimam fidem prebuisse: quemadmodum apud se expostulasse Africanos episcopos ipse declarat . Et ea sane de causa Pelagiani, postquam a Zosimo fuere condemnati, preuaricationis eum accusarunt : quod etiam crimen obiecerunt Romanis omnibus clericis, quos dogma catholicum, quod in memoratis consessibus defenderant, turpiter deserere clamitabant . uerum cum idem pontifex, quam imprudens admiserat, culpam deinceps correxisset, uoluit Augustinus eam modesto uelare silentio. Quod itaque in illo, quem ut primum episcopum obseruabat, dignum aliqua laude existimauit, id palam proposuit: cetera, quantum in ipso fuit, excusauit. Neque tamen inficiatur, Zosimum initio uerbis fraudulentis Pelagianarum professionum, ac Celestii presertim simulatione illa, qua se is et instrui uelle, et Innocentii decretis consentire profitebatur, delusum fuisse: imo hoc factum S. Doctor non obscure significat uariis locis .



XuI. Africanum concilium ducentorum quatuordecim episcoporum Carthagine habitum rescribit Zosimo. Innocentii sententiam in Pelagium et Celestium dictam defendit; Zosimumque, ut nouum de Celestio examen habeat, monet.

Africani presules accepta quam Zosimus papa miserat in Celestii fauorem epistola, eum litteris suis obtestati sunt, eo usque res, quo in statu erant, relinqueret, dum plenius de eiusdem Celestii causa, qui primum quidem apud ipsos accusatus fuerat, edoceretur. Littere  date sunt ab episcopis siue ob eam rem Carthaginem uocatis, siue in ea urbe forte fortuna repertis; ex quibus tamen constitisse uerum concilium ex eo intelligitur, quod ad illorum litteras respondens Zosimus epistolam suam Aurelio ac ceteris qui in concilio Carthaginensi adfuerunt, inscribat . ueri sane quam simillimum est, statim atque allata fuit prior illa Zosimi pro Celestio epistola, Aurelium episcopis locorum minus dissitorum, puta prouincie Proconsularis, Numidie, ac Byzacene, significandum curasse, ut ad habendam secum deliberationem de re tanti momenti conuenirent: atque ubi uiciniores aduenere, Zosimo confestim scripsisse, ut Romam ipse eorum, si fieri posset, ante peruenirent littere, quam concessi ab illo duo menses essent exacti.

Accesserunt ergo deinde ceteri presules, a quibus tandem concilium illud ducentorum quatuordecim episcoporum coaluit, quod antequam Celestius a Zosimo damnaretur, habitum fuisse tradit Prosper . Hoc ipsum Augustinus non uno loco uocat concilium Africanum , eo forsitan quod e pluribus quidem prouinciis constabat, licet non ex omnibus: quo id ab insequentis anni concilio plenario ac generali distinguit. uidetur autem ineunti nouembri assignandum, quia Marcellinus subdiaconus, a quo eiusdem consulta ad Pontificem delata sunt, profectionem sexto idus illius mensis preparabat . Fieri tamen potest ut propter rei tractande grauitatem et dirigenda in Urbem acta, productum aliquanto diutius fuerit. In hac synodo facta sunt decreta et constitutiones, quas postea orbis uniuersus, Roma, necnon imperatores Honorius et Arcadius sunt amplexi . Hec decreta materiam suppeditarunt octo seu nouem Africanis contra Pelagianos canonibus, qui antea Mileuitane perperam adscripti synodo, iam generalis Carthaginensis anno quadringentesimo decimo octauo, calendis maiis celebrate esse cognoscuntur. Decretis suis synodus prefixit epistolam ad Zosimum, in qua sic ad eum Patres alloquebantur: Constituimus in Pelagium atque Celestium per uenerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, gratia Dei per Iesum Christum Dominum nostrum, non solum ad cognoscendam, uerum etiam ad faciendam iustitiam, nos per actus singulos adiuuari, ita ut sine illa nichil uere sancteque pietatis habere, cogitare, dicere, agere ualeamus .

Addebant, non sufficere hominibus tardioribus, quod se generaliter Innocentii litteris consentire dixisset Celestius; sed aperte eum debere anathematizare, que in suo libello praua posuerat; ne, si id non fecisset, multi parum intelligentes magis in libello eius illa fidei uenena a Sede Apostolica crederent approbata, propterea quod ab illa dictum erat eum libellum esse catholicum, quam emendata propter illud quod se pape Innocentii litteris consentire ipse responderat . Illic etiam Africani presules iudicium Innocentii de synodo Diospolitana in mentem Zosimo reuocarunt : et dederunt operam, ut eidem professionis fidei a Pelagio Romam directe fallacias et dolos aperirent ; simulque diluerent omnes hereticorum cauillationes; ut scilicet illos non minus ratione, quam sacra sua auctoritate reuincerent . Cum porro eos notasset Zosimus, quasi temere Celestii delatoribus credidissent: ipsum illi uicissim ostendebant, paulo celerius Celestii uerbis fidem accommodasse . Tandem quidquid apud ipsos super Celestii causa factum antea fuerat, exponebant Pontifici; et gesta ea de re tunc, siue presente eodem Celestio, siue absente confecta, mittebant. Quare epistole eorum uolumen productius sibi uisum non dissimulat Zosimus .

uidentur preterea illi antistites, Paulinum diaconum, qui Romam uenire iussus erat, accusationis in Celestium ante sex annos ab ipso intentate causam dicturus, excusasse apud Pontificem, atque illum forte, ne eo proficisceretur, prohibuisse; quia nempe Celestii causa nichil iam ad Paulinum, sed ad Ecclesiam uniuersam pertinebat: quemadmodum suo libello, quem ad Zosimum septimo idus nouembris misit, idem Paulinus significat . Nec est pariter dubium, quin de celebranda proximo anno post paschalia festa ex omnibus Africe prouinciis synodo generaliore ac plenaria decretum: quod uidelicet mense maio peractum est.

Atque hec sunt, que reperire licuit de Africano illo percelebri concilio, ac de posterioribus litteris ab eo per Marcellinum subdiaconum missis : cumque Zosimo pontifice permulta super hoc negotio scripta, cum Roma in Africam, tum ex Africa Romam cucurrerint ; nichil tamen superest ex omnibus iis que ad Zosimum ab Africanis episcopis fuere directa. Et merito quidem dolemus periisse egregia illa monumenta, quibus illorum in defendenda Christi gratia, propugnandoque Innocentii decreto, generositas consignabatur: cuius laudis partem non minimam Augustini ingenio et solertie debitam esse, certum est.



XuII. Anno quadrigentesimo decimo octauo Zosimus Africani concilii Patribus respondet. Plenarium totius Africe concilium Carthagine rursus habitum nouem canones edit in Pelagianos.

Ad primas Africani concilii litteras nullum seorsim responsum Zosimus, hieme forsitan prohibente, dedisse uidetur; neque concilii Patribus, nisi duodecimo calendas aprilis, post acceptas alteras eorum posteriores litteras, adeoque unicam pro duabus, eamque satis breuem epistolam rescripsisse. In ea magnificis uerbis extollit dignitatem suam; et quod de Celestii causa cum Africanis per litteras communicare placuit, hoc gratie apponi sibi ab  ipsis postulat. Cum tantum, inquit, nobis esset auctoritatis, ut nullus de nostra possit retractare sententia; nichil egimus, quod non ad uestram notitiam nostris ultro litteris referremus, dantes hoc fraternitati, etc. Eos tamen certiores facit, sese omnia eodem in statu, quemadmodum rogatus ab ipsis fuerat, reliquisse. Innuere autem uidetur, sibi propositum, quid hic facto opus esset, iterum deliberare .

Epistola hec tertio calendas maii peruenit in Africam, quo tempore presules Carthaginem nouum contra Pelagianos concilium celebraturi conueniebant; quod quidem in basilica Fausti anno quadringentesimo decimo octauo, die prima maii habitum, atque ex prouinciis Byzacena, Mauritania Sitifensi, Tripolitana, Numidia, Mauritania Cesareensi, et Hispania, congregatum in ueteribus exemplaribus prenotatur; in eoque sedisse Aurelium, cum primate Byzacene Donatiano Teleptensi, et aliis ducentis tribus episcopis, legitur. Photius ducentos uiginti quatuor preter Aurelium et Donatianum numerat .

Quin autem hoc ipsum plenarium totius Africe fuerit concilium, in quo Augustinus se atque alios antistites quidpiam aduersus Pelagianam heresim breuiter constituisse testatur , nullus est ambigendi locus. In eo certe octo siue nouem illos canones, qui Mileuitano adscripti concilio legebantur, quos et Baronius a synodo in ea urbe anno quadringentesimo decimo sexto congregata sancitos existimauit, condiderunt. Enimuero eos huic concilio, preter Africanam collectionem, uetustissimum Gandauense exemplar assignat, et codex Canonum Ecclesie Romane, et ipse pariter, qui eius acta legit, Photius . Istorum etiam canonum tertius, quartus, et quintus a Celestino papa Carthaginensis concilii nomine citantur . Preter hec, Mileuitane synodi ad Innocentium epistola omnino mentionem non fecit horum canonum: quos tamen ad eum, ut eiusdem auctoritate confirmarentur, mittere debuisset. Quin imo hec synodus nichil aliud à Pontifice petiit, nisi ut errores Pelagianorum duos, originale peccatum et gratie necessitatem impugnantes damnaret: cum tamen illorum canonum tres postremi etiam eos anathemate percellant, qui uerba Ioannis, et Iacobi, dominiceque orationis ab germano intellectu detorquerent, ut ne inde agnosceremus iustos quosque hac in uita peccatis non carere. Quid, quod antistites illi quinque, a quibus post Mileuitanam synodum Innocentio scriptum fuit, haudquaquam omnino uetant, ne quis hominem dicat posse cum gratie adiutorio esse in hac uita sine peccato, modo tantam perfectionem iustitie nemo sibi arroget? id quippe iterum ad examen esse reuocandum censent . Rursus eamdem illam questionem Augustinus in libro de Gestis Pelagii, aliquanto post elucubrato, annumerat iis, quas non aduersus hereticos disputari, sed pacifice inter Catholicos examinari oporteat .

Quod ad numerum horum canonum, quibus confixam esse à concilio Carthaginensi Pelagianam heresim, in confesso est, cum ante in collectione Africana non nisi octo legerentur, duo scilicet primi de peccato originali, tres medii de gratie adiutorio, tresque ultimi de impeccantia; nonum antiquissimi codices exhibent tertio loco insertum, quo ii condemnantur, qui paruulis hinc sine Baptismo migrantibus medium aliquem felicitatis locum extra celorum regnum ac demonum contubernium assignarent. Photius huncce canonem agnoscit, eique sedem eamdem attribuit. Neque deest Augustini testimonium, affirmantis nouellos hereticos Pelagianos iustissime conciliorum catholicorum et Sedis Apostolice damnatos auctoritate, eo quod ausi fuerint, non baptizatis paruulis dare salutis et quietis locum etiam preter regnum celorum . Sic uero sub anni quadringentesimi decimi noni finem loquebatur sanctus Doctor: atque adeo uerisimile fit, Africanum concilium superioris anni de hoc Pelagianorum effugio Zosimum fecisse certiorem, idque et ab Afris in hoc plenario concilio anni quadringentesimi decimi octaui, et ab illo pontifice in sua epistola Tractatoria, anathemate affectum fuisse.

De utroque illo Africe concilio Prosper in carmine de Ingratis:

Tu causam fidei flagrantius, Africa, nostre
Exsequeris; tecumque suum iungente uigorem
Iuris apostolici solio, fera uiscera belli
Conficis, et lato prosternis limite uictos.
Conuenere tui de cunctis urbibus almi
Pontifices; geminoque senum celeberrima cetu,
Decernis quod Roma probet, quod regna sequantur.
Et paulo post in Augustini laudes effusus prosequitur:

An alium in finem posset procedere sanctum
Concilium, cui dux Aurelius, ingeniumque
Augustinus erat? quem Christi gratia cornu
Uberiore rigans, nostro lumen dedit euo,
Accensum uero de lumine. Nam cibus illi,
Et uita, et requies, Deus est; omnisque uoluptas, etc.




XuIII. Pelagianos sancita lege mulctat Honorius imperator. Eosdem Zosimus decretoria tandem damnat sententia, que ab Ecclesia uniuersa suscipitur.

Soluto concilio, Augustinus cum aliquot episcopis ad reliquas decidendas causas delectus, remansit Carthagine : qua in urbe, donec in Mauritaniam Cesareensem proficisceretur  , ubi quidem decimo sexto calendas octobris agebat, negotia illum uaria, nec parum urgentia detinuerunt, habueruntque occupatissimum. Tum uero eum haud mediocriter bini nuntii perquam leti recrearunt: alter de lege ab Honorio in Pelagianos lata, alter de condemnatis a Zosimo papa iisdem hereticis .

Exstat hodieque lex illa Honorii, die aprilis trigesima anni quadringentesimi decimi octaui Rauenne data. Hac lege Imperator edicit, ut Celestius et Pelagius Roma  primitus pellantur; deinde ut quisque compertos heresis eorum sectatores magistratibus deferat, et reis tandem exsilii pena irrogetur . Imperiale edictum iussione sua prosecuti sunt prefecti pretorio, Iunius Quartus Palladius Italie, Monaxius Orientis, et Agricola Galliarum. Iubent ii Pelagium ac Celestium, iuxta decretum Imperatoris, ex Urbe eiici; omnesque istorum erroris conuictos, facultatibus suis spoliari, ac perpetuo mulctari exsilio .

Pelagiani, qui pro arbitratu legem diuinam interpretabantur, imperialem quoque ad suos sensus pertrahebant. Nam quantumuis perspicua hec esset, iactare non erubuit Iulianus, eam pro se potius ab Imperatore redditam: cui Augustinus, debere ergo illum eamdem publicis potestatibus allegare, festiue reponebat .

Ea sane lex petita fuerat, quandoquidem non nuda constitutio dicitur, sed rescriptum, et responsum. Nam de illa Augustinus: Si pro uobis potius, inquit, ab Imperatore responsum est . Eam Africanorum precibus concessam declarare uidetur antiquus codex canonum Ecclesie Romane hacce inscriptione: Sacrum rescriptum acceptis synodi supra scripte gestis. Precedit autem illic synodus Carthaginensis anni quadringentesimi decimi octaui, que quidem cum die prima maii celebrata sit, uno die posterior est rescripto; at facili errore synodus anni quadringentesimi decimi octaui, cum ea que anno quadringentesimo decimo septimo habita erat, confundi potuit.

Qui Honorii legem die trigesima aprilis sancitam Zosimi iudicio priorem opinantur, ii non parum momenti hanc habuisse ad illud a Pontifice eliciendum existimant. Aliunde uero cernebat Zosimus fideles Romanos una uoce, uno ardore pro ueritate catholica aduersus Pelagii errores decertare : quos profecto eius dogmata, quia inter eos diu uixerat, latere non poterant; quique Celestium eius esse discipulum sic nouerant, ut fidelissimum et firmissum possent de hac re testimonium perhibere. Preterea nonnulli Urbis catholici, post Africani concilii rescripta, curarunt ut in Pontificis notitiam perferrentur quedam ex Pelagii dictis ac scriptis, utputa eiusdem in Paulum commentarios, ad quorum quidem commentariorum errores Celestii damnationem refert Mercator . Cum uero ex aduersa parte qui heresim tuerentur, ibi non deessent, molestissimo discidio Roma diuellebatur, atque, ut Honorii uerbis loquamur, scissis in partes studiiss asserendi, materia impacate dissensionis inducta erat . Inter alios Constantius quondam uicarius prefectorum, tunc autem Christi seruus, Rome habitans, suum pro Dei gratia studium illustrauit in retundendis Pelagianorum conatibus; quorum factione multa perepssus, sanctorum confessorum catalogo adscribi meruit . Ad hoc ipsum tempus forte referendum, quod ea Iuliani criminatio ueri continet, qua Catholicos seditionum Rome excitatarum accusabat .

Cum igitur eo loco res in Urbe essent, Zosimus Celestium ex Africani concilii monitis iterum examinare decreuit, ac tandem ex eius ore clara perspicuaque responsa exprimere, ut dubium posthac non remaneret, uel eum errores eiurasse, uel perfidum impostorem esse habendum . At ille huic examini sese committere nequaquam ausus, non tantum uadimonium deseruit, sed etiam ex Urbe aufugit . Eo non comparente, nichil iam Zosimum detinere potuit, quominus sententiam illam, quam et hereticorum pertinacia, et utilitas Ecclesie ab eo exigebat, pronuntiaret . Ergo quam paululum intermiserat, iuste seueritatis rationem protulit : Africani concilii decreta probauit, roborauitque : ac precessoris sui iudicium secutus , Pelagium et Celestium repetita auctoritate damnauit ; eos ad penitentium ordinem, siquidem errores suos detestarentur, redigens; sin autem id recusarent, omnino anathemate percellens . Scripsit hac de re et specialiter ad Afros, et uniuersaliter ad omnes totius christiani orbis episcopos litteras, easque longe amplissimas, quarum aliquot fragmenta Augustinus, Prosper, ac Celestinus papa referunt . Errores quorum accusatus a Paulino Celestius fuerat, ibi exponebat; et nichil omittebat eorum que cum ad Celestii discipuli, tum ad Pelagii eius magistri causam pertinebant. His etiam litteris, si uiro erudito credimus, Pelagianorum errorum catalogum ex Augustini ad Paulinum epistola excerptum inseruit. Ibidem Ioannis Chrysostomi honorificam faciebat mentionem  Culpam originis ualidissime astruebat : nec dubitauerimus eam Zosimi scriptionem esse, in qua nouellos hereticos, quod infantibus non baptizatis locum quietis ac felicitatis extra celorum regnum concederent, Apostolice Sedis damnauit auctoritas . Isthic etiam docebat, nullum tempus interuenire, in quo diuino non egeamus auxilio; nosque in omnibus actibus, causis, cogitationibus, motibus, ex Dei presidio, non ex nature uiribus, omnia exspectare debere . Idem uarios locos ex Pelagii in Paulum commentario ipsis litteris suis inter alia eius damnabilia comprehendit. Hos locos exscribit Mercator, eosque testatur omnino insertos fuisse Zosimi epistole, quam Tractatoriam uocat 

Eadem illa epistola ad orientales Ecclesias; in Aegyptum, Constantinopolim, Thessalonicam, et Ierosolymam, imo et per totum orbem missa, ab omnibus catholicis antistitibus subscripta fuit . Quocirca iure merito litteris proditum est episcoporum ducentorum quatuordecim in Africano concilio editam contra inimicos gratie Dei constitutionem totum mundum amplexum esse, ac per totum mundum heresim Pelagianam fuisse damnatam : quod Honorius quoque mense iunio anni quadringentesimi decimi noni data ad Aurelium sanctione significat, Pelagianos uidelicet ab uniuersis iuxta sententie examinatione damnatos affirmans. Zosimum sane constat imperasse ut eadem epistola ab Italie presulibus subscriberetur; siquidem ab eo Iulianus episcopus, quod illi subscribere detrectasset, damnatus et dignitate abdicatus est .

Tum uero cum Romani clerici, quos preuaricationis perinde atque Zosimum deinceps Pelagiani accusauere, in presidis sui sententiam propensis animis concederent; Sixtus presbyter, ille ipse quem cause sue precipuum defensorem iactabant gratie aduersarii , primus omnium eis anathema in populo frequentissimo pronuntiauit ; deque hac re sedulo scripsit ad eos, apud quos se Pelagiani de ipsius amicitia efferre solerent: neque suis tantummodo litteris alienissimum ab heresi animum declarare, uerum etiam illius sectatores ad ipsam eiurandam terrore legum imperialium cepit impellere .

Quamuis autem Zosimus in suis litteris die uigesima prima martii datis animum remissum et ad Pelagianos damnandos parum adhuc propensum pre se ferat: Augustinus tamen decretoriam illius contra eosdem epistolam inter Africanum anni quadringentesimi decimi septimi concilium et plenarium anni quadringentesimi decimi octaui sic ponit, ut hoc ultimo concilio priorem esse significet, aut saltem illud secutam adeo celeriter, ut eius inductu data dici nequeat. Quod, ait, pape Zosimo de Africano concilio scriptum est, eiusque rescriptum ad uniuersos totius orbis episcopos missum, et quod posteriore concilio plenario totius Africe contra ipsum errorem breuiter constituimus . . . . . misimus uobis .

Zosimo de Pelagianorum damnatione, quemadmodum par erat gratulati sunt presules Africani, quorum ex epistola hanc in rem conscripta unum istud a Prospero excerptum est, quod et Celestinus citat. Illud uero, inquiebant illi, quod in litteris tuis, quas ad uniuersas prouincias curasti esse mittendas, posuisti, dicens, Nos tamen instinctu Dei  ad fratrum et cepiscoporum nostrorum conscientiam uniuersa retulimus: sic accepimus dictum, ut illos qui contra Dei adiutorium extollunt humani arbitrii libertatem, districto gladio ueritatis, uelut cursim transiens amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? Et tamen instinctu Dei factum esse, fideliter sapienterque uidisti, ueraciter fidenterque dixisti. Ideo utique, quoniam preparatur uoluntas a Domino, et ut boni aliquid agant, paternis inspirationibus suorum ipse tangit corda filiorum. Quotquot enim Spiritu Dei aguntur, hi filii sunt Dei. Ut nec nostrum deesse sentiamus arbitrium, et in bonis quibusque uoluntatis humane singulis motibus, magis illius ualere non dubitemus auxilium .



XIX. Pelagianorum damnationem subscribunt episcopi omnes, preter octodecim, qui et depositi secessionem faciunt, ac generale concilium postulant.

Zosimus decretoria sua epistola in Pelagianos, ab uniuersis episcopis non modo ut heresim reiicerent, petebat, sed etiam ut eius proscriptionem subscriptionibus ipsi suis comprobarent. Hanc reipsa epistolam narrat Mercator missam per totum orbem, subscriptionibus sanctorum patrum esse roboratam . Id quoque indicare putatur Prosper, cum dicit, ad impiorum detruncationem gladio Petri dexteras omnium armatas antistitum; deinde, in eorumdem excidium unam cunctorum sacerdotum manu scriptam sententiam ; ipsorum denique dogmata damnata fuisse conciliis mundique manu . Certe quidem illud ipsum Pelagiani conquesti sunt in hec uerba: Simplicibus episcopis, sine congregatione synodi, in locis suis sedentibus, extorta subscriptio est .

Ea occasione Iulianus et reliqui complices eius, ait Mercator, subscribere detrectantes, consentaneosque se nolentes iisdem patribus  facere, non solum imperialibus legibus, sed et sacerdotalibus statutis depositi atque exauctorati, ex omni Italia deturbati sunt; ex quibus plurimi resipiscentes et a predicto errore correcti, regressi sunt supplices ad Sedem Apostolicam, et suscepti suas Ecclesias receperunt . Iulianus autem eiusque complices procul dubio erant octodecim illi Pelagiane factionis antistites, qui non multo post litteras ad Rufum Thessalonicensem miserunt . Nestorius ad Celestinum papam scribens in gratiam Pelagianorum, nominat Iulianum, Florum, Oruntium, Fabium episcopos: queis Persidium ac Marcellinum addit Ephesina synodus . Igitur compellati illi fuere, ut  cum Ecclesia uniuersa Pelagium ac Celestium damnarent, necnon Zosimi subscriberent epistolam. Illi uero id se facturos negarunt, causati uidelicet, fas non esse, absentes ac inauditos, quique libellis suis errores sibi impositos proscripsissent, infami sententia afficere . Hac de re Iulianus dedit epistolas ad Zosimum duas , quarum altera, que eius abdicatione prior apparet, ille ipse forsitan libellus fidei est, qui nostra etate ex ueronensi codice prodire cepit, plurimorum episcoporum, nempe istorum octodecim qui se Iuliano coniunxerant, nomine scriptus . Primis tribus partibus fidei professio non multum a Pelagiana et Celestiana supra memoratis discrepans continetur: fatentur tamen per Adam omnes mori; sed peccatum originale, quod ipsi naturale uocitant, planissime reiiciunt. Pelagium quoque ac Celestium abunde fidem suam, reiectis qui sibi falso imponebantur erroribus, probasse existimant. In extremis partibus, ubi rationem reddunt, cur heresiarchas illos damnare nolunt, quod uidelicet auditi ipsi non fuissent, hanc in rem iisdem locis, quibus ante Zosimus in Africanos, abutuntur, tanquam hoc pacto mutatam ei sententiam exprobrantes. Dicunt se, tametsi et muneris sui et christiane caritatis sit, quos reos esse non uiderent, hos tueri uelle; tamen medios, sicuti promiserant, manere, ut eosdem neque inauditos damnent, neque absentes defendant. Pontificem, si quidpiam in his que de doctrina sua et fide ad eum scribunt, minus probet, id sibi significare posse dicunt: at uero si iniuria urgeantur, se statuisse nullis uexationibus quantumlibet uiolentis cedere: ac preterea ad plenarie synodi iudicium se prouocare, Pontifici declarant .

Zosimus porro professione fidei prorsus Pelagiana haudquaquam contentus esse poterat. Quapropter constat Iulianum eiusque socios ecclesiastica sententia ab eodem dictata pontifice, quem idcirco Iuliani damnatorem uocabat Augustinus , de gradu dignitateque deiectos fuisse. Relata fuit in tabulas hec sententia; quandoquidem in Ephesina synodo acta depositionis Pelagii, Celestii, Iuliani, Persidii, Flori, Marcellini, Orontii et sociorum, lecta et confirmata fuere .

Post hanc etiam, uti nobis uidetur, condemnationem suam Iulianus epistolam aliam, cuius excerpta legere est apud Mercatorem, Zosimo scripsit : ubi quosdam ex erroribus in Celestio damnatis, specie tenus reprobat; quos aperte postea docere non est ueritus. Antequam in manus Pontificis epistola hec perueniret, per totam pene Italiam nonnullorum a Iuliano deceptorum studio circumlata erat, et cum permultis tanquam egregium quoddam opus communicata. Aliam quoque idem Iulianus, confirmandis iis qui Pelagianorum partes sectabantur, Romam sub anni quadringentesimi decimi noni exitum misit. Illic profitebatur se cum Manicheis, id est, Catholicis, tum temporis non communicare . Et reipsa discidium ab eis cum Ecclesia factum testatur Augustinus . Ii presbyteros suos atque episcopos aliquantisper habuerunt: uerum cum ea factio semper tenuis admodum infirmaque fuerit, sacris edibus in quas conuenirent destituebantur. Quocirca eorum plerique non dubitabant in ecclesias Catholicorum uenire, et una communionem accipere : isti tamen et ceteris factionis sue horrori erant, et sicubi deprehendebantur a Catholicis, puniebantur seuerissime.

Etsi autem factiosi se cum Catholicis, quos Manicheos per iniuriam nominabant, communicare nolle iactarent : nullam tamen operam aut industriam pretermisere, ut excommunicationis penam a se ipsis amouerent. Hi sane ad imperatorem Honorium adiere, a quo iudices ecclesiasticos, qui negotium ad examen reuocarent, postularunt, causati se per dolum et fraudem condemnatos. uerum illorum molitiones ualerius comes auctoritate sua fregit, obstititque ne tempus ac locus examinande rursus eorum cause ab Imperatore assignaretur . Ac merito quidem Honorius, cum de antiqua catholica fide dubitari nollet, nequaquam nouas disceptationes fidei inimicis concedendas esse ratus est, uerum eos legum potius ac discipline seueritate cercendos. Atque ita Ecclesie auctoritati suam iunxit, et Iulianum aliosque, quibus episcopatum Zosimus ademerat, eiiciendos ex Italia curauit . Quo tempore id factum fuerit, nondum liquido apparet: neque forte contigit ante annum quadringentesimum decimum nonum, quo Imperator sanctione noua propositis abdicationis atque exsilii penis uniuersos antistites ad comprobandam subscriptionibus suis damnationem heresiarcharum astrinxit: quod dicit à se constitutum ad quorumdam episcoporum pertinaciam corrigendam, qui prauas eorum disputationes uel tacito consensu astruunt, uel publica oppugnatione non destruunt .

Negatam sibi consilii copiam multum questi sunt Pelagiani: eamque denegationem in uictorie sue argumentum trahere uoluerunt . Iulianus certe diffidentiam Catholicis quodam modo insultabundus, ob recusatam sibi suisque audientiam, obiectabat . Respondit Augustinus, eorum causam ab episcopis competenti habito iudicio abunde discussam, alio examine haud indigere : deinde apertam nimis esse heresis Pelagiane perniciem; et hereses plerasque sine generalium synodorum conuocatione fuisse damnatas: at ipsos orbem catholicum, quem peruertere nequeant, conari saltem commouere; necnon qua superbia uolunt, non in Deo, sed in se gloriari, hanc etiam captare gloriam, ut propter illos Orientis et Occidentis synodus congregetur : similes hac in re Maximianistis, qui se ad agendam in Carthaginensi  collatione causam suam admitti petebant, nichil aliud cupientes, nisi exiguitatem suam nomine saltem certaminis consolari, et inde uideri aliquid apud eos quibus contemptibiles erant, quod inire cum Catholicis sinerentur examen .



XX. Pelagii fallacias libris de Gratia Christi et de Peccato Originali editis retegit Augustinus. Idem ad Optatum scribit, ad Mercatorem et ad Sixtum.

Pelagiana heresi cum suis auctoribus a Zosimo iam condemnata, cum Carthagine adhuc post plenarium anni quadringentesimi decimi octaui concilium ageret Augustinus, conscripsit in eiusdem heresis auctores libros duos, in quibus, quidquid Africani antistites in litteris ad Zosimum, quarum iacturam dolemus, ad retegendas Celestii uel Pelagii fraudes afferebant, reperiri posse opinamur. His libris occasionem prebuit colloquium Piniani, Albine eius socrus, coniugisque Melanie cum Pelagio, habitum forte in Palestina: nam ille quidem anno quadringentesimo decimo quinto ibi uersabatur, et anno quadringentesimo decimo septimo Ierosolymitanus episcopus Praylius Romam una cum ipso atque in ipsius gratiam litteras misit: Albina autem, Pinianus et Melania inde anno quadringentesimo decimo nono per Hieronymi litteras Augustinum salutarunt. In eo colloquio egerant illi cum Pelagio, ut errores omnes, quorum insimulabatur, calamo proscriberet. Qua de re Pelagius ipsis responderat primum, a se anathemari, qui uel sentit, uel dicit, gratiam Dei, qua Christus uenit in hunc mundum peccatores saluos facere, non solum per singulas horas, aut per singula momenta, sed etiam per singulos actus nostros non esse necessariam . Tum se, et Baptisma unum tenere, quod iisdem sacramenti uerbis in infantibus, quibus etiam in maioribus diceret esse celebrandum: et cum ulterius interrogaretur; infantes in remissionem peccatorum percipere Baptismum, ore proprio confessus erat . Ipsis etiam recitauit libellum, quem Romam ad Innocentium miserat : deque hoc apud eosdem questus est, quod in Celestii damnatione, non quidem a Zosimo, nec enim id iam ad eius aures peruenisse crediderimus, sed ab Innocentio Afrisque episcopis esset comprehensus: at e contrario suam a Diospolitana synodo innocentiam declaratam fuisse gloriabatur .

ueteratoris huius dolos et ambiguitatum nodos neque Pinianus, neque presentes matrone peruidere ualuerunt. Quapropter eo modo, quo in uotis habebant, loquentem illum audiuisse, ipsis quidem gratissimum accidit; non ausi tamen in re tanta ingenio suo credere, Augustinum tanquam oculatissimum consulere de illius uerbis maluerunt. Datis igitur communi nomine litteris, eidem sermonem quem cum Pelagio contulerant, significauere; quid super eo sentiret, sciscitantes. Harum litterarum perlator sanctum Presulem, ut iam dictum antea, reperit Carthagine: ubi quamuis negotiis multo quam alibi densioribus occuparetur, non tamen responsum distulit diutius, nec minus reddidit, quam uolumina duo, de Gratia Christi unum, alterum de Peccato Originali. In his quenam esset Pelagii uera mens circa hoc utrumque caput, ex illis ipsis operibus docet, que heresiarcha ille sui purgandi causa in epistola ad Innocentium citabat; maxime uero ex eius libris de libero arbitrio, in quibus quoniam Pelagius Ambrosii perquam honorificam faciebat mentionem, ac eius fidem eximia commendatione predicabat, illi Augustinus in utriusque uoluminis sui calce eiusdem antistitis uaria opponit testimonia.

Primo quidem uolumine ostendit Pelagium gratiam uel in natura et libero arbitrio, uel in lege ac doctrina collocare; pretereaque ipsum uelle gratia solam uoluntatis et actionis possibilitatem, ut uocabat, non ipsam uoluntatem et actionem adiuuari; et illam insuper adiuuantem gratiam secundum merita dari, atque ad id solum iuuare homines, ut precepta facilius possint implere. Itaque locos omnes opusculorum eius, quibus ille gratiam diserte a se commendatam iactitabat, de lege ac doctrina, seu de diuina reuelatione ac de Christi exemplo, que ad doctrinam eque reuocantur, aut de peccatorum remissione interpretari posse demonstrat; neque apparere omnino an uere christianam gratiam, id est, adiutorium bene agendi adiunctum nature atque doctrine per inspirationem flagrantissime et luminosissime caritatis agnoscat Pelagius . Quem etiam in questione de originali peccato ac de paruulorum Baptismate nichil reipsa a discipulo ipsius Celestio dissentire, secundo uolumine ostendit: post cuius medium refellit nouam illam aduersus originale peccatum argumentationem, forte a Theodoro Mopsuesteno excogitatam: Ergo, obiectabant aduersarii, malum sunt nuptie, et non est opus Dei homo quem generant nuptie . Hoc rursum in uolumine, questionem de originali uitio non earum esse, in quibus preter fidei periculum errare contingit, quod Pelagiani, ne heretici dicerentur, uolebant, sed eam ad fidei caput pertinere, demonstrat. Isthic etiam narrat que sub Zosimi pontificatu Rome circa Pelagium ac Celestium fuerant gesta, et quo tandem pacto uterque damnationis sententia notatus esset . Quin et hisce duobus uoluminibus libellum à Celestio Pontifici oblatum iunxit , additis omnibus iis que illud idem negotium spectabant; atque haud scimus an non decretoriam quoque Zosimi epistolam, ad quam Albinam, Pinianum et Melaniam remittit , annectendam curauerit.

Inter id temporis alia sancto Presuli occasio, ut nouis susceptis laboribus amorem erga Ecclesiam suum testatiorem faceret, oblata est a Zosimo papa, qui tum ipsum, tum alios aliquot episcopos, Cesaream Mauritanie ob ecclesiasticam aliquam necessitatem proficisci, missis ea de re litteris compulit . Cum ergo Carthagine digressus est, hinc in Mauritaniam Cesareensem perrexit ;  in cuius prouincie urbe primaria, Cesarea uidelicet, que et regioni nomen dedit, die uigesima septembris huius ipsius quadringentesimi decimi octaui anni uersabatur. Illic uero licet rebus aliis occupatus, epistolam ad Optatum episcopum de anime origine, Muresse episcopo suadente, Renato autem monacho uehementer instante, dare compulsus est: quam tamen se relicta iam urbe Cesarea scripsisse significat uerbis illis, Cum in supradicto oppido remoraremur . Hac in epistola sedulo monet, sic tractetur perplexa illa questio, ut integra sit imprimis fides, qua credimus neminem nasci ex Adam, nisi uinculo damnationis obstrictum, neminem inde liberari, nisi renascendo per Christum: et caueatur noua Pelagiana heresis, toto iam christiano orbe damnata, que aduersus Dei gratiam disputando, antiquissime fidei molitur fundamenta conuellere. Mittit quoque Optato exemplum recentium litterarum, siue que specialiter ad Afros, siue que uniuersaliter ad omnes episcopos in illius heresis damnationem date sunt à Zosimo papa: in quibus litteris ipsa etiam Pelagii contra peccatum originale argumentatio inter alia dicta eius damnabilia referebatur. Tandem ex litteris iisdem Zosimi, que hactenus desiderantur, fragmentum huic epistole sue sanctus Doctor inseruit.

Augustinus Hipponem reuersus, litteras illic reperit a Mercatore sibi directas: librum quoque eius labore aduersus Pelagianos compositum, quem ille sancto Doctori considerandum probandumque mittebat. Iam alie eiusdem littere ad ipsum Carthagine agentem, antequam Cesaream iret, allate fuerant, quibus quidem nichil responsi redditum querebatur Mercator paulum aspere et cum indignatione quadam: at id gratissime accepit Augustinus, quod isthec indignatio sibi uideretur non esse simultatis initium, sed indicium caritatis. Cum itaque Albini Ecclesie Romane acolythi sese tunc obtulisset occasio, huic responsionem dedit ad Mercatorem perferendam. Eo iam adducti erant Pelagiani, ut infantes confiterentur per eos a quibus baptizandi offeruntur, credere: at excipiebant , non ita credere in remissionem peccatorum, tanquam et illis remittantur; sed hanc remissionem credere fieri in aliis, que non fit in eis. uerum hoc ipso quod paruulos in Baptismo quadam ratione credere fatentur, facere non posse aduersarios, quin originale in eis peccatum admittant, contendit Augustinus. Deinde monstrat, eosdem ex Enochi et Elie ante obitum translatione, siue ex fidelium uiuorum ad Christi aduentum raptu, frustra argumentari, ut mortem penam peccati non esse suadeant. Quod ad questionem resurrectionis, an aliqui scilicet uere ex ista mortalitate ad immortalitatem sine media morte transituri sint, de hoc edoceri ab aliis cupit: quia plus amat discere, quam docere. Nam ut discamus, inquit. inuitare nos debet suauitas ueritatis; ut autem doceamus, cogere necessitas caritatis .

Idem ille Albinus superioris epistole portitor, illam quoque breuiorem duarum ad Sixtum detulit, qua huic Romano tum presbytero, postea autem pontifici, gratulatur Augustinus, quod aduersus Pelagianos, quibus ipsum fauere rumor fuerat, defensionem gratie Dei susceperit: hortaturque curam adhibere pergat, non solum ut ii cerceantur, qui errorem siue liberius garrire adhuc, siue secretius insusurrare non cessant, sed etiam doceantur sanenturque illi, qui etsi pre timore taceant, eum forte animo fouere non desinunt .

Haud multo post Albini profectionem Firmo presbytero Romam ex Africa remeanti dedit prolixiorem ad eumdem Sixtum epistolam; quam aliquot post annis dicebat, eo tempore a se scriptam, quo aduersus Pelagianos acerrima conflictatione certabatur . Horum ibi effugia et subtiliora queque contra Dei gratiam argumenta dissoluit; qualia hec erant: primum, Auferri liberum arbitrium, si nec ipsam bonam uoluntatem sine adiutorio Dei habeamus. Deinde, Iniustum esse, in una eademque mala causa, hunc liberari, illum puniri: ac proinde, gratiam quam, in Palestina synodo, confessus est Pelagius sine ullis precedentibus meritis dari, ipsam humanam esse naturam in qua conditi sumus. Preterea, Excusaturos se homines, qui nolunt recte et fideliter uiuere, dicentes: Quid nos fecimus, qui male uiximus; quandoquidem gratiam unde bene uiueremus, non accepimus? Ad hec: Personarum acceptorem fieri Deum, si in una eademque causa super alios ueniat misericordia eius, super alios uero maneat ira eius. Itaque, Nondum natorum ideo alium odisse, puta Esau, alium, scilicet Iacob, dilexisse, quia eorum futura opera preuidebat. Nam Deus, inquiebant, in eis quos hinc aufert, preuidet quemadmodum uicturus esset quisque, si uiueret; et ideo quem nequiter nouit fuisse uicturum, sine Baptismo facit emori, sic in eo puniens opera mala, non que fecit, sed que facturus fuit. Refellit quoque eosdem hereticos contra peccatum originale sic arguentes: Quomodo, aiebant, peccatum transit in filios fidelium quod in parentibus non dubitamus dimissum esse per Baptismum? Et hic rursum explodit quod Mercator indicauerat ab illis excogitatum effugium, ut dicerent, Paruulos ueraciter quidem per ora gestantium respondere, in remissionem se credere peccatorum, non tamen quia sibi remittantur, sed eis in quibus inueniuntur. His funditus euersis Augustinus rogat, ut sibi Sixtus, et que alia Pelagiani aduersus catholicam fidem excogitabunt, et quecumque aduersus eos ipse pro fide catholica disseret, nota facere non omittat .

In epistola ad Asellicum hoc forte quadringentesimo decimo octauo anno exeunte data, obseruat Pelagianam heresim in Iudaismum quodam modo incidere: huius uero impietatis assertores acerrimos, Pelagium et Celestium, recenti iudicio etiam catholica communione priuatos, in sua adhuc, propter cor impenitens, damnatione persistere .



XXI. Augustinus librum de Nuptiis et Concupiscentia primum mittit ualerio. Episcopi anno quadringentesimo decimo nono, iubente Honorio, Pelagianorum damnationem subscribunt. Augustino de iugulata Pelagiana heresi gratulatur Hieronymus. uincentii uictoris placita quedam Pelagiana hisque deteriora confutantur.


Dum Augustinus profanas Pelagianorum nouitates scriptis confutabat, eorumdem conatus ualerius comes auctoritate sua et gratia apud Principem comprimebat. Hac quippe ratione, ne concilium ab illis post suam ipsorum damnationem expetitum concederetur, efficaciter obstitit: quod Comitis in Ecclesiam obsequium in eius laude ponit sanctus Antistes . At heretici, quo potentis hominis patrocinium eriperent Ecclesie, atque a Catholicorum doctrina eum absterrerent, litterarum ei quiddam scripserunt, quo Augustinum originale peccatum asserendo nuptias damnare significabant . Calumniam illam ualerius fide robustissima preditus exploserat irriseratque: Augustinus tamen doctrinam Ecclesie contra eiusmodi criminationem sibi defendendam esse putauit. Hac igitur de causa primum composuit duorum librorum, quos De Nuptiis et Concupiscentia inscripsit. In hoc que sint nuptiarum bona demonstrat, hec distinguens a concupiscentia, quam omnino esse malum, non de natura nuptiarum ueniens, sed nuptiis ex antiquo peccato allatum; eoque nichilominus malo coniugalem pudicitiam bene uti ad liberorum procreationem asserit. Propter hanc autem concupiscentiam fieri, ut etiam de legitimis nuptiis filiorum Dei nascantur filii seculi, qui peccati uinculo, licet ab eo liberatis parentibus, obstricti sunt, atque sub diaboli potestate captiui, nisi eadem similiter Christi gratia liberentur. Exponit quomodo concupiscentia in baptizatis maneat actu, non reatu. Baptismi autem sanctitate non hunc tantummodo originalem reatum, sed peccata alia et omnia prorsus hominum mala auferenda esse docet.

Librum hunc primum post damnationem Pelagii Celestiique conscripsit , anno ineunte quadringentesimo decimo nono, aut exeunte quadringentesimo decimo octauo, quo anno quadringentesimo decimo octauo epistolas a ualerio tres, unam per uindemialem episcopum, et duas per Firmum presbyterum, per quem Sixti littere simul allate sunt, recepit . Plura uero de ualerio se Firmi relatu didicisse, Augustinus responsione sua, cum eodem data libro, testatur: atque inter hec forte, illud etiam quod se auditione accepisse postea recolebat, ex eodem Firmo comperit, puta Pelagianos de ipso scripsisse ad ualerium, quod nuptias peccatum originale asserendo damnaret : quod aduersus originalem culpam commentum nouum refellere iam alibi hoc anno quadringentesimo decimo octauo ceperat . Istum librum a se inter ecclesiasticas, ut ait, curas, non sine molestia propter longitudinem et questionis difficultatem elaboratum , ut ualerio comiti potissimum dicaret, multe rationes impulerunt. Hinc tamen Iulianus occasionem arripuit iactandi, eum non alio consilio illud scripsisse ad militarem uirum, nisi ut ab ipso impotentie contra aduersarios precaretur auxilium. Ad quod Augustinus: Non impotentie, inquit, contra uos precamur auxilium; sed pro uobis potius, ut ab ausu sacrilego cohibeamini, christiane potentie laudamus officium . Exceperunt eumdem librum obuiis manibus Catholici: que res Pelagianorum querelas expressit, atque exacerbato publica hac approbatione Iuliani animo, pluribus utrimque scriptis causam prebuit.

Nescimus an eiusdem ualerii comitis instantie accepta referenda sit altera Honorii contra Pelagianos data sub hoc tempus constitutio, an potius curis ac precibus Bonifacii Romani iam episcopi. Nempe Zosimo sub anni quadringentesimi decimi octaui exitum defuncto, eius in locum, non sine quadam populi Romani de constituendo episcopo dissensione  suffectus est Bonifacius. Is summo studio gratie Christi aduersarios, cum auctoritate sua apostolica, tum edictis imperatorum, debellauit . Huius ergo forsitan diligentie assignanda epistola Honorii Aurelio episcopo, quinto idus iunias anni quadringentesimi decimi noni scripta . Honorius ibi significat, a se constitutionem, quam anno superiore dederat aduersus Pelagium atque Celestium, nouissime renouatam esse; simulque sancitum, ut quisquis eos, ubicumque terrarum agerent, sciens non denuntiaret aut expelleret, ipsemet in exsilium pelleretur. Huc addit, esse antistites, qui eorumdem hereticorum praua dogmata non palam oppugnare atque euertere studerent, imo ea tacite quodam modo approbare uiderentur. Ac proinde ab Aurelio uniuersos admoneri oportere sui officii, necnon omnes episcopos ad subscribendam Pelagii atque Celestii damnationem adigi, sub iis penis, ut recusantes dignitate sua exuantur, expellantur e suis urbibus, et a communione in perpetuum resecentur. Huius epistole ad Aurelium contra Pelagianos ab Honorio date meminit Photius .

Epistola autem distinguenda uidetur a constitutione, quam Aurelio simul mittebat Honorius, et qua subscribendi rationem distinctius precipiebat. Id intelligere est ex Aurelii litteris ad episcopos Bizacene prouincie atque Arzugitane calendis augusti hac de re datis : in his siquidem satis aperte constitutionem imperatoriam ab epistola sibi directa secernit, quam epistolam et ad eosdem deferri curat; eosque omnes, tam uidelicet qui condemnationem illam in plenario totius Africe concilio anni proxime elapsi iam subscripserant,  quam quibus eidem interesse non licuerat, ad subscribendum cohortatur; ne in quoquam ipsorum uel negligentie, uel dissimulationis, aut occulte cuiusdam propensionis in heresim suspicio ulla resideat.

Eadem porro epistola ab Imperatore similiter inscripta est Augustino; quippe cui honores minime sedi sue Hipponensi debitos propria uirtus promerita fuerat. Et sane ipsi potiori iure, quam alii cuiquam, id conuenit, quod hac epistola profitetur Honorius: In quo, ait, id est Pelagio damnando et Celestio, secuta est clementia nostra iudicium Sanctitatis tue, quo constat eos ab uniuersis iusta sententie examinatione esse damnatos . Etsi enim Africanorum antistitum ardor magnum momentum ad uictoriam de Pelagianis ab Ecclesia reportatam contulerit; eius tamen precipua laus debetur diligentie scientieque Augustini, de quo Prosper:

Istius ergo inter cunctos, qui de grege sancto
Insanas pepulere feras, industria maior,
Maius opus, totum prestantius imbuit orbem.
.

Hic ille antistes, iure merito precipua portio Domini sacerdotum dictus, cuius ductu catholica acies inimicos gratie Dei uicit, in quorum excidium unam cunctorum sacerdotum manu sententiam scripsit . Et hoc quidem sensu gloriosum illud crimen Augustino Iulianus exprobrabat, eum caput horum, que in Pelagianos acta querebatur, et causam malorum exstitisse .

Ob tam insigne Augustini in Ecclesiam meritum, Hieronymus post deuictos eosdem hereticos ipsi scribens sub annum forte quadringentesimum decimum octauum, testatur uenerationem in eum suam et dilectionem, que iam ante plane cumulata uidebatur, tanto nichilominus auctam esse cumulo, ut ne unam quidem horam sine illius mentione durare possit. Tum eas, quas Rome passa fuerat fidei causa, difficultates procul dubio indicans, addit, ipsum contra flantes uentos ardore fidei perstitisse. Tandem subiungit eximiam illam sancti uiri laudationem: Macte uirtute, in orbe celebraris. Catholici te conditorem antique rursum fidei uenerantur atque suspiciunt; et quod signum maioris glorie est, omnes heretici detestantur .

Hac in re sane Alypius glorie Augustini particeps fuit, a Iuliano per iniuriam appellatus uernula peccatorum eius . Hinc anno quadringentesimo decimo nono in epistola utrique inscripta idem Hieronymus: Testem, ait, inuoco Deum, quod si posset fieri, assumptis alis columbe, uestris amplexibus implicarer, semper quidem pro merito uirtutum uestrarum, sed nunc maxime quia cooperantibus et auctoribus uobis heresis Celestiana iugulata est. Eisdem, in fine, Albine, Piniani, Melanie, et Paule iunioris nomine salutem dicit : hanc autem epistolam Hieronymi, qui subsequente anno migrauit ad superos, ultimam nobis restare putant .

Inter illud tempus questionem perplexam de animarum origine, quam ab Hieronymo explicari sibi Augustinus expetierat, cum temere tractandam in se recepisset uincentius uictor, iuuenis ex Mauritania Cesareensi, catholice doctrine rudis atque expers, in errores Pelagianos quosdam et iis peiores impegit. Nam inter alia dicebat, Quod anima meruerit esse peccatrix, ante omne peccatum. Contendebat, Infantes antequam baptizentur, morte preuentos, peruenire posse ad originalium indulgentiam peccatorum. Preterea, Quos Dominus predestinauit ad Baptismum, predestinationi eius eripi posse, et ante defungi, quam in eis fuerit, quod Omnipotens predestinauit, impletum. Ad hec, Aliquos eorum qui sine Baptismo Christi ex hac uita emigrauerint, interim non ire in regnum, sed in paradisum; postea uero in resurrectione mortuorum, etiam ad regni celorum beatitudinem peruenire .

uictorem Augustinus sub huius anni quadringentesimi decimi noni finem quatuor libris refutauit. Ac erranti quidem iuueni, quamuis idem deterius saperet quam Pelagius , id patrocinari posse uidit, quod in operis sui exordio modeste atque humiliter profitebatur, in iudicando de suo opere, non credere se sibi, nec propriam sententiam tueri, si improbabilis deprehenderetur; sed sibi cordi esse, proprio iudicio damnato, meliora et ueriora sectari . Ea porro modestia, quam sinceram fuisse euentus comprobauit, bonam in eo mentem denotabat; ac simul faciebat, ut opinando fidei aduersa catholice, non tamen a fide catholica recederet. Iste quippe animus, inquit Augustinus, etiam in dictis per ignorantiam non catholicis, ipsa est correctionis premeditatione ac preparatione catholicus . Quapropter iuuenilem quidem arrogantiam ea uehementia, qua par fuit defendi fidem, cercuit sanctus Doctor: sed interim tamen lenitatis quantum licuit, adhibere curauit: quod nimirum iuuenem non prepropere detestandum, sed adhuc docendum putaret; nec damnari, sed emendari cuperet. Neque profecto spes eum fefellit; nam responsum accepit a uictore, quo se is demum errores abiecisse testabatur .

Prodierunt circiter anni eiusdem quadringentesimi decimi noni finem cum epistole Pelagianorum due, una Romam, altera Thessalonicam missa, tum Iuliani contra librum primum de Nuptiis et Concupiscentia uolumina quatuor. Hec uolumina duplici opere, uno ad ualerium, alio ad Claudium directo; illas autem epistolas libris ad Bonifacium scriptis, quemadmodum confutauerit Augustinus, iam narraturi sumus.



XXII. Augustinus anno quadringentesimo uigesimo librum de Nuptiis et Concupiscentia secundum, necnon quatuor ad Bonifacium contra duas Epistolas Pelagianorum libros conscribit.


Liber ad ualerium comitem primus, circiter anni quadringentesimi decimi noni exordium scriptus, uix in lucem prodierat, cum Iulianus episcopus Pelagianus, qui Christianorum quorumque animos eius lectione in odium heresis commoueri intelligebat, quatuor contra eum grandes libros euulgauit . His ille Augustini librum, ut sibi quidem blandiebatur, omnino reuincebat: quamuis eius partem nec quartam attingeret, contentus que infirmiora uidebantur exagitare . At se future aduersarii expostulationi satis occurrisse existimabat prefatione sua, qua professus erat, se silentio, que ad rem probandam nichil conferrent, pretermisisse . ueritatis presidio destitutus, confugiebat ad conuicia, quibus passim quatuor suos libros perfundebat. Augustinum et Catholicos omnes Manicheorum nomine designabat . Detrahebat etiam nonnullis qui a Pelagiana secta sese ad Ecclesiam receperant: sed ualerium comitem tractabat honorificentius . Hos ille libros Turbantio eiusdem secte episcopo nuncupauit .

Eodem quoque tempore epistola Romam auctore, ut ferebatur, Iuliano missa est, per quam, quos posset, ut cum Augustino loquamur, suos aut inueniret, aut faceret ; nimirum quotquot in magna illa ciuitate posset seducere studens, metu horroreque errorum eorum, quos Catholicis Manicheorum nomine traductis imponebat. Ibidem audientie, hoc est, synodi, quam Pelagiana factio flagitabat, recordatur . uidetur autem Iulianus uana quadam de causa uoluisse illam abnegare: Augustinus uero sincerane sit, an ficta eiusmodi abnegatio, parum curans, Iuliano ut suam esse hanc epistolam inficietur concedit .

Quod porro in eadem scriptum est, ab suis ipsorum inimicis ea, que Augustinus eorum aduersarius sparserat, in ueritatis odium excepta fuisse , id similiter in epistola Pelagianorum octodecim episcoporum ad Thessalonicensem antistitem directa legebatur. Unde sub idem tempus eam quoque scriptam fuisse, coniectare licet. Hac illi Rufum Thessalonicensi tum Ecclesie prefectum ad suas partes allicere tentabant, eius uidelicet atque aliorum orientalium antistitum societatem aduersus impiam Manicheorum heresim, toto Occidente susceptam, poscentes. In eo quippe sita erat omnis illorum industria, ut Catholicis horribili heresi, quam omnes cum illis pariter exsecrabantur, impacta, proprios errores obtegerent, atque natura, lege, liberoque arbitrio commendatis, gratiam condemnarent. Hanc epistolam ipse Iulianus citat .

Fecit Romanorum catholicorum uigilantia atque sedulitas, ut utraque hec epistola in Bonifacii pape manus ueniret . Hic illas Augustino curauit deferendas per Alypium; quem inde colligunt in Italiam id temporis profectum esse, cuius quidem itineris causam ignoramus: constat uero illum et Romam et Rauennam petiisse .

Is Rauenne ualerium comitem inuisit, a quo et accepit litteras, quibus ille Augustino gratias ob librum de Nuptiis et Concupiscentia sibi transmissum agebat: simulque eum admonebat, quosdam locos inesse, quos impeterent heretici; rogabatque ut Alypium super iisdem locis audiret. Eidem Alypio Rauenna posthac Romam profecto ualerius chartulas quasdam misit. Continebantur hisce chartulis excerpta ex primo quatuor librorum Iuliani, que quispiam ad libitum, nonnullis etiam mutatis, collegerat. Poscebat ualerius ut ab Augustino eadem illa excerpta quantocius refellerentur .

Rome porro Alypius breui admodum spatio commoratus, in contubernio uixit Bonifacii, qui eum et excepit amicissime et singulari familiaritate dignatus est. Quocirca sese Alypius, atque eadem occasione Augustinum, huic pontifici arctissimo amicitie nodo deuinxit . Ipsi Bonifacius duas ante memoratas epistolas idcirco dedit, quoniam in iis Augustini nomen calumniose expressum reperit . Rediit ergo Alypius in Africam duabus hisce epistolis, ac supra dictis excerptis onustus.

Hec Augustinus excerpta ex opere Iuliani collecta esse, statim persensit, optassetque ipse illis non ante respondere, quam integrum opus, unde fuerant desumpta, conspexisset: uerum iudicauit maturandam interim ad illa responsionem, ut ualerio comiti satis faceret . Quamobrem librum alterum ualerio sub eadem inscriptione, De Nuptiis et Concupiscentia nuncupatum celeriter edidit: in quo dogma catholicum de originali malo sic uindicat ab aduersarii calumniis, ut id a Manicheorum errore procul abesse demonstret. Hunc ideo priori libro subiungimus anni tantum interiecto spatio, quod eum Augustinus confestim post acceptas de priore illo gratiarum actiones composuerit, nec uideatur uerisimile, ut ei gratias ageret, ualerium totos duos annos expectasse.

Preterea libros quatuor contra duas epistolas Pelagianorum, que sibi a Bonifacio per Alypium allate fuerant, elucubrauit: ita ut primo libro epistolam, quam Iulianus Romam  misisse dicebatur; tribus sequentibus aliam, que octodecim episcoporum nomine Thessalonicam directa erat, redargueret. In primo libro hereticum sensum in fidei professione Pelagiana, que Catholicis opponebatur, latentem retegit. In secundo calumniam preuaricationis in Pelagii ac Celestii damnatione admisse depellit a Romanis clericis; et gratie nomine nec fatum asseri a Catholicis, nec personarum acceptionem Deo tribui demonstrat. In tertio exponit quid uere Catholici dicant de legis utilitate, quid de Baptismi effectu ac uirtute, de utriusque Testamenti discrepantia, de Prophetarum Apostolorumque iustitia et perfectione, de appellatione peccati in Christo, quid postremo de preceptorum in futura uita impletione doceant. In quarto libro aperit insidias Pelagianorum in quinque doctrine eorum capitibus latentes, in laude scilicet creature, laude nuptiarum, laude legis, laude liberi arbitrii, et laude sanctorum. Istud opus ipsi Bonifacio, honorifica mentione, quam apud se de eo Alypius fecerat, permotus dicauit; rogans ut illud non tam discendi, quam examinandi et emendandi gratia euolueret. Principio operis, ubi Pelagianorum iniuriosam aduersum se agendi rationem recolit: Spero, ait, de Domino Deo nostro, quod non sine mercede que in celis est, illi me lacerant dente maledico, quibus me pro paruulis . . . . oppono .



XXIII. Memoratos libros in Italiam Alypius circa initium anni quadringentesimi uigesimi primi defert. Constantius edictum dat in Pelagianos. Alios sex libros in Iulianum Augustinus conscribit.

Quatuor illos libros detulit ad Bonifacium , secundum quoque de Nuptiis et Concupiscentia portauit ad ualerium idem Alypius : quem proinde manifestum est iterum exeunte anno quadringentesimo uigesimo, aut quadringentesimo uigesimo primo ineunte traiecisse in Italiam. Augustinus quippe ipse ad excerpta ex Iuliano sibi missa respondit continuo, ea diligentia et celeritate, per quam iudicare non liceat, committere illum potuisse, ut eam responsionem tardius ad ualerium dirigeret. Porro Pelagiani transmarinam hanc Alypii profectionem eo infamare modo studuerunt, ut eamdem susceptam aduersus illos fuisse facile arbitremur. Et certe uidebimus istos hereticos sub idem tempus insectatum esse Constantium imperatorem.

Exprobrat igitur Augustino Iulianus, eum uociferari cum feminis, cunctisque calonibus, et tribunis, quibus octoginta aut amplius equos tota Africa saginatos collega tuus, inquit, nuper adduxit Alypius . Infra autem idem gloriatur in hunc modum: Amplissimam esse nostri negotii dignitatem, ut ipsa rerum consideratio et appensio indicat, quas tuemur, ita etiam uester pauor, qui contra nostrorum sanguinem, pecuniarum effusione, hereditatum largitate, equorum transmissione, populorum seditione, potestatum corruptione pugnantes, et fidem uestram, que a nobis impugnatur, erubescitis profiteri, etc. . Rursum alibi: Cur tantis totam Italiam factionibus commouistis? Cur seditiones Rome conductis populis excitastis? Cur de sumptibus pauperum saginastis per totam pene Africam equorum greges, quos prosequente Alypio tribunis et centurionibus destinastis? Cur matronarum oblatis hereditatibus potestates seculi corrupistis, ut in nos stipula furoris publici arderet? Cur dissipastis Ecclesiarum quietem? Cur religiosi Principis tempora persecutionum impietate maculastis ? Hanc uero Iuliani tantam in accusando uehementiam atque impudentiam Augustinus castigat prudentissimis hisce uerbis: Aut calumniaris, inquit, aut nescis quid loquaris: et ideo aut mendax, aut temerarius ista loqueris. Quid te autem nequius, si hec ipse finxisti? quid stolidius, si fingentibus credidisti? Iam uero quod etiam scribere ausus es, neque ueritus ne ad ea loca libri peruenirent tui, que terra marique transeuntem seu uenientem collegam meum Alypium susceperunt, ubi legi apertissima tua falsiloquia sine tua irrisione uel potius detestatione non possunt; cui non dico impudentie, sed dementie comparatur ?

Nouam profecto iracundie causam Iuliano prebuerat edictum, quod in Pelagianos sub hoc ipsum tempus dedit Constantius, ad id concedendum forte Alypii legatione rogatuque adductus. Hunc imperatorem mortem hoc anno quadringentesimo uigesimo primo obiisse consentiunt chronographi, cum sex tantum menses imperasset, septimo iuxta Olympiodorum inchoato. Prosper et Idacius eius inaugurationem anno quadringentesimo uigesimo ponunt: Theophanes, anno quadringentesimo uigesimo primo, sexto idus februarii. Cum Theophane facit Codex Theodosianus, in quo legibus a die decima martii anni quadringentesimi uigesimi primi ad diem uigesimam octauam iulii datis nomen Constantii adscribitur. Harum prima scripta est ad uolusianum: ex qua Celestium tunc temporis in Urbe egisse cognoscimus. Ibi testatur Constantius, edictum nonnullum in antiquas recentesque hereses iam se tulisse; attamen quotidie sibi nuntiari easdem serpere latius: quocirca ut motus quos parere illa dissidia possent, euitentur, renouare se eadem iussa, uelleque, ut habita diligenti inquisitione aduersariorum uere fidei, statim ii Roma exturbentur atque hinc procul amandentur, ac Celestius in primis: quibus propria subscriptione adiungit, uolusiani interesse ut edictum istud curet obseruandum . uolusianus ergo, Constantio ut obsequeretur, decretum et ipse promulgauit, quo Celestium diuine fidei et quietis publice perturbatorem Roma atque omni finitima regione pellebat, proscriptionis pena iis a quibus occultaretur, intentata. Edictum Constantii ad uolusianum de pellendo Celestio memorat Photius .

uerumtamen non propterea Celestium animus defecit: is enim aliquot post annis, Celestino  Romano pontifice, in Urbem anno quadringentesimo uigesimo quarto aut paulo serius uenit, audientiam postulans, haud aliter ac si causa eius nondum fuisset disceptata .

Cum autem gratie inimici non desinerent fremere ad dominici gregis caulas, atque ad diripiendas Christi oues aditus undecumque rimari; faciebat Augustinus quidquid pro sui parte muneris poterat, ut eorum rabiem uel omnino sanaret, uel a ledendis aliis repelleret . Quapropter haudquaquam satis ei fuit, excerptis ex Iuliani opere sibi missis libro ad ualerium posteriore respondisse: sed postea integrum illius opus beneficio Claudii episcopi nactus, nouam plenioremque eidem responsionem edere animum induxit. Id aliunde laboris necessario suscipiendum uidebatur; quia diligentius inspecto Iuliani opere deprehenderat, excerpta que sibi miserat ualerius, in nonnullis discrepare ab autographo: unde merito uerebatur, ne ipsum uel Iulianus, uel alius quispiam ad ea responsionem cum opere ipso comparans, imposture reum ageret: quod reipsa crimen sancto Doctori iniuriosissime impingere non omisit aduersarius.

Alteram hanc Iuliani refutationem cum Augustinus proxime post quatuor suos libros ad Bonifacium ponat, hinc eam anno quadringentesimo uigesimo primo aut paulo post editam affirmare licet. In ea Hieronymi meminit tanquam uita iam functi: unde sicut nichil cause uidemus, cur illam multo serius anno presenti collocemus, ita constat etiam citius omnino statui non posse, cum anno tantum quadringentesimo uigesimo, die trigesima septembris obierit Hieronymus. Quantum porro studii, quantum diligentie et laboris hic adhibuerit Augustinus, non obscure ipse indicat, opus istud suum tantum tamque elaboratum appellans . Nec immerito sane hac aliquis occasione pronuntiat, sanctum Doctorem, qui in ceteris ab se aduersus Pelagianos editis libris mirabilis est, in hoc opere pene diuinum apparere .

Principio profitetur, conuicia et probra, que in ipsum Iulianus congerebat, haud a se contemni, tanquam ad se nichil pertinerent: quando inde sibi et letitie et meroris materia magna preberetur; letitie quidem, propter uberem illam quam in celis sperabat mercedem; meroris autem, ipsius Iuliani causa, quem non poterat non diligere, quidquid in ipsum ille diceret . Cum uero Iulianus eos qui peccatum originale asserebant, Manicheorum nuncupatione afficeret; in clarissimos quosque Patrum tam grecorum, quam latinorum hanc recidere criminationem ostendit Augustinus; eamque habet primi libri pars prima materiam. Altera pars in hoc uersatur, ut Manicheos temerariis aliquot ipsiusmet Iuliani dictis plurimum adiuuari demonstret. In secundo libro Pelagianas quinque contra originale peccatum argumentationes conuellit auctoritate precedentium Ecclesie doctorum, episcoporum uidelicet illustriorum decem, Irenei, Cypriani, Reticii, Olympii, Hilarii, Gregorii Nazianzeni, Ambrosii, Basilii, Ioannis Constantinopolitani, et Innocentii: adiuncto quoque testimonio presbyteri Hieronymi, uiri sancti et perquam eruditi. Cumque probe sciret nichil frontis habere aduersarium, qui haud dubie illos omnes celeberrimos uiros eodem similiter errore captos dicere non erubesceret; idcirco singulis illius quatuor libris deinceps singulos totidem suos opponit, dicta illius omnia excutiens, iis tantum pretermissis, que nodum questionis nullum haberent. Ac tertio quidem libro probat presertim, malam esse concupiscentiam, quamuis bone sint nuptie et a Deo institute. Illo malo bene uti pudicos coniuges, melius non uti continentes fideles. Ab hoc malo longe diuersum esse id quod Manicheus ex altera substantia quadam Deo ceterna permixtum nobis delirauit. In quarto docet uirtutes infidelium ueras non esse: atque inter alia obiter ostendit quomodo gratia non secundum merita detur, nec tamen in fatum sit referenda. In quinto obseruat, multitudinem christianam scire, peccati merito fieri ut imago Dei et tantos hic in paruulis patiatur cruciatus, et si absque Baptismo iidem intereant, a regno Dei excludantur. Deinde probat perizomata a parentibus primis ob pudorem ex peccato uenientem assumpta. Peccatum precedentis peccati penam esse posse. Ex eadem massa damnationis alios esse gratis electos, alios uasa ire factos. Concupiscentiam semper esse malam, in illis etiam qui ei non consentiunt. uerum sine concubitu esse coniugium. Carnem Christi a ceterorum hominum carne peccati differre, etc. In sexto libro peccatum originale monstrat ex Baptismo paruulorum, ex uerbis Apostoli, ex baptizandorum exorcismo et exsufflatione. Olee ac oleastri exemplo conuenienter explicari, quomodo ex parentibus regeneratis et iustis nascantur filii peccatores et regenerandi. Peccatum originale in primis parentibus uoluntarium, ac nobis quidem alienum proprietate actionis, nostrum tamen esse contagione propaginis, etc.

Huic operi suo proxime subiungit Enchiridion ad Laurentium, post mortem Hieronymi, quem ibi beate memorie exornat elogio, a se compositum: cuius libri quamuis generaliorem titulum De Fide, Spe, et Charitate, esse uoluerit; in tradenda tamen gratie christiane doctrina maximam partem impendit.



XXIu. Pelagiani casso conatu orientales Ecclesias pertentant. Pelagius in Syria, et Iulianus in Cilicia, damnantur. Quonam factiosi adhuc in heresi pertinaces euaserint.

Aggressi sepe sunt Pelagiani, Orientem non secus atque Occidentem turbis miscere: maxime uero post Zosimi iudicium, a quo prouocare ad generalem synodum, nunquam ad annum usque quadringentesimum trigesimum primum destiterunt. Ex eorum ergo, qui sede exturbati fuerant, episcoporum suorum numero, quosdam misere Constantinopolim, ubi erroris sui impietatem dissimulantes, se causamque suam falsa specie obduxerunt. uerum  in ea ciuitate beato Ioanni Chrysostomo Atticus successerat, illius fidei dignus emulator, qui hoc in casu scientia sua simul ac episcopali uirtute adhibita, eorum legationem reiecit, antiquam illis Ecclesie fidem opponens; eosdemque tam acriter insecutus est, ut ne consistendi quidem in urbe licentiam daret . Idem acta, que aduersus eos confecerat, Romam direxit. In his legatis numeratur Celestius ab iis qui de hoc tempore accipiendum putarunt illud, quod Augustinus tradit, ipsum apud Constantinopolim ab exercitu Christi debellatum : quod factum alii nichilominus ad eam Celestii ab Constantinopolitana Ecclesia eiectionem, que Zosimi iudicium precessit, referendum arbitrantur .

Preterea Iulianus una cum aliis septemdecim Pelagianis, qui sibi nomen episcopale assumebant, Thessalonicam, ut ante iam nobis obseruatum, ad Rufum huius urbis episcopum scripsere, ut eum, si quo pacto possent, ad suas partes traducerent . Qua porro is ratione exceperit illorum epistolam, nescimus: at illud habemus pro comperto, eumdem Rufum ab Ecclesie unitate nunquam recessisse. Quod si Pelagiani quidpiam errori suo commodum ab ipso obtinuissent, neutiquam sibi temperasset Iulianus, quin id palam predicaret. Erat alioquin ipse Thessalonicensis antistes pre ceteris deuinctus Apostolice Sedi, necnon ad subscribendam sententiam Romanorum pontificum hoc nomine obstrictus, quod eidem ab ipsis alii in Illyrico metropolitani subiicerentur.

Procul dubio non commisere iidem heretici, quin Ephesinam quoque Ecclesiam, ubi Celestius ob diutinam in ea commorationem uariis forte necessitudinibus gaudebat, pertentarent: et uidebatur sane hec illa Ecclesia, que per imprudentiam heresiarcham istum in presbyterorum consortium cooptauerat, suscipiende ipsius defensioni pre cunctis aliis magis obnoxia. Nihilominus tamen non tempori ulli commodius, quam isti hosce Prosperi uersus aptaueris:

Pretereo quanto fuerit bene mota tumultu
Clara Ephesos, non passa suis consistere tectis
uasa ire, et morbi flatus, et semina mortis.


Quonam anno suum illud in Pelagianos odium iste omnes Ecclesie professe fuerint, minime liquet: hoc tamen uideri potest non ante anni quadringentesimi uigesimi primi exitum accidisse; quando Augustinus in suo contra Iulianum opere, scripto, uti putamus, eodem quadringentesimo uigesimo primo anno aut paulo post, nullam eius rei fecerit mentionem, quamuis ad id occasio inuitaret; solumque Celestii apud Constantinopolim debellati, quod ante annum quadringentesimum decimum octauum contigerat, recordatus fuerit.

Neque sancto huic episcopo, neque Prospero innotuit alia Ecclesie orientalis pro fidei causa contra Pelagium ipsum synodica declaratio. Etenim cum eumdem heresiarcham, qui circumuentis episcopis in Diospolitana synodo absolutus fuisse uidebatur, accusatores sui apud aliam persequerentur synodum, cui Theodotus episcopus Antiochenus presidebat, non potuit ille uersipellis coram eo conuentu latitare, sed hereseos conuictus e sanctis Ierosolymorum locis exturbatus est. Mercator adeo memorabilis euenti testis unicus, Theodoti ac Praylii Ierosolymitani antistitis epistolas hac de re ad urbis Rome episcopum datas citat . Fuere profecto Pelagii tunc accusatores illi ipsi celeberrimi, Heros et Lazarus, qui soli id muneris in istum obire uoluerant, quosque tacitis eorum nominibus paulo ante Mercator indicauerat. Atque adeo uidentur Pelagium, ubi primum eis licuit, apud Theodotum persequi debuisse. Hinc putat Ioannes Garnerius, Theodotum ac Praylium memoratas litteras iam inde ab quadringentesimo decimo septimo anno, obitu Innocentii nondum comperto, scripsisse aduersus illum heresiarcham . uerum tametsi fieri potuerit, ut episcopatum iam ipso anno quadringentesimo decimo septimo gereret Theodotus; nichil tamen credere nos compellit, Praylium eodem ferme tempore de Pelagio scripsisse in utramque partem. uidimus siquidem, eum hoc ipso anno ad episcopalem dignitatem euectum, illius gratia litteras ad Romanum pontificem dedisse que Romam mense tantum septembri peruenerant . Quapropter locari aliquanto serius potest Theodoti concilium, siue post damnationem Pelagii per Zosimum anno quadringentesimo decimo octauo promulgatam, siue etiam post obitum Hieronymi, qui in diem trigesimam septembris anni quadringentesimi uigesimi incidit; quia non commisisset Hieronymus, quin optatissimum eiusmodi nuntium, si adhuc in uiuis fuisset, Augustino significaret.

Cum pertineret ad Antiochensem patriarchatum Cilicia, ibi quoque in prouinciali synodo damnati fuere Pelagiani. Quin etiam famosus ille Theodorus Mopsuestiensis, qui huius hereseos parens audiebat, qui eamdem edito in Hieronymum et Augustinum opere defenderat, qui denique Iuliano aliisque precipuis eiusdem patronis paulo ante perfugium prebuerat, aduersus Iulianum ipsemet in eodem concilio anathema pronuntiauit. Id Mercator prodit factum esse post Iuliani abscessum e Cilicia: quo nimirum ille, Occidentem anno forte quadringentesimo uigesimo primo relinquens, exarato mari, et lustrato, inquit Mercator, Oriente, id est, Asia minore, sese cum erroris et exsilii sociis receperat . Nec deest qui commorationem illam Iuliani apud Theodorum, et mala inde in omnem circum regionem profecta causam habende huic in Cilicia synodo dedisse opinetur . Theodorum adierat Iulianus, teste Mercatore, ut ad propugnandam  Pelagianam heresim uires ab ipso nouas sumeret, usque ex magisterio eiusdem uelut instructior, aliud contra Augustinum opus aggrederetur. Neque dubium est quin idem ipse Theodoro, ad edendos libros in peccati originalis assertores, si forte ab eo non iam ante aliquot annos, ut obseruauimus , editi erant, auctor incitatorque fuerit.

Pulsus Ierosolymis Pelagius quo perfugerit, ignotum est: neque eius posthac in historie monumentis reperitur ulla mentio. Erat is alioqui etatis iam sat prouecte, ut merori, quem pro sua animi superbia ex omnium in se offensione atque odio capere debebat, non admodum diu superesset. Ceterum heresis eius sectatores cum sese et damnatos ab Occidente et ab Oriente repudiatos intelligerent, ii magnam partem ad saniora consilia redierunt, errores suos eiurarunt, relicto cui inheserant Iuliano, Pelagium damnarunt, ac Sedis Apostolice clementiam implorauerunt. Indulgentiam erga eos adhibendam rata Ecclesia, suscepit redeuntes, atque etiam illos in suas sedes restituit . Iulianus anno circiter quadringentesimo uigesimo scribens, desertores quosdam Pelagiani dogmatis ad fidem catholicam reuersos, tacitis eorumdem nominibus arguebat. Possidius quoque, qui circa annum quadringentesimum trigesimum secundum gesta Augustini litteris consignabat, plurimos a Pelagianis rediisse, ac recte fidei ueritate in dies magis magisque detestandi erroris tenebras superante, redire etiam tunc, testabatur . Ex iis, quos reduces pia mater Ecclesia complexa est, unum cognoscimus Turbantium, cui Iulianus primum suum opus in Augustinum inscripserat; quem et sanctum uocitabat et magno uirtutum splendore conspicuum . Hunc Augustinus in secunda Iuliani refutatione fratrem appellat ; quia illi haud dubie, quemadmodum et aliis, restituta fuerat episcopalis dignitas.

Iulianus autem, et qui cum illo in heresi mentem obfirmarunt, cum eos, ubicumque apparerent, ut cum Augustino loquamur, ubique diffusus Christi debellaret exercitus , quisque quo potuit sese recepit. Neque uero absimile est, istorum aliquos commoratos esse in Galliis, ubi sub hoc tempus diuersi episcopi suspicionem, quod Pelagianis erroribus addicti essent, de se prebuerunt: quando ualentinianus III septimo idus iulias anni quadringentesimi uigesimi quinti edixit, ut iidem episcopi de abdicandis intra uiginti dies hisce erroribus interpellarentur a Patroclo Arelatensi; quod nisi facerent, aliis in eorum locum suffectis, ipsi solum uertere cogerentur . Nonnulli quoque in Britanniam intulere suam heresim: ibi siquidem Pelagianus quidam nomine Agricola, Seueriani episcopi Pelagiani filius, Ecclesias Hibernie dogmatis sui suasione corrumpebat tempore Celestini pape, qui eo Germanum episcopum Autissiodorensem misit, ut deturbatis hereticis Britannos ad catholicam fidem dirigeret . Seuerianum huncce quidam male confundebant cum Seuero Sulpitio, de quo quidem Gennadius scriptum reliquit, quod is in senectute sua a Pelagio deceptus fuerit : sed continenter addit, eum agnoscentem loquacitatis culpam, silentium usque ad mortem tenuisse, ut peccatum quod loquendo contraxerat, tacendo penitus emendaret. Britannis quoque Pelagii dogmata Honorii et Theodosii etate tradebat Fastidius episcopus, cuius liber ad Fatalem uiduam inter subdititia Augustini opera exstat, illius heresiarche sententiis uerbisque deturpatus . Porro missa ex Britannis legatione certiores facti episcopi Gallicani Pelagianam pestem ibi latius serpere, habuerunt numerosam synodum, in qua delectus est, cum Lupo Trecensi, Germanus Autissiodorensis episcopus: qui ad opprimendam illic heresim semel et iterum traiecit; primum quidem tunc cum Lupo episcopo, anno quadringentesimo uigesimo nono, postea autem cum eiusdem Lupi discipulo, Seuero Treuirensi, anno quadringentesimo quadragesimo septimo .

Quo euaserit Iulianus, quamque incassum ipse et eius college Nestorii temporibus nouos conatus ac molitiones in Oriente apud Ephesine synodi patres adhibuerint, alio loco dicturi sumus . Quod ad Celestium, qui cum Romam circiter annum quadringentesimum uigesimum quartum repetiisset, uti supra narrauimus, Italia iussu Celestini pape exterminatus fuit, is Nestorium cum Iuliano aliisque eiusdem factionis episcopis conuenit Constantinopolim: ibi Theodosium secundum imperatorem, quo sibi concilium concederetur, interpellarunt: Nestorius uero in eorum gratiam Celestino scripsit. At cum Theodosio libellum aduersus illos anno quadringentesimo uigesimo nono obtulisset Mercator, ipsis imperatum est ex urbe excedere . Ab hinc quid factum fuerit Celestio, nusquam reperimus.



XXu. Adrumetini monachi super questione de gratia et libero arbitrio inter se dissident circiter annum quadringentesimum uigesimum sextum. Eos Augustinus libro in idem argumentum conscripto ad concordiam adducit.

Aliquanto post damnatos a Zosimo papa, postque eiectos Occidente Pelagianos, obortum est inter Adrumetinos monachos dissidium de prolixiore ad Sixtum epistola; felix profecto fortunatumque, quod binos libros Ecclesie tam necessarios, unum de Gratia et Libero Arbitrio, alterum de Correptione et Gratia peperit, puta circiter annum Christi quadringentesimum uigesimum sextum. Non enim est cur memoratos libros uel ultra hoc tempus differamus, quando recensentur in Retractationibus circa annum quadringentesimum uigesimum septimum editis; uel prius collocemus, quia postremum ibidem locum occupant.

Erat Adrumetum eo tempore ciuitas in Byzacena Africe prouincia celebris. Ibi cenobium  incolebatur a monachis, in quibus Florus quidam patria Uzalensis numerabatur . Hic iter caritatis instinctu cum in patriam comite Felice Adrumetino item monacho suscepisset, dum ibi diuersaretur, quedam Augustini opuscula reperit, nempe epistolam ad Sixtum , quam et dictante eodem Felice cum bona Uzalensium monachorum uenia transcripsit. Floro postea Uzali Carthaginem profecto, Felix ad proprium monasterium rediit, secum sancti Doctoris librum ferens. Atqui cum illud idem opus, ualentino abbate inscio, fratribus legere cepisset, eorum quinque uel non multo plures sensum auctoris non assecuti, ac medicinam in morbum uertentes, magnas turbas in cenobio excitauere; contendentes uidelicet, ab aliis, qui doctrinam hanc rectius intelligebant, ita defendi gratiam, ut liberum arbitrium abolerent, nosque negarent in extremo iudicio secundum sua cuiusque opera iudicandos. An autem ea scriptio Augustini esset, quosdam apparet subdubitasse. Floro Carthagine reuerso tumultus denuo recruduit: in illum tanquam uulnerum, que ab hoc libro passi erant, auctorem insurrexere, turbas monasterii omnes ac dissidia illi accepta referentes; eo quod eiusdem uerba, cum questiones ita difficiles conabatur exsoluere, haudquaqum caperent: ipse quippe germanam et catholicam fidem sectabatur.

Hoc dissidium toto illo tempore intra monachos sese continuerat, rem ignorante ualentino: sed ratus est Florus officii sui esse, huius illum admonere. Abbas autem, quin ea lucubratio uerus Augustini fetus esset, atque orthodoxam doctrinam exhiberet, in dubium non reuocauit. Satis quippe nouerat sancti Doctoris stilum, sapientiamque illam angelicam que eius in scriptis relucebat. uidebat hoc eodem in libro Christianam gratiam fulgentiore ac uehementiore dicendi copia commendatam, quam ut de auctore eius sibi liceret ambigere. Illum igitur cum uoluptate perlegit, et lumen solatiumque, quod suauissime sancti uiri monitiones humilibus infundunt animis, non sine magna ueneratione percepit. Simul quoque operam dedit, ut impias illas questiones ignorantia quorumdam e suis fratribus natas comprimeret: decreuitque aliquos mittere ad episcopum Uzalensem Euodium, qui ab eo documenta ad librum Augustini probe intelligendum necessaria ad se referrent. Sanctus ille antistes, de contentionibus, queis illi inter se super libero arbitrio diuinaque iustitia digladiabantur, certior factus, ad ualentinum abbatem eiusque monachos rescripsit epistolam, qua eosdem alloquitur in hec uerba: Honorabiles fratres retulerunt nobis, quia nescio que ibi questiones inter uos nate sunt de libero arbitrio et de iustitia Dei. Laudamus quidem studium uestrum, sed nolumus esse contentiosum. Contentio enim perturbationem excitat, sed studium pietatem requirit. Liberi arbitrii plenissimum effectum habuit homo primo procreatus. Adam dico: sed ubi sauciatum est ipsum liberum arbitrium, infirmatum est. Ergo est in homine nunc liberum arbitrium, sed sauciatum. Inde dictum est: »Infirmatus est in egestate uigor meus« ; et, »Lumen oculorum meorum non est mecum« . Ad hoc recuperandum missus est medicus Saluator Christus, ut saluaret quod perierat, et curaret quod uitiatum fuerat. Et post alia: Legant ergo, inquit, sancti Dei maiorum dicta, sicut iam dixi, qui habent diuini muneris pium affectum: et quando non intelligunt, non cito reprehendant, sed orent ut intelligant. Hoc Euodiane epistole fragmentum habemus a Iacobo Sirmondo, qui nobis indicasse contentus eamdem reperiri in codice Treuirensis abbatie S. Maximini, pretermisit cetera, non indigna, ut ait, luce omnia, nisi quod parum emendata . Porro quibus Augustini liber non fecerat satis, ii nec Euodii responsione sibi satisfactum declarauere: nam ipsummet conuenire Augustinum, apud se statuerunt; tametsi ei consilio suus ipsorum abbas refragaretur. Hic preterea incassum eis mederi conatus est ope sancti cuiusdam presbyteri nomine Sabini, qui librum eisdem nitida interpretatione explicauit. Quare cum ille iam nullum aliud remedium cognosceret, ipsorum profectioni, ne per repulsam augerentur in eis uulnera, uel inuitus consensit, atque etiam pecunia ad iter necessaria instruxit, litteras tamen nullas dedit ad Augustinum, ut ne ipsemet, perinde atque illi, circa ueritatem doctrine eius anceps fluctuare uideretur.

Itaque libertatis aduersus gratiam defensores libere ac inordinata profectione , id est, contra monastice discipline ordinem, iter aggressi sunt, scriptionem de qua disceptabatur, secum ferentes: nec plures iidem quam duo nominantur, Cresconius, et Felix , alius hic forsitan ab eo qui memoratam scriptionem in Adrumetinum monasterium attulerat: qui tamen et ipse uidetur cum illis una profectus, quando eiusdem comites appellantur . Illis profectis, alii fratrum in monasterio quiete ac pace gauisi sunt. Quanquam autem isti nullis instructi erant ad Augustinum litteris; tamen quia se monachos ex Adrumetina congregatione ferebant, eos sanctus Episcopus excepit, maiorem in iisdem simplicitatem aduertens, quam ut doli fraudisue posset habere suspectos . Hi ergo narrauerunt ei, gratiam sic predicari a quibusdam suis fratribus, ut ab iis negetur liberum arbitrium, affirmeturque nos ex nostris operibus iudicandos non esse: ab aliis autem cum gratia simul agnosci et liberum hominis arbitrium, et iustitiam Dei qua reddet unicuique secundum opera eius. Iidem insuper Florum quasi dissidii, quo eorum congregatio diuellebatur, auctorem insimulabant .

Docuit monachos Augustinus, illisque suam ad Sixtum epistolam exposuit. Per eosdem quoque ad ualentinum et fratres in Adrumetino conuentu ipsius conuictores scripsit epistolam, qua difficillimam illam de uoluntate et gratia questionem discutiebat . ualentinum autem rogabat, Florum ad se mitteret, id scilicet animo coniectans, quod res erat, aduersus illum ideo tumultuari alios, quod non assequerentur que diceret . Optasset quidem Augustinus, uaria instrumenta que ad historiam Pelagiane hereseos  pertinebant, per Cresconium ac Felicem transmittere: sed illi moram ad eadem exscribenda non dabant, maturantes reditum ad monasterium, ut ibi Pascha, quod anno quadringentesimo uigesimo septimo in diem tertiam aprilis incidebat, cum suis fratribus, sublata iam dissidiorum causa, in perfecta animorum consensione celebrarent . Eo quidem illorum consilio adductus fuit sanctus Episcopus, ut memoratam epistolam ad ualentinum illis ante Pascha traderet: nichilominus tamen eosdem ultra dictum festum, quo illos magis contra Pelagianam perniciem communiret, apud se retinuit : cuius more causam autumant prebuisse alium Felicem, qui scilicet ad Augustinum paulo tardius, nonnisi post comites suos peruenit; et a quo credibile est, sanctum Doctorem uerum disputationis huiusce statum didicisse. Inter hanc ergo eorum longiorem moram Augustinus, non modo suam ad Sixtum epistolam iisdem monachis legit, uerum etiam Carthaginensis synodi, ac Mileuitane, necnon quinque episcoporum ad Innocentium litteras, cum singulis Pontificis ad easdem responsis; epistolam quoque Africani concilii ad Zosimum, et Zosimi rescriptum ad uniuersos totius orbis episcopos missum; denique canones concilii plenarii totius Africe contra Pelagianam heresim constitutos: quibus omnibus libri etiam a Cypriano de oratione Dominica editi, quo quidem beatus ille martyr gratiam Dei mirifice commendat, lectionem addidit; nichil pretermittens, quo minus eosdem, neque libero arbitrio, neque gratie necessitate negatis, sanos in fide ac firmos efficeret.

Preterea uero compellente ea, qua in fratres suos uir sanctus feruebat, caritate , librum super hoc ipso argumento elucubrauit, cui titulum indidit, De Gratia et Libero Arbitrio, ad ualentinum et cum illo monachos. Ibi demonstrat primum ex Scripturis, et hominem libero arbitrio uere preditum esse, et eum tamen sine gratie adiutorio nichil boni posse agere. Postea probat gratiam non secundum merita dari; et explicat qua ratione uita eterna, que bonis operibus redditur, uere sit gratia. Deinde ostendit, nec scientiam legis, nec naturam, nec solam remissionem peccatorum esse gratiam illam que per Christum datur; sed hac Christi gratia fieri, ut lex impleatur, ut natura liberetur, ne peccatum dominetur. Expugnat perfugium Pelagianorum, quo excipiebant, Gratiam, etsi non secundum merita bonorum operum detur, tamen dari secundum merita bone uoluntatis, que precedit, credentis et orantis . Incidit in questionem, cur Deus iubet quod ipse daturus est; anue iubeat aliqua que non possumus. Charitatem, sine qua precepta non implentur, non in nobis nisi ex Deo esse conuincit. Docet operari Deum in cordibus hominum ad inclinandas eorum uoluntates quocumque uoluerit, siue ad bona pro sua misericordia, siue ad mala pro meritis eorum, iudicio utique aliquando occulto, semper tamen iusto . Ad extremum, gratuite gratie nec meritis reddite exemplum haberi luculentum in iis paruulis qui saluantur, dum alii quorum cum illis una causa est pereunt.

Hortatur Adrumetinos, ut librum hunc suum assidue repetant: ac si quidem doctrinam illius capiant, Deo gratias agant: sin autem in eo aliquid obscuri offendant, eius intelligentiam piis precibus satagant obtinere: imprimis a se repellant scientiam illam contentiosam ac zelum amarum, quam tantopere Iacobus apostolus detestatur . Illis adhuc lectionem eiusdem libri maiorem in modum commendat, in alio, quem postea ad eosdem monachos direxit : confidens fore diuina opitulante gratia, ut illo diligentius euoluto, penitiusque intellecto, dissensiones omnes, que inter ipsos de hac re erant oborte, consopirentur . Idem hoc opus Cresconio et ipsius comitibus legit, ac deferendum in cenobium suum dedit, adiunctis reliquis instrumentis ad Pelagianorum condemnationem spectantibus, que isthuc mittenda existimauit. Tradidit simul et secundam epistolam ad ualentinum eiusque fratres, quos, ibi de Floro ad se mittendo compellat in hec uerba: Si quid de uobis mereor, ueniat ad me frater Florus. 



XXuI. Liber alius ad eosdem Adrumetinos mittitur, de Correptione et Gratia nuncupatus.

Augustini librum ac epistolas summa cum ueneratione ualentinus accepit : et quanquam fratrum quorumdam suorum imperitia contigerat, ut ipse aliique a culpa immunes ab eo simul obiurgati uiderentur; tamen quod illorum curiositas fructus adeo felices peperisset, sibique doctrine tam utilis tamque iucunde attulisset cognitionem, multum gauisus est. Non commisit profecto idem ualentinus, quin ad illum proficisci Florum iuberet, datis etiam litteris, quibus quidquid in monasterio suo gestum fuerat, sancto Antistiti exponebat, cum fidei sue, quam et Flori esse affirmabat, professione. Ibi quoque rogabat, ut monasterio suo pacem et ab eiusmodi contentionum procellis tranquillitatem a Deo precibus obtineret. Illud ad extremum adiiciebat, que Florus ad eiusdem sui monasterii regulam disciplinamque constituendam ab ipso peteret, ne grauaretur precipere.

Florus hoc iter suscepit lubens, seque una cum aliquot aliis contulit ad sanctum Antistitem: qui ubi fidem de libero arbitrio et gratia catholicam in eo deprehendit, necnon ex ualentini epistola pacem inter fratres iam ferme compositam, eorumque in ueritate consensionem et in caritate flagrantiam cognouit, letitia minime mediocri perfusus est. uir sanctus oppido gaudebat, quod diuina misericordia nequitiam diaboli in seruorum suorum prouectum mirabili bonitate uertisset; ita ut artes ipse quibus humani generis hostis eorum nonnullos subuertere molitus erat, nocerent nemini, et multorum eruditioni conducerent , eorum scilicet qui Floro obstiterant, uerborum eius sensum non assequentes. Nam postea errorem suum correxisse iidem uidentur. Et hinc factum  est ut Augustinus, qui in epistola ad ualentinum prima, hoc in monasterio quosdam esse, qui reuera liberum negarent arbitrium, quasi rem certam posuerat ; quique postea, forte alterius Felicis relatu edoctus, ea de re quodam modo hesitabundus locutus fuerat, dicens quosdam esse qui sic gratiam defenderent, ut negarent liberum arbitrium, aut qui hoc negari existimarent, quando illa defenditur : hinc factum igitur, ut in Retractationibus, post acceptam ualentini responsionem et auditum Florum, diceret elucubratum a se librum eorum causa, qui cum defenditur Dei gratia, putantes negari liberum arbitrium, sic ipsi defendunt liberum arbitrium, ut negent Dei gratiam, asserentes eam secundum merita nostra dari .

Accepit quoque Augustinus, idque forsitan ex eodem Floro, in Adrumetino monasterio reperiri quemdam , qui obiectaret: Utquid nobis predicatur atque precipitur, ut declinemus a malo, et faciamus bonum, si hoc nos non agimus, sed id uelle et operari Deus operatur in nobis? Ergo precipiant tantummodo nobis quid facere debeamus qui nobis presunt, et ut faciamus orent pro nobis: non autem nos corripiant et arguant, si non fecerimus. Quomodo meo uitio non habetur, quod non accepi ab illo, a quo nisi detur, non est omnino alius unde tale ac tantum munus habeatur ? Falsa illa consecutio, qua hic monachus gratie doctrinam in inuidiam adducere nitebatur, Augustinum impulit ut eamdem doctrinam aduersus eos qui liberum arbitrium non secundum gratiam, sed contra eam defendebant , noua ipse emissa lucubratione tueretur. Hic ille liber est, ab eo prenotatus, De Correptione et Gratia; quem iisdem ualentino et cum illo monachis inscripsit: tametsi in eo non impugnarentur illi, utpote quorum rectum esset cor in Deum; nam et ille ipse, a quo fuerat ita obiectatum, poterat ab opinione discessisse. Certe quidem profitetur sanctus Doctor, non se aduersus Adrumetinos, sed aduersus eos agere, qui cum nichil nisi terrenum sapiant, nolunt se ob mala que perpetrant, a gratie predicatoribus reprehendi; uel saltem aduersus ipsas humanas cogitationes, que quorumdam mentibus incurrere possent . Quin etiam in disputationis serie illos impetit, qui nondum Baptismo erant regenerati.

In hoc maxime libro Augustinus predestinationis fundamenta, que hactenus non tam clare ac distincte proposuerat, liquidius explicare cepit . Unde qui Massilie hoc mysterium impugnabant, infensissimi erant huic operi: quod e contrario multum solatii ac luminis Prospero ceterisque gratie defensoribus afferebat. Principio libri ponit catholicam fidem de lege, de libero arbitrio, de gratia: et docet gratiam Christi eam esse, qua sola homines liberantur a malo, et sine qua nullum operantur bonum, ipsa non solum monstrante, sed etiam prestante ut id cum dilectione agant. Correptionem hominum malorum, qui hanc gratiam non acceperunt, nec iniustam esse, cum sua uoluntate mali sint; nec inutilem, tametsi fatendum est non nisi per Deum fieri ut prosit. Perseuerantiam in bono magnum reuera esse Dei donum: tamen qui non accepto hocce dono fuerit sua uoluntate relapsus in peccatum, eum non correptione tantum, sed si usque ad mortem in mala permanserit, etiam eterna damnatione dignum esse. Cur hoc donum ille accipiat, ille non accipiat, esse inscrutabile. Ex predestinatis nullum perire posse: ac proinde perseuerantiam, quam non omnes accipiunt qui hic filii Dei appellantur, iis omnibus dari qui uere filii sunt prescientia et predestinatione Dei. Occurrit questioni de Adamo, quomodo ipse non perseuerando peccauit, qui perseuerantiam non accepit. Ostendit tale primum ipsi datum esse adiutorium, per quod posset, ac sine quo non posset permanere si uellet, non quo fieret ut uellet: nunc uero per Christum dari, non solum sine quo permanere non possumus, etiamsi uelimus, uerum etiam tantum ac tale, quo fiat ut uelimus. Predestinatorum, quibus proprium est huiusmodi donum, probat certum esse numerum, neque augendum, neque minuendum: et cum ignotum sit, quis ad eum numerum pertineat, quis non pertineat, medicinalem correptionem adhibendam esse omnibus peccantibus, ne uel ipsi pereant, uel alios perdant. Concludit tandem, neque gratia prohiberi correptionem, neque correptione negari gratiam.



XXuII. Leporius monachus Galliis ob dogmata fidei Incarnationis et diuine gratie contraria exturbatus, per Augustinum in Africa ad emendationem adducitur.

Asserit in superiore illo libro Augustinus, usque tunc repertum esse neminem tam cecum tamque ignarum in fide, ut dicere auderet, Christum de Spiritu sancto et uirgine Maria filium hominis natum, per liberum tamen arbitrium bene uiuendo et sine peccato bona opera faciendo meruisse, ut esset Dei Filius . uerumtamen hoc ipsum Cassianus quibusdam attribuit, quorum e precipuis erat Leporius : qui quidem Leporius in emendationis sue libello rem confitetur satis aperte. Hec igitur palinodia, que potissimum ad Augustini laborem ac diligentiam referenda est, omnino uidetur memorato libro posterior; prior autem ultimo in Iulianum opere: siquidem isto in opere hunc errorem, ob uerba quedam Iuliani, que huc pertinere aliquo modo uidebantur, Pelagianis tam incunctanter obiectat sanctus Doctor , ut ipsum huius addite per eosdem impietatis factum aliunde certiorem, par sit existimare.

Leporius monachum in Galliis professus, uite puritate inter alios eminebat: uerum idem uirtutem suam non adiutorio diuino, sed libero tantum arbitrio propriisque uiribus adscribebat, doctrinam Pelagianam secutus, qua et imbutum fuisse eum ab ipsomet Pelagio, indicare uidentur illa uerba Cassiani: Ex Pelagii institutione uel potius prauitate descendens. Quin etiam idem hic in precipitium multo perniciosius ruit. Etenim recensitus est inter precipuos  duces eorum, qui per id tempus e Pelagiane hereseos principiis et antiquam Ebionitarum impietatem renouarunt, et Nestoriane iecerunt fundamenta. Inter alia, cum dicerent isti, solitarium hominem Iesum Christum sine ulla peccati contagione uixisse; eo progressi erant, ut assererent, homines si uelint, sine peccato esse posse, absque adiutorio Dei. Exinde in maiorem insaniam prorumpentes dicebant, Iesum Christum hunc in mundum non ad prestandam humano generi redemptionem, sed ad prebenda bonorum actuum exempla uenisse. Scribit Cassianus, emersisse hanc pestem etate sua, et maxime Beligarum urbe; uel, ut alia lectio habet, ex maxima ueligarum urbe. An autem Belicam designatam uoluerit, an uero legere oporteat, ex maxima Belgarum urbe, quod nomen Auguste Treuirorum conueniret, aliorum iudicium esto. Atqui eodem affirmante Cassiano constat, Leporium in Galliis hanc eamdem heresim uel primum, uel primos inter defendisse . Facundus quoque memorie prodidit eamdem illum doctrinam tradidisse in Galliis, quam postea in Oriente Nestorius disseminauit .

Errores suos Leporius euulgauerat scripta epistola, que grauiter offendit orthodoxos et ingentia scandala peperit. Cassianus, qui poterat iam inde ab anno quadringentesimo decimo quinto in Prouincia uersari, profitetur se illum, ut resipisceret, admonuisse: idem quoque prestitere alii e Galliis eruditi uiri, sed frustra . Quapropter monachum errantem pro sue arrogantie merito corripientes episcopi Gallicani, Proculus et Cylinnius, impia illius dogmata damnauerunt. Ille Galliis exturbatus traiecit in Africam cum aliquot erroris sociis: ubi Africanorum quorumdam antistitum, sed Augustini presertim opera, diuino affulgente lumine, a cecitate sua liberatus, errorem agnouit, eiusque perniciem summa cum detestatione abdicauit. Nam non solum in Africa eum cum graui dolore ac pia quadam impudentia confessus est; sed etiam, quia in Galliis uulgatus fuerat suus ille error, ibi quoque emendationem suam uoluit palam apparere. Quocirca libellum isthuc misit gemitibus penitentie sue plenissimum: pristina deliramenta tam magnifice, ut Cassiani uerbis dicamus, condemnans, ut non minus pene admiranda sit correctio illius, quam illesa multorum fides . Ea occasione Proculo et Cylinnio episcopis Augustinus scripsit cum Aurelio, Florentio et Secundino communem epistolam, in qua eos quoque qui cum Leporio traiecerant cum eodem correctos et sanatos esse renuntiant .



XXuIII. Contra Pelagiani erroris reliquias quasdam in uitali deprehensas afferuntur sententie de gratia duodecim ad catholicam fidem pertinentes.

Perniciem multo maiorem Ecclesie, apud Gallias presertim, creauit surculus alius heresis Pelagiane, qui tanto latius diffudit sese, atque altiores radices egit, quanto is prima fronte apparuit minus iniuriosus in Christi Saluatoris gratiam, quam haud parum quoque amplificare uidebatur. Huius initia quedam prodierunt cum nouo dogmate uitalis, uiri aliunde catholici, qui cum esset in Carthaginensi eruditus Ecclesia, precipuam quamdam doctrine Cypriani eius urbis episcopi uenerationem debebat: a qua illum tamen temere discedere conquerebatur Augustinus. Et uitalem quidem hereticum Pelagianum esse sanctus Doctor non credebat; sed minime tam orthodoxum esse audierat, ut nichil illius ad eum transiisset uel in eo relinqueretur erroris. Pelagiani quippe, omnia, ut eidem scribit, ad fidelem piamque uitam hominum pertinentia ita tribuunt libero uoluntatis arbitrio, ut habenda ex nobis, non a Domino putent esse poscenda: tu autem, si ea, que de te audio, uera sunt, initium fidei, ubi est etiam initium bone, hoc est, pie uoluntatis, non uis donum esse Dei, sed ex nobis nos habere contendis ut credere incipiamus; cetera autem religiose uite bona Deum per gratiam suam iam ex fide petentibus, querentibus, pulsantibus donare consentis. uitalis deinde ad Paulum apostolum, ubi docet, Deum in nobis operari uelle et perficere, sic respondebat: Per legem suam, per Scripturas suas Deus operatur ut uelimus, quas uel legimus, uel audimus: sed eis consentire uel non consentire ita nostrum est, ut si uelimus, fiat; si autem nolimus, nichil in nobis operationem Dei ualere faciamus. Neque absimiliter interpretabatur Psalmistam, idcirco putans dictum, a Domino gressus hominis dirigi, ut uiam eius uelit, quia eius doctrinam suasione precedente, subsequente consensione sectatur; quod libertate naturali si uult facit, si non uult non facit, pro eo quod fecerit premium uel supplicium recepturus.

Hunc uitalis errorem, quem ipsum amplexi sunt qui uocantur Semipelagiani, epistola ad eumdem scripta inde potissimum refellit Augustinus , quod Ecclesia preces apud Deum fundat pro infidelibus, ut conuertantur, et gratiarum actiones pro iisdem ad fidem conuersis rependat; necnon pro fidelibus adhibeat orationes, ut in eo quod esse ceperunt, eius munere perseuerent: neque enim tam corruptum putabat hominis huius animum, ut eas improbaret. Utitur quoque Cypriani libro in Orationem Dominicam, et item alio de Mortalitate. Proponit eidem duodecim sententias de gratia, que totam questionem dirimebant, utpote quarum singule planum facerent, gratia Dei preueniri hominum uoluntates et per hanc eas potius preparari, quam propter earum meritum dari. He sententie sunt: 1. Nondum natos nichil egisse in uita propria boni seu mali; nec secundum merita prioris alicuius uite, in huius uite uenire miserias, sed secundum Adam carnaliter natos contagium mortis antique prima natiuitate contrahere, nec liberari a supplicio mortis eterne, quod trahit ex uno in omnes transiens iusta damnatio, nisi per gratiam renascantur in Christo. 2. Gratiam Dei nec paruulis nec maioribus secundum merita dari. 3. Maioribus ad singulos actus dari. 4. Non omnibus hominibus dari; et quibus datur, non solum secundum merita operum non dari, sed nec secundum merita uoluntatis eorum quibus datur: quod maxime apparet in paruulis. 5. Eis quibus datur, misericordia Dei gratuita dari. 6. Eis quibus non datur iusto iudicio Dei non  dari. 7. Quod omnes astabimus ante tribunal Christi, ut ferat unusquisque secundum ea que per corpus gessit, non secundum ea que si diutius uiueret gesturus fuit; siue bonum, siue malum. 8. Etiam paruulos secundum ea que per corpus gesserunt, recepturos bonum uel malum; id est, tempore quo in corpore fuerunt, quando per corda et ora gestantium crediderunt uel non crediderunt, quando baptizati uel non baptizati sunt, etc. 9. Felices esse mortuos qui in Domino moriuntur, nec ad eos pertinere quidquid acturi fuerant, si tempore diuturniore uixissent. 10. Eos qui corde proprio credunt in Dominum, sua id facere uoluntate ac libero arbitrio. 11. Pro eis qui nolunt credere, nos qui iam credimus, recta fide agere, cum Deum oramus ut uelint. 12. Pro eis qui ex illis crediderunt, tanquam de beneficiis, recte atque ueraciter et debere nos Deo agere gratias et solere. Que quidem dogmata ad numerum duodenarium se ideo redigere dicit, ut et facilius memorie mandentur, et distinctius teneantur: hec autem omnia ad fidem ueram et catholicam pertinere, certissimum esse catholicis Christianis. Demum in extrema parte epistole addit, cum eodem uitali, si persistat in errore, aliter agendum esse, ne alios in errorem mittat, id est, contumacem ab Ecclesie corpore resecandum.

Epistola hec ad uitalem uideri potest Adrumetinorum dissensione ac libris ad eam componendam editis posterior. Is nempe circa eamdem cum illis questionem laborans, existimauit non aliter posse liberum hominis arbitrium et Dei iustitiam seruari, nisi dicatur, et fidem et diuine suasioni consensionem esse a nobis, id est, ex propria uoluntate; ita ut quisque pro eo quod ex libertate naturali fecerit, premium uel supplicium sit recepturus. Quoniam autem in libro de Gratia et Libero Arbitrio, contrarium ab Augustino assertum erat, id est, ex Dei dono ipsam fidem ac bonam uoluntatem uenire , hoc forte permotus uitalis apertius contradicere cepit, et Pauli ac Psalmiste testimoniis in eodem libro adhibitis respondere . Porro uersiculum Psalmi trigesimi sexti, quem in memorato libro tantummodo indicauerat Augustinus, urget hic explicatque contra uitalem, tum etiam ipsum ex Ecclesie precibus pro incredulis, quod argumentum in eodem libro leuiter tetigerat, operosius refellit.



XXIX. Augustini extrema etate Semipelagiani Massilienses in dogma predestinationis insurgunt. Id Augustinus propugnat libris ad Prosperum et Hilarium de Predestinatione Sanctorum, et de Dono Perseuerantie.

Hac ultima sua etate suscepit Augustinus aliud contra secundam Iuliani responsionem opus, quod ad extremam usque uitam prosecutus, imperfectum nobis reliquit; de quo imperfecto opere agemus infra propria in illud admonitione: iam uero dicturi sumus, qua Deus occasione beatum Antistitem, quem in gratie sue defensorem elegerat, ad predestinationis dogma, priusquam hinc ipse migraret, asserendum induxerit: quod sane dogma, ex eo quod Pelagius in Palestina synodo uel inuitus concesserat, gratiam non secundum merita dari, necessario sequebatur .

Erant ergo Massilie aliisque in locis Galliarum non pauci, qui sibi ex imperitia persuaderent, quidquid suis in Pelagianos libris de uocatione electorum secundum Dei beneplacitum scripserat Augustinus, id totum a Patrum opinione atque Ecclesie sententia abhorrere . Illud idem sanctis iuxta ac peccatoribus negligentiam teporemque iniicere: quia quoquo modo se egerint, non posset aliud erga eos, quam Deus definiuit, accidere. Ac proinde, ut maxime uera esset illa doctrina, non tamen euulgandam esse quippe que, cum nequaquam esset necessaria, effectus traheret admodum periculosos, necnon cohortantium incitamenta uana cassaque redderet. Que sua erat a catholico illo dogmate, unde consecutiones tam odiosas colligebant, abalienatio, eos in celebres Semipelagianorum  errores impulit. Nam illi prius meliora et magis orthodoxa sentiebant; sed certis regulis ac fundamentis destituti, modo huc, modo illuc mentem atque opinionem transferebant . uisum illis, initium fidei et in finem perseuerantiam sic esse in nostra potestate, ut non sint dona Dei ; aut a Deo nonnisi talem dari perseuerantiam, a qua possit homo sua uoluntate deficere . Nec deerant etiam qui a Pelagianis semitis adeo non declinabant, ut nullam aliam gratiam, quam rationem liberumque arbitrium homini nichil prius merenti a Creatore datum, agnoscere uiderentur . Nihilominus tamen, qui amplectebantur hosce errores, uiri erant inter ceteros clari, qui uirtutum omnium studio, ac probitatis qua fulgebant opinione, magnam sibi auctoritatem apud simpliciores quosque parauerant. Sed nulli recipiendis Pelagianorum impiis placitis magis obnoxii sunt, nisi ab se ipsis sibi caueant, quam isti; nec fere reperiuntur, qui Dei beneficiis abutantur facilius, illis intumescendo et sibi ipsis accepta referendo, quam qui pluribus ab eo fuere cumulati. Massiliensium Christi seruorum, hoc est, monachorum, magnam partem pestis ista corripuerat: neque ullus est qui ignoret, Ioannem Cassianum, a quo isthic monasterium constitutum fuerat, hunc eumdem errorem propagasse scriptis suis, ac potissimum Collatione tertia decima, quam sub annum quadringentesimum uigesimum sextum in lucem emisit, uno uidelicet anno, postquam ualentinianus Gallicanos episcopos, qui Pelagii dogmata sectarentur, abdicari expellique iusserat. Ad hec, auctoritatis non minimum eidem errori hinc accedebat, quod eorum, a quibus defendebatur, nonnulli summo sacerdotii honore, id est, episcopatu nuper obtento preeminebant . Hilarius quoque ipse episcopus Arelatensis, qui Honorato circa finem anni quadringentesimi uigesimi octaui successerat, in ceteris doctrine Augustini sectator et admirator, in iis tamen que ad predestinationem spectant, angebatur, ac nonnichil in querelam trahebat, superque hoc cogitata sua cum sancto Doctore conferre cupiebat.

 uirorum tam illustrium, tamque in Ecclesia et pietate et dignitate prestantium auctoritas eorum errorem cum sibimetipsis, tum aliis magis periculosum reddebat: debita enim eisdem ueneratio et rudes in imitationem pertrahebat, et simul peritiorum linguas inutili silentio cohibebat; ita ut uix reperiretur ullus, qui uel ipsos admoneret, uel errori quem docebant, occurreret, preter paucos perfecte gratie intrepidos amatores . Horum e numero fuere Prosper et Hilarius quidam, alius ab episcopo Arelatensi, cum ille ordinis esset laicorum . Hic certe consuetudinis Augustini deliciis potitus aliquando fuerat, doctrineque eius salubri lacte nutritus: ac proinde licet id temporis, ut credibile est, patria et consaguineorum conspectu frueretur; se tamen tanquam extorrem reputabat. uidetur autem ab Augustini conuictu eo consilio discessisse, ut fratris sui coniugali uinculo alligati salutem procuraret. Hoc nutu diuino factum fuisse probauit euentus. Etenim preter ab eo susceptam gratie defensionem in Galliis, ipsius frater de consensu uxoris continentiam amplexus est, quam uterque se ad extremum usque spiritum perfecte seruaturos Deo uouerunt . Nihil autem, nostra quidem opinione, prohibet, quominus Hilarium hunc existimemus eumdem esse, qui circiter annum quadringentesimum decimum quartum e Sicilia epistolam Augustino de erroribus Pelagianorum scripsit. Preterquam quod animo torquebatur ille ob amissam sancti Doctoris presentiam, summo quoque dolore ipsum afficiebat, quod non solum dogmata tam manifesta, que idem Sanctus tradiderat, respuerentur, sed etiam ab iis qui illa minime caperent, reprehenderentur. Quocirca etsi uenerationem, quam ex ecclesiastica consuetudine uiris eiusmodi superioris ordinis laici debent, religiose exhiberet; tamen oblata occasione non tacebat, sed catholicam doctrinam pro datis sibi a Deo uiribus tuebatur.

Prosper autem, qui Augustino in defendende gratie munus ac laborem successit, Aquitanus erat, sermone scholasticus , hoc est, egregie litteratus, et omnino uir tum moribus, tum eloquio et studio clarus , nec sancti Antistitis notitia indignus: quamuis se ipse tantum ex ordine laicorum fuisse quodam modo indicet, ubi profitetur minime se parem auctoritati memoratorum Semipelagianorum, a quibus multum et uite meritis, et summo sacerdotii honore superatur. Augustinum nunquam uiderat, sed tantummodo officiosis salutauerat litteris, quas per Leontium diaconum direxerat, per quem et sancti Antistitis acceperat responsionem. uerumtamen et Augustini lectione et Dei reuelatione doctus peruersissimum esse, negata predestinatione ac preueniente gratia, dicere quod initium salutis ex eo qui saluatur, non ex eo stet qui saluat, quodque uoluntas hominis diuine gratie pariat opem, non gratia sibi humanam subiiciat uoluntatem : spretis aliorum aduersis conatibus, non modo hac in fide perstitit, sed et eamdem contra impugnantes propugnauit, tum sancti Doctoris operibus atque illic allatis Scripturarum testimoniis usus, tum argumentis que per se ipse a positis per Augustinum fundamentis ducebat; pugnans uidelicet ualidis ratiociniis, et neruosis illis assertionibus, quibus idem ipse, iuxta Gennadii quoque attestationem, pollebat.

Inter prima huius disputationis exordia Massilienses aliquantisper maluerunt uitium imputare sue tarditati, quam dogma a se non intellectum damnare: imo fuere inter eos nonnulli, qui Augustinum consultum uellent, rogatumque ut lucidiorem atque apertiorem super hoc expositionem ederet. At uero contigit Dei miserentis nutu, ut Massiliam per id temporis deferretur liber de Correptione et Gratia, quo libro monachis Adrumetinis, ad eadem ipsa que Massiliensibus facessebant negotium, tam plene respondebatur, tamque absolute, ut idem liber ad componendas, que in Galliis excitate erant, contentionum turbas conscriptus uideretur. uerum conspecto libro, qui apostolicam Augustini doctrinam sequebantur, ipsi quidem nouum inde lumen et maiora ad eam defendendam presidia traxerunt: alii autem, quorum mentes error ante occupauerat, caligine propria impediti, nichil aliud illic, nisi offensionis adhuc et ardentioris in ueritatem odii materiam inuenerunt .

Opinionem suam uetustatis nomine defendentes, predestinationis dogma nota nouitatis inurebant. In Augustini scriptis aduersus Pelagianos conditis, contrarium asserebant Patrum opinioni et ecclesiastico sensui, quidquid in eis de uocatione electorum secundum Dei propositum sanctus Doctor disputauerat. Locos Pauli huc pertinentes dicebant a nemine unquam sic intellectos: cumque rogarentur, quonam ipsi modo exponi eos uellent; nullum reuera, qui placeret, sensum sibi occurrere fatebantur; sed de his taceri iubebant, quorum altitudinem nullus attigisset. Sententias Augustini ex operibus ante Pelagianam heresim ab eo compositis producebant, tanquam sue ipsorum opinioni plane congruentes. Quin etiam que idem ex aduersa parte sibi opposuit in libro de Correptione et Gratia, hec omnia pro se isti magna contentione replicabant. At plurimum ipsis displicebat institutum ibidem discrimen inter gratiam que Adamo data fuerat, et que nobis nunc datur. Denique predestinationis exemplum nolebant sumi ex paruulis, de quibus nempe alia prius fuisset opinio ipsius quoque Augustini in libris de Libero Arbitrio .

Cum autem illorum, quibus spiritus Pelagiane impietatis sic illudebat, auctoritate premerentur ueritatis defensores; compulsi sunt ab sancto Antistite poscere, ut suam ipse auctoritatem illis obiiceret. Hac de re duas ad ipsum epistolas scripsit Hilarius: quarum priore, que excidit, fortasse referebatur odiosa illa predicande predestinationis formula, quam ex aduersariis obiectauit sibi Augustinus . Posteriore uero Hilarius postquam de aduersariorum querelis egit: Quidquid, ait, pro ea gratia, quam in te pusilli cum magnis miramur, uolueris aut ualueris, gratissime accipiemus, tanquam a nobis  carissima et reuerentissima auctoritate decretum. Ac significat se Prosperum quoque impulisse ad scribendum proprias in eamdem rem litteras, quas ei cum suis coniunctim dirigit .

Exstant etiamnum he Prosperi littere, quarum ille exordio testatur se sancto Doctori non solo salutandi eum, ut in priore quadam epistola fecerat, studio, sed etiam fidei, qua Ecclesia uiuit, affectu scribere. Excubante enim, inquit, pro uniuersis membris corporis Christi uigilantissima industria tua, et aduersus hereticarum doctrinarum insidias ueritatis uirtute pugnante, nullo modo mihi uerendum putaui, ne onerosus tibi aut importunus essem in eo, quod ad multorum salutem, ac perinde ad pietatem tuam pertinet; cum potius reum futurum esse me crederem, si ea que ualde perniciosa esse intelligo, ad specialem patronum fidei non referrem . Et post expositam, que in illis Pelagiane prauitatis reliquiis inerat, non mediocrem uirulentiam, subiicit: Speramus non solum tenuitatem nostram disputationum tuarum presidio roborandam, sed etiam ipsos, quos meritis atque honoribus claros caligo istius opinionis obscurat, defecatissimum lumen gratie recepturos .

Augustinus, quanquam moleste ferebat quod catholico dogmati diuinis testimoniis tam multis tamque manifestis confirmato quisquam adhuc aduersari auderet, Prosperi tamen et Hilarii, uirorum, uti diximus, laicorum, quos ipse filios carissimos appellat : sed posterior tamen iam olim, titulo forsitan per amanuenses mutato, de Dono Perseuerantie uocitatur.

Priore libro monstrat donum Dei esse non solum incrementum, sed initium quoque fidei. Hac de re se aliter sensisse aliquando, et in opusculis a se nondum episcopo scriptis errasse, non diffitetur: at postea conuictum se indicat hoc precipue testimonio, Quid autem habes, quod non accepisti ? quod testimonium de ipsa etiam fide accipiendum probat. Fidem docet inter alia numeranda esse opera, quibus Dei gratiam preueniri negat Apostolus. Gratia duritiam cordis auferri; et ad Christum uenire omnes qui a Patre docentur ut ueniant: quos autem docet, misericordia docere; et quos non docet, iudicio non docere. Locum ex sua ipsius epistola centesima secunda obiectatum, posse recte saluo gratie et predestinationis dogmate explicari. Obseruat quid inter gratiam intersit ac predestinationem. Porro predestinatione Deum ea presciuisse que fuerat ipse facturus. Predestinationis aduersarios, qui ad incertum uoluntatis Dei deduci se nolle dicuntur, miratur malle se sua ipsorum infirmitati, quam firmitati promissionis Dei committere. Eosdem hac auctoritate, Si credideris, saluus eris , abuti commonstrat. Gratie ac predestinationis ueritatem relucere in paruulis qui saluantur, nullis suis meritis discreti a ceteris qui pereunt: non enim inter eos discerni ex prescientia meritorum, que si diutius uiuerent, fuerant habituri. Preclarissimum uero exemplum predestinationis et gratie esse ipsum Saluatorem, qui ut Saluator et Filius Dei unigenitus esset, nullis precedentibus uel operum uel fidei meritis comparauit. Predestinatos uocari certa quadam electorum propria uocatione; eosque ante mundi constitutionem esse electos, non quia credituri presciebantur et futuri sancti, sed ut tales essent per ipsam electionem gratie.

Posterioris libri prima parte probat perseuerantiam illam, qua in Christo perseueratur usque in finem, esse donum Dei. Hoc enim a Deo irrisorie peti, si a Deo dari non creditur: atqui dominica oratione nichil pene aliud posci quam perseuerantiam, iuxta Cypriani expositionem; qua quidem expositione ipsi gratie inimici uicti sunt, antequam nati. Perseuerandi gratiam non secundum accipientium merita, sed aliis misericordia dari, aliis iusto eius iudicio non dari docet. Cur ex adultis ille potius quam iste uocetur, quemadmodum et ex duobus paruulis cur iste assumatur, ille relinquatur, inscrutabile. Inscrutabilius autem, cur ex duobus piis, huic perseuerare donetur, non illi: sed istud tamen certissimum, hunc esse ex predestinatis, illum non esse. Predestinationis mysterium dominicis uerbis de Tyriis et Sidoniis, si eadem apud illos, que apud Chorozain, signa facta essent, penitentiam acturis, monstrari obseruat. Exemplum paruulorum ad predestinationis et gratie in maioribus ueritatem firmandam ualere ostendit: atque ad locum libri sui de Libero Arbitrio tertii ab aduersariis male huc relatum respondet. Altera postea parte libri refellit quod illi aiunt, predestinationis dogma utilitati exhortationis et correptionis esse incommodum. Asserit contra, predestinationem utiliter predicari, ut homo non in se ipso, sed in Deo glorietur. Que autem ab istis aduersus predestinationem obiectantur, eadem non absimiliter uel aduersus Dei prescientiam, uel aduersus gratiam illam, quam ad cetera bona  necessariam esse consentiunt posse torqueri. Predestinationem quippe sanctorum nichil aliud esse, quam prescientiam et preparationem beneficiorum Dei, quibus certissime liberantur, quicumque liberantur. uerum predestinationem congrua ratione predicari iubet; ac non eo modo, ut apud imperitam multitudinem redargui ipsa sua predicatione uideatur. Postremo illustrissimum predestinationis exemplum nobis propositum ob oculos Dominum Iesum commendat.

Hic obseruant, rem ab Augustino libris illis duobus contra aduersarios tractatam tanta  luce atque energia, ut non tam ingenii uires intendisse, quam diuino afflante Spiritu locutus fuisse uideatur .

Tam eximium opus, eorum que post Retractationes perfecte absoluere ipsi licuit, forte ultimum, eximia peroratione uir sanctus exornauit, summam illic animi sui modestiam consignatam relinquens extremis hisce uerbis: Qui legunt hec, si intelligunt, agant Deo gratias: qui autem non intelligunt, orent ut eorum ille sit doctor interior, a cuius facie est scientia et intellectus. Qui uero errare me existimant, etiam atque etiam diligenter que sunt dicta considerent, ne fortassis ipsi errent. Ego autem cum per eos, qui meos labores legunt, non solum doctior, uerum etiam emendatior fio, propitium mihi Deum agnosco: et hoc per Ecclesie doctores maxime exspecto, si et in ipsorum manus uenit, dignanturque nosse quod scribo  .





EX AUGUSTINI LIBRO DE HAERESIBUS AD QUODuULTDEUM, HAERESIS 88.

Pelagianorum est heresis, hoc tempore omnium recentissima a Pelagio monacho exorta. Quem magistrum Celestius sic secutus est, ut sectatores eorum Celestiani etiam nuncupentur. Hi Dei gratie, qua predestinati sumus in adoptionem filiorum per Iesum Christum in ipsum , et qua eruimur de potestate tenebrarum, ut in eum credamus atque in regnum ipsius transferamur , propter quod ait, Nemo uenit ad me, nisi fuerit ei datum a Patre meo , et qua diffunditur caritas in cordibus nostris , ut fides per dilectionem operetur , in tantum inimici sunt, ut sine hac posse hominem credant facere omnia diuina mandata: cum si hoc uerum esset, frustra Dominus dixisse uideretur, Sine me nichil potestis facere . Denique Pelagius a fratribus increpatus, quod nichil tribueret adiutorio gratie Dei ad eius mandata facienda, correptioni eorum hactenus cessit, ut non eam libero arbitrio preponeret; sed infideli calliditate supponeret, dicens, ad hoc eam dari hominibus, ut que facere per liberum iubentur arbitrium, facilius possint implere per gratiam. Dicendo utique, Ut facilius possint; uoluit credi, etiamsi difficilius, tamen posse homines sine gratia diuina facere iussa diuina. Illam uero gratiam Dei, sine qua nichil boni possumus facere, non esse dicunt nisi in libero arbitrio, quod nullis suis precedentibus meritis ab illo accepit nostra natura, ad hoc tantum ipso adiuuante per suam legem atque doctrinam, ut discamus que facere, et que sperare debeamus, non autem ad hoc ut per donum Spiritus sui, que didicerimus esse facienda, faciamus. Ac per hoc diuinitus nobis dari scientiam confitentur, qua ignorantia pellitur; caritatem autem dari negant qua pie uiuitur: ut scilicet cum sit Dei donum scientia que sine caritate inflat, non sit Dei donum ipsa caritas, que ut scientia non inflet, edificat . Destruunt etiam orationes, quas facit Ecclesia, siue pro infidelibus et doctrine Dei resistentibus, ut conuertantur ad Deum; siue pro fidelibus, ut augeatur in eis fides, et perseuerent in ea. Hec quippe non ab ipso accipere, sed a se ipsis homines habere contendunt, gratiam Dei qua liberamur ab impietate, dicentes secundum merita nostra dari. Quod quidem Pelagius in episcopali iudicio Palestino damnari metuens, damnare compulsus est; sed in posterioribus suis scriptis hoc inuenitur docere. In id etiam progrediuntur, ut dicant uitam iustorum in hoc seculo nullum omnino habere peccatum, et ex his Ecclesiam Christi in hac mortalitate perfici, ut sit omnino sine macula et ruga ; quasi non sit Christi Ecclesia, que toto terrarum orbe clamat ad Deum, Dimitte nobis debita nostra . Paruulos etiam negant, secundum Adam carnaliter natos, contagium mortis antique prima natiuitate contrahere. Sic enim eos sine ullo peccati originalis uinculo asserunt nasci, ut prorsus non sit quod eis oporteat secunda natiuitate dimitti: sed eos propterea baptizari, ut regeneratione adoptati admittantur ad regnum Dei, de bono in melius translati, non ista renouatione ab aliquo malo obligationis ueteris absoluti. Nam etiamsi non baptizentur, promittunt eis extra regnum quidem Dei, sed tamen eternam et beatam quamdam uitam suam. Ipsum quoque Adam dicunt, etiamsi non peccasset, fuisse corpore moriturum, neque ita mortuum merito culpe, sed conditione nature. Obiiciuntur eis et alia nonnulla, sed ista sunt maxime, ex quibus intelliguntur etiam illa uel cuncta, uel pene cuncta pendere.





[1Kb] S. AURELII AUGUSTINI HIPPONENSIS EPISCOPI, DE PECCATORUM MERITIS ET REMISSIONE, ET DE BAPTISMO PARuULORUM, Ad Marcellinum libri tres  . [1Kb] [1Kb] 



LIBER PRIMUS.


Refellit eos qui dicunt, Adam, etiamsi non peccasset, fuisse moriturum; nec ex eius peccato quidquam ad eius posteros propagatione transiisse. Mortem hominis probat consecutam non necessitate nature, sed merito peccati: tum etiam peccato Ade totam eius stirpem obligatam esse docet, ostendens paruulos ob id baptizari, ut originalis peccati remissionem accipiant.



CAPUT PRIMUM.

1. Prefatio. Quamuis in mediis et magnis curarum estibus atque tediorum, que nos detinent a peccatoribus derelinquentibus legem Dei  , licet ea quoque ipsa nostrorum etiam peccatorum meritis imputemus: studio tamen tuo, Marcelline carissime, quo nobis es gratior atque iucundior, diutius esse debitor nolui, atque, ut uerum dicam, non potui. Sic enim me compulit, uel ipsa caritas qua in uno incommutabili unum sumus in melius commutandi, uel timor ne in te offenderem Deum, qui tibi desiderium tale donauit, cui seruiendo illi seruiam qui donauit: sic, inquam, me compulit, sic duxit et traxit ad dissoluendas pro tantillis uiribus questiones quas mihi scribendo indixisti, ut ea causa in animo meo paulisper uinceret alias, donec aliquid efficerem, quo me bone tue uoluntati et eorum quibus hec cure sunt, etsi non sufficienter, tamen obedienter deseruisse constaret.



CAPUT II.

2. Adam, si non peccasset, non fuisse moriturum. Qui dicunt Adam sic creatum, ut etiam sine peccati merito moreretur, non pena culpe, sed necessitate nature; profecto illud quod in Lege dictum est, Qua die ederitis, morte moriemini ; non ad mortem corporis, sed ad mortem anime que in peccato fit [1 1Kb] , referre conantur. Qua morte mortuos significauit Dominus infideles, de quibus ait, Sine mortuos sepelire mortuos suos . Quid ergo respondebunt, cum legitur hoc Deum primo homini  etiam post peccatum increpando et damnando dixisse: Terra es, et in terram ibis ? Neque enim secundum animam, sed, quod manifestum est, secundum corpus terra erat, et morte eiusdem corporis erat iturus in terram. Quamuis enim secundum corpus terra esset, et corpus in quo creatus est animale gestaret; tamen si non peccasset, in corpus fuerat spirituale mutandus, et in illam incorruptionem que fidelibus et sanctis promittitur, sine mortis periculo transiturus [1 1Kb] . Cuius rei desiderium nos habere non solum ipsi sentimus in nobis, uerum etiam admonente Apostolo cognoscimus, ubi ait: Etenim in hoc ingemiscimus, habitaculum nostrum, quod de celo est, superindui cupientes; si tamen induti, non nudi inueniamur. Etenim qui sumus in hac habitatione, ingemiscimus grauati, in quo nolumus exspoliari, sed superuestiri, ut absorbeatur mortale a uita . Proinde si non peccasset Adam, non erat exspoliandus corpore, sed superuestiendus immortalitate, et incorruptione, ut absorberetur mortale a uita, id est, ab animali in spirituale transiret.



CAPUT III.

3. Aliud esse mortalem, aliud esse morti obnoxium. Neque enim metuendum fuit, ne forte si diutius hic uiueret [2 1Kb] in corpore animali, senectute grauaretur, et paulatim ueterascendo perueniret ad mortem. Si enim Deus Isrelitarum uestimentis et calceamentis prestitit, quod per tot annos non sunt obtrita ; quid mirum si obedienti  homini eiusdem potentia prestaretur, ut animale ac mortale habens corpus [1 1Kb] , haberet in eo quemdam statum, quo sine defectu esset annosus [2 1Kb] , tempore quo Deus uellet, a mortalitate ad immortalitatem, sine media morte uenturus? Sicut enim hec ipsa caro quam nunc habemus, non ideo non est uulnerabilis, quia non est necesse ut uulneretur: sic illa non ideo non fuit mortalis, quia non erat necesse ut moreretur. Talem puto habitudinem adhuc in corpore animali atque mortali, etiam illis qui sine morte hinc translati sunt, fuisse concessam. Neque enim Enoch et Elias per tam longam etatem senectute marcuerunt. Nec tamen credo eos iam in illam spiritualem qualitatem corporis commutatos, qualis in resurrectione promittitur, que in Domino prima precessit: nisi quia isti fortasse nec his cibis egent, qui sui consumptione reficiunt; sed ex quo translati sunt, ita uiuunt, ut similem habeant satietatem illis quadraginta diebus, quibus Elias ex calice aque et ex collyride [3 1Kb] panis sine cibo uixit : aut si et his sustentaculis opus est, ita in paradiso fortasse pascuntur, sicut Adam priusquam propter peccatum exinde exire meruisset. Habebat enim, quantum existimo, et de lignorum fructibus refectionem contra defectionem, et de ligno uite stabilitatem contra uetustatem.



CAPUT Iu.

4. Mors etiam corporis ex peccato. Preter hoc autem quod puniens Deus dixit, Terra es, et in terram ibis, quod nisi de morte corporis quomodo intelligi possit ignoro; sunt et alia testimonia quibus euidentissime appareat, non tantum spiritus, sed etiam corporis mortem propter peccatum meruisse genus humanum. Ad Romanos Apostolus dicit: Si autem Christus in uobis est, corpus quidem mortuum est propter peccatum, spiritus autem uita est propter iustitiam. Si ergo spiritus eius qui suscitauit Iesum a mortuis habitat in uobis, qui suscitauit Christum Iesum a mortuis, uiuificabit et mortalia corpora uestra, per inhabitantem spiritum eius in uobis . Puto quod non expositore, sed tantum lectore [4 1Kb] opus habet tam clara et aperta sententia. Corpus, inquit, mortuum est, non propter fragilitatem terrenam, quia de terre puluere factum est, sed propter peccatum; quid amplius querimus? Et uigilantissime non ait, Mortale; sed, mortuum.



CAPUT u.

5. Mortale, mortuum ac moriturum. Namque antequam immutaretur in illam incorruptionem, que in sanctorum resurrectione promittitur, poterat esse mortale, quamuis non moriturum: sicut hoc nostrum potest, ut ita dicam, esse egrotabile, quamuis non egrotaturum. Cuius enim caro est, que non egrotare possit, etiamsi aliquo casu priusquam egrotet occumbat? Sic et illud corpus iam erat mortale; quam mortalitatem fuerat absumptura mutatio  in eternam incorruptionem, si in homine iustitia, id est obedientia, permaneret: sed ipsum mortale non est factum mortuum nisi propter peccatum. Quia uero illa in [1 1Kb] resurrectione futura mutatio, non solum nullam mortem, que facta est propter peccatum, sed nec mortalitatem habitura est, quam corpus animale habuit ante peccatum, non ait, Qui suscitauit Christum Iesum a mortuis, uiuificabit et mortua corpora uestra; cum supra dixisset, corpus mortuum: sed, uiuificabit, inquit, et mortalia corpora uestra: ut scilicet iam non solum non sint mortua, sed nec mortalia, cum animale resurget in spirituale, et mortale hoc induet immortalitatem, et absorbebitur mortale a uita .



CAPUT uI.

6. Quomodo corpus mortuum ob peccatum. Mirum si aliquid queritur hac manifestatione liquidius. Nisi forte audiendum est, quod huic perspicuitati contradicitur, ut mortuum corpus secundum illum modum hic intelligamus, quo dictum est, Mortificate membra uestra que sunt super terram . Sed hoc modo corpus propter iustitiam mortificatur, non propter peccatum: ut enim operemur iustitiam, mortificamus membra nostra que sunt super terram. Aut si putant ideo additum, propter peccatum, ut non intelligamus quia peccatum factum est, sed ut peccatum non fiat; tanquam diceret, Corpus quidem mortuum est, propter non faciendum peccatum: quid sibi ergo uult, quod cum adiunxisset, Spiritus autem uita est; addidit, propter iustitiam? Suffecerat enim si adiungeret [2 1Kb] , uitam spiritus; ut etiam hic subaudiretur, Propter non faciendum peccatum: ut sic utrumque propter unam rem intelligeremus et mortuum esse corpus, et uitam esse spiritum, propter non faciendum peccatum. Ita quippe, etiamsi tantummodo uellet dicere, propter iustitiam, hoc est, propter faciendam iustitiam, utrumque ad hoc posset referri [3 1Kb] , et mortuum esse corpus, et uitam esse spiritum, propter faciendam iustitiam. Nunc uero et mortuum dixit esse corpus propter peccatum, et spiritum esse uitam propter iustitiam; diuersa merita diuersis rebus attribuens: morti quidem corporis, meritum peccati; uite autem spiritus, meritum iustitie. Quocirca si, ut dubitari non potest, spiritus uita est propter iustitiam, hoc est, merito iustitie; profecto corpus mortuum propter peccatum, quid aliud quam merito peccati intelligere debemus aut possumus, si apertissimum Scripture sensum non pro arbitrio peruertere ac detorquere conamur? Huc [4 1Kb] etiam uerborum consequentium lumen accedit. Cum enim presentis temporis gratiam determinans diceret, mortuum quidem esse corpus propter peccatum, quia in eo nondum per resurrectionem renouato, peccati meritum manet, hoc est necessitas mortis; spiritum autem uitam esse propter iustitiam, quia licet adhuc corpore mortis huius oneremur, iam secundum interiorem  hominem cepta renouatione in fidei iustitiam  respiramus: tamen ne humana ignorantia de resurrectione corporis nichil speraret, etiam ipsum quod propter meritum peccati in presenti seculo dixerat mortuum, in futuro propter meritum iustitie dicit uiuificandum; nec sic ut tantum ex mortuo uiuum fiat, uerum etiam ex mortali immortale.



CAPUT uII.

7. uita corporis speranda, precedente iam uita spiritus. Quanquam itaque uerear ne res manifesta exponendo potius obscuretur, apostolice tamen sententie lumen attende. Si autem Christus, inquit, in uobis est, corpus quidem mortuum est propter peccatum, spiritus autem uita est propter iustitiam. Hoc dictum est, ne ideo putarent homines uel nullum, uel paruum se habere beneficium de gratia Christi, quia necessario morituri sunt corpore. Attendere quippe debent, corpus quidem adhuc peccati meritum gerere, quod conditioni mortis obstrictum est; sed iam spiritum cepisse uiuere propter iustitiam fidei, qui et ipse in homine fuerat quadam morte infidelitatis exstinctus. Non igitur, inquit, parum uobis muneris putetis esse collatum, per id quod Christus in uobis est, quod in corpore propter peccatum mortuo, iam propter iustitiam uester spiritus uiuit; nec ideo de uita quoque ipsius corporis desperetis. Si enim spiritus eius qui suscitauit Christum a mortuis habitat in uobis, qui suscitauit Christum a mortuis, uiuificabit et mortalia corpora uestra per inhabitantem spiritum eius in uobis. Quid adhuc tante luci fumus contentionis offunditur? Clamat Apostolus: Corpus quidem mortuum est in uobis propter peccatum, sed uiuificabuntur etiam mortalia corpora uestra propter iustitiam, propter quam nunc iam spiritus uita est, quod totum perficietur per gratiam Christi, hoc est, per inhabitantem spiritum eius in uobis; et adhuc reclamatur! Dicit etiam quemadmodum fiat ut uita in se mortem mortificando conuertat [1 1Kb] . Ergo, fratres, inquit, debitores sumus non carni, ut secundum carnem uiuamus. Si enim secundum carnem uixeritis, moriemini; si autem spiritu facta carnis mortificaueritis, uiuetis . Quid est aliud, quam hoc: Si secundum mortem uixeritis, totum morietur; si autem secundum uitam uiuendo mortem mortificaueritis [2 1Kb] , totum uiuet?



CAPUT uIII.

8. uerba Pauli quo sensu intelligenda. Item quod ait, Per hominem mors et per hominem resurrectio mortuorum: quid aliud quam de morte corporis intelligi potest; quando ut hoc diceret, de resurrectione corporis loquebatur, eamque instantissima et acerrima intentione suadebat? Quid est ergo quod hic ait ad Corinthios, Per hominem mors, et per hominem resurrectio mortuorum. Sicut enim in Adam omnes moriuntur, sic et in Christo omnes uiuificabuntur : nisi quod ait etiam ad Romanos,  Per unum hominem peccatum intrauit in mundum, et per peccatum mors ? Hanc illi mortem, non corporis, sed anime intelligi uolunt; quasi aliud dictum sit ad Corinthios, Per hominem mors, ubi omnino anime mortem accipere non sinuntur, quia de resurrectione corporis agebatur, que morti corporis est contraria. Ideo etiam sola mors ibi per hominem facta commemorata est, non etiam peccatum; quia non agebatur de iustitia, que contraria est peccato, sed de corporis resurrectione, que contraria est corporis morti.



CAPUT IX.

9. Peccatum propagatione, non imitatione tantum transisse in omnes. Hoc autem apostolicum testimonium in quo ait, Per unum hominem peccatum intrauit in mundum, et per peccatum mors, conari eos quidem in aliam nouam detorquere opinionem, tuis litteris intimasti; sed quidnam illud sit, quod in his uerbis opinentur, tacuisti. Quantum autem ex aliis comperi, hoc ibi sentiunt, quod et mors ista que illic commemorata est, non sit corporis, quam nolunt Adam peccando meruisse, sed anima que in ipso peccato fit [1 1Kb] : et ipsum peccatum non propagatione in alios homines ex primo homine, sed imitatione transisse. Hinc enim etiam in paruulis nolunt credere per Baptismum solui originale peccatum, quod in nascentibus nullum esse omnino contendunt. Sed si Apostolus peccatum illud commemorare uoluisset, quod in hunc mundum, non propagatione, sed imitatione intrauerit [2 1Kb] ; eius principem, non Adam, sed diabolum diceret, de quo scriptum est, Ab initio diabolus peccat . De quo etiam legitur in libro Sapientie, Inuidia autem diaboli mors intrauit in orbem terrarum. Nam quoniam ista mors sic a diabolo uenit in homines, non quod ab illo fuerint propagati, sed quod eum fuerint imitati, continuo subiunxit, Imitantur autem eum qui sunt ex parte ipsius . Proinde Apostolus cum illud peccatum ac mortem commemoraret, que ab uno in omnes propagatione transisset, eum principem posuit, a quo propagatio generis humani sumpsit exordium.

10. Imitantur quidem Adam, quotquot per inobedientiam transgrediuntur mandatum Dei: sed aliud est quod exemplum est uoluntate peccantibus, aliud quod origo est cum peccato nascentibus. Nam et Christum imitantur sancti eius ad sequendam iustitiam. Unde et idem apostolus dicit, Imitatores mei estote, sicut et ego Christi . Sed preter hanc imitationem, gratia eius illuminationem iustificationemque nostram etiam intrinsecus operatur, illo opere de quo idem predicator eius dicit, Neque qui plantat est aliquid, neque qui rigat; sed qui incrementum dat Deus . Hac enim gratia [3 1Kb] baptizatos quoque paruulos suo inserit corpori, qui certe imitari aliquem nondum ualent. Sicut ergo illo in quo omnes uiuificantur, preter quod [4 1Kb] se ad iustitiam  exemplum imitantibus prebuit, dat etiam sui spiritus occultissimam fidelibus gratiam, quam latenter infundit et paruulis: sic et ille in quo omnes moriuntur, preter quod eis qui preceptum Domini uoluntate transgrediuntur, imitationis exemplum est, occulta etiam tabe carnalis concupiscentie sue tabificauit in se omnes de sua stirpe uenientes [1 1Kb] . Hinc omnino, nec aliunde, Apostolus dicit, Per unum hominem peccatum intrauit in mundum, et per peccatum mors; et ita in omnes homines pertransiuit, in quo omnes peccauerunt. Hoc si ego dicerem, resisterent isti, meque non recte dicere, non recte sentire clamarent. Nullam quippe in his uerbis intelligerent sententiam cuiuslibet hominis [2 1Kb] , nisi istam quam in Apostolo intelligere nolunt. Sed quia eius uerba sunt, cuius auctoritati doctrineque succumbunt, nobis obiiciunt intelligendi tarditatem, cum ea que tam perspicue dicta sunt, in nescio quid aliud detorquere conantur. Per unum, inquit, hominem peccatum intrauit in mundum, et per peccatum mors. Hoc propagationis est, non imitationis: nam si imitationis, Per diabolum diceret [3 1Kb] . Quod autem nemo ambigit, istum primum hominem dicit, qui est appellatus Adam. Et ita, inquit, in omnes homines pertransiit.



CAPUT X.

11. Actualis et originalis peccati distinctio. Deinde quod sequitur, In quo omnes peccauerunt, quam circumspecte, quam proprie, quam sine ambiguitate dictum est. Si enim peccatum intellexeris, quod per unum hominem intrauit in mundum, in quo  omnes peccauerunt: certe manifestum est alia esse propria cuique peccata, in quibus hi tantum peccant, quorum peccata sunt; aliud hoc unum, in quo omnes peccauerunt; quando omnes ille unus homo fuerunt. Si autem non peccatum, sed ille unus homo intelligitur, in quo uno homine omnes peccauerunt, quid etiam ista est manifestatione manifestius? Nempe legimus iustificari in Christo qui credunt in eum, propter occultam communicationem et inspirationem gratie spiritualis, qua quisquis heret Domino unus spiritus est, quamuis eum et imitentur sancti eius: legatur mihi tale aliquid de iis, qui sanctos eius imitati sunt, utrum quisquam dictus sit iustificatus in Paulo aut in Petro, aut in quolibet horum, quorum in populo Dei magna excellit auctoritas; nisi quod in Abraham dicimur benedici, sicut ei dictum est: Benedicentur in te omnes gentes : propter Christum qui semen eius est secundum carnem. Quod manifestius dicitur, cum hoc idem ita dicitur: Benedicentur in semine tuo omnes gentes . Dictum autem quemquam diuinis eloquiis, peccasse uel peccare in diabolo, cum eum iniqui et  impii omnes imitentur, nescio utrum quisquam reperiat: quod tamen cum Apostolus de primo homine dixerit, In quo omnes peccauerunt, adhuc de peccati propagine disceptatur, et nescio que nebula imitationis opponitur [1 1Kb] .

12. Attende etiam que sequuntur. Cum enim dixisset, In quo omnes peccauerunt; secutus adiunxit, Usque ad legem enim peccatum in mundo fuit: hoc est, quia nec lex potuit auferre peccatum, que subintrauit ut magis abundaret peccatum; siue naturalis lex, in qua quisque iam ratione utens, incipit peccato originali addere et propria; siue ipsa que scripta per Moysen populo data est. Si enim data esset lex, que posset uiuificare, omnino ex lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus . Peccatum autem non deputabatur, cum lex non esset. Quid est, non deputabatur; nisi, Ignorabatur, et peccatum esse non putabatur? Neque enim ab ipso Domino Deo tanquam non esset habebatur, cum scriptum sit, Quicumque sine lege peccauerunt, sine lege peribunt .



CAPUT XI.

13. Regnum mortis quid apud Apostolum.---Sed regnauit, inquit, mors ab Adam usque ad Moysen: id est, a primo homine usque ad ipsam etiam legem que diuinitus promulgata est, quia nec ipsa potuit regnum mortis auferre. Regnum enim mortis uult intelligi, quando ita dominatur in hominibus reatus peccati, ut eos ad uitam eternam, que uera uita est, uenire non sinat, sed ad secundam etiam, que penaliter eterna est, mortem trahat. Hoc regnum mortis sola in quolibet homine gratia destruit Saluatoris, que operata est etiam in antiquis sanctis, quicumque antequam in carne Christus ueniret, ad eius tamen adiuuantem gratiam, non ad legis litteram, que iubere tantum, non adiuuare poterat, pertinebant. Hoc namque occultabatur in uetere Testamento pro temporum dispensatione iustissima, quod nunc reuelatur in nouo. Ergo in omnibus regnauit mors ab Adam usque ad Moysen, qui Christi gratia non adiuti sunt, ut in eis regnum mortis destrueretur: etiam in eis [2 1Kb] qui non peccauerunt in similitudinem [3 1Kb] preuaricationis Ade; id est, qui nondum sua et propria uoluntate sicut ille peccauerunt, sed ab illo peccatum originale traxerunt: qui est forma futuri; quia in illo constituta est forma condemnationis futuris posteris, qui eius propagine crearentur, ut ex uno omnes in condemnationem nascerentur, ex qua non liberat nisi gratia Saluatoris. Scio quidem plerosque latinos codices sic habere  : Regnauit mors ab Adam usque ad Moysen in eos qui peccauerunt in similitudinem preuaricationis Ade, quod etiam ipsum, qui ita legunt, ad eumdem referunt intellectum; ut in similitudinem preuaricationis Ade peccasse accipiant, qui in illo  peccauerunt, ut ei similes crearentur, sicut ex homine homines, ita ex peccatore peccatores, ex morituro morituri, damnatoque damnati [1 1Kb] . Greci autem codices, unde in latinam linguam interpretatio facta est, aut omnes aut pene omnes, id quod a me primo positum est, habent.

14. Sed non, inquit, sicut delictum, ita et donatio. Si enim ob unius delictum multi mortui sunt, multo magis gratia Dei et donum in gratia unius hominis Iesu Christi in multos abundauit: non, magis multos, id est, multo plures homines, neque enim plures iustificantur quam condemnantur; sed, multo magis abundauit. Adam quippe ex uno delicto suo reos genuit: Christus autem etiam que homines delicta proprie uoluntatis ad originale in quo nati sunt addiderunt, gratia sua soluit atque donauit, quod euidentius in consequentibus dicit.



CAPUT XII.

15. Unum peccatum omnibus commune. uerum illud diligentius intuere, quod ait, ob unius delictum multos mortuos. Cur enim ob unius illius, et non potius ob delicta sua propria, si hoc loco intelligenda est imitatio, non propagatio? Sed attende quod sequitur: Et non sicut per unum peccantem, ita est et donum. Nam iudicium quidem ex uno in condemnationem, gratia autem ex multis delictis in iustificationem. Nunc dicant, ubi locum habeat in his uerbis illa imitatio. Ex uno, inquit, in condemnationem: quo uno, nisi delicto? Hoc enim explanat, cum adiungit, Gratia autem ex multis delictis in iustificationem. Cur ergo iudicium ex uno delicto in condemnationem, gratia uero ex multis delictis in iustificationem? Nonne si nullum est originale delictum, non solum ad iustificationem gratia, sed etiam iudicium ad condemnationem ex multis delictis homines ducit? Neque enim gratia multa delicta donat, et non etiam iudicium multa delicta condemnat. Aut si propterea ex uno delicto in condemnationem ducuntur, quia omnia delicta que condemnantur, ex illius unius imitatione commissa sunt; eadem causa est cur ex uno delicto etiam ad iustificationem duci intelligantur, quia omnia delicta que iustificatis remittuntur, ex illius unius imitatione commissa sunt. Sed hoc uidelicet non intelligebat Apostolus cum dicebat, Iudicium quidem ex uno delicto in condemnationem, gratia uero ex multis delictis in iustificationem? Imo uero nos intelligamus Apostolum, et uideamus ideo dictum iudicium ex uno delicto in condemnationem, quia sufficeret ad condemnationem etiamsi non esset in hominibus nisi originale peccatum. Quamuis enim condemnatio grauior sit eorum, qui originali delicto etiam propria coniunxerunt, et tanto singulis grauior, quanto grauius quis peccauit [2 1Kb] : tamen etiam illud solum quod originaliter tractum est, non tantum a regno Dei separat, quo paruulos sine accepta Christi gratia defunctos intrare non posse ipsi etiam confitentur; uerum et a salute ac uita eterna facit alienos, que nulla esse alia potest preter regnum Dei, quo sola Christi societas introducit.



CAPUT XIII.


16. Quomodo per unum mors et per unum uita. Ac per hoc ab Adam, in quo omnes peccauimus, non omnia nostra peccata, sed tantum originale traduximus [1 1Kb] : a Christo uero, in quo omnes iustificamur [2 1Kb] , non illius tantum originalis, sed etiam ceterorum que ipsi addidimus peccatorum remissionem consequimur. Ideo non sicut per unum peccantem, ita est et donum. Nam iudicium quidem ex uno delicto, si non remittitur, id est, originali, in condemnationem iam potest ducere: gratia uero ex multis delictis remissis, hoc est, non solum originali, uerum etiam omnibus ceteris ad iustificationem perducit.

17. Si enim ob unius delictum mors regnauit per unum, multo magis qui abundantiam gratie et iustitie accipiunt, in uita regnabunt per unum Iesum Christum. Cur ob unius delictum mors regnauit per unum, nisi quia mortis uinculo tenebantur in illo uno in quo omnes peccauerunt, etiamsi propria peccata non adderent? Alioquin non [3 1Kb] ob unius delictum mors per unum regnauit, sed ob delicta multa multorum per unumquemque peccantem. Nam si propterea ceteri ob alterius hominis delictum mortui sunt, quia illum in delinquendo precedentem subsequentes imitati sunt: ille quoque et multo magis ob alterius delictum mortuus est, quem diabolus delinquendo ita precesserat, ut ei delictum etiam ipse suaderet: Adam uero nichil suasit imitatoribus suis; et multi qui eius imitatores dicuntur, eum fuisse et tale aliquid commisisse uel non audierunt, uel omnino non credunt. Quanto ergo rectius, sicut iam dixi, diabolum principem constituisset Apostolus, a quo uno peccatum et mortem per omnes transiisse diceret, si hoc loco non propagationem, sed imitationem dicere uoluisset? Multo enim rationabilius Adam dicitur imitator diaboli, quem suasorem habuit peccati, si potest quisquam imitari etiam illum qui nichil tale suasit, uel omnino quem nescit. Quid est autem, qui [4 1Kb] abundantiam gratie et iustitie accipiunt, nisi quod non ei tantum peccato in quo omnes peccauerunt, sed eis etiam que addiderunt, gratia remissionis datur; eisque hominibus tanta iustitia donatur, ut cum Adam consenserit ad peccatum suadenti, non cedant isti etiam cogenti? Et quid est, multo magis in uita regnabunt, cum mortis regnum multo plures in eternam penam trahat; nisi intelligamus eos ipsos in utroque dici qui transeunt ab Adam ad Christum, id est, a morte ad uitam, quia in uita eterna sine fine regnabunt, magis quam in eis mors temporaliter et cum fine regnauit?

18. Itaque sicut per unius delictum in omnes homines ad condemnationem, ita et per unius iustificationem in omnes homines ad iustificationem uite. Hoc unius delictum, si imitationem attendamus, non erit nisi diaboli. Sed quia manifestum est, de Adam, non de diabolo dici; restat intelligenda, non imitatio, sed propagatio peccati.



CAPUT XIu.

Nemo nisi Christus iustificat. Nam  et quod ait de Christo, per unius iustificationem; magis hoc expressit, quam si per unius iustitiam diceret. Eam quippe iustificationem dicit, qua Christus iustificat impium, quam non imitandam proposuit, sed solus hoc potest. Nam potuit Apostolus recte dicere, Imitatores mei estote, sicut et ego Christi : nunquam autem diceret, Iustificamini a me, sicut et ego sum iustificatus a Christo. Quoniam possunt esse, et sunt, et fuerunt multi iusti homines et imitandi; iustus autem et iustificans nemo, nisi Christus. Unde dicitur, Credenti in eum qui iustificat impium, deputatur fides eius ad iustitiam . Quisquis ergo ausus fuerit dicere, Iustifico te; consequens est ut dicat etiam, Crede in me. Quod nemo sanctorum recte dicere potuit, nisi Sanctus sanctorum: Credite [1 1Kb] in Deum, et in me credite : ut quia ipse iustificat impium, credenti in eum qui iustificat impium, deputetur fides ad iustitiam.



CAPUT Xu.

19. Confirmat ex propagatione peccatum esse, quemadmodum et iustitiam ex regeneratione. Quomodo et omnes per Adam peccatores, et omnes per Christum iusti. Nam si sola imitatio facit peccatores per Adam, cur non etiam per Christum sola imitatio iustos facit? Sicut enim, inquit, per unius delictum in omnes homines ad condemnationem, sic et per unius iustificationem in omnes homines ad iustificationem uite. Proinde isti, unus et unus, non Adam et Christus, sed Adam et Abel constitui debuerunt. Quoniam cum multi nos in huius uite tempore precesserint peccatores, eosque imitati fuerint qui posteriore tempore peccauerunt; ideo tamen uolunt isti, nonnisi Adam dictum, in quo omnes imitatione peccauerint [2 1Kb] , quia primus hominum ipse peccauit. Ac per hoc Abel dici debuit, in quo uno omnes similiter homines imitatione iustificentur, quoniam ipse primus hominum iuste uixit. Aut si propter quemdam articulum temporis ad Noui Testamenti exordium pertinentem, Christus est positus propter imitationem caput iustorum: Iudas eius traditor caput poni debuit peccatorum. Porro si propterea Christus unus est in quo omnes iustificentur, quia non sola eius imitatio iustos facit, sed per spiritum regenerans gratia: propterea et Adam unus est in quo omnes peccauerunt, quia non sola eius imitatio peccatores facit, sed per carnem generans pena. Ob hoc etiam dictum est, omnes et omnes. Neque enim qui generantur per Adam, iidem ipsi omnes per Christum regenerantur: sed hoc recte dictum est, quia sicut nullius carnalis generatio nisi per Adam, sic spiritualis nullius nisi per Christum. Nam si aliqui possent carne generari [3 1Kb] non per Adam, et aliqui generari spiritu non per Christum; non liquide omnes, siue hic, siue ibi dicerentur. Eosdem autem omnes postea multos dicit; possunt quippe in aliqua re omnes esse qui pauci sunt: sed multos habet generatio  carnalis, multos et spiritualis; quamuis non tam multos hec spiritualis, quam illa carnalis. uerumtamen quemadmodum illa omnes habet homines, sic ista omnes iustos homines: quia sicut nemo preter illam homo, sic nemo preter istam iustus homo: et in utraque multi. Sicut enim per inobedientiam unius hominis peccatores constituti sunt multi, ita per obedientiam unius hominis iusti constituentur multi.

20. Lex autem subintrauit, ut abundaret delictum. Hoc ad originale homines addiderunt iam propria uoluntate, non per Adam: sed hoc quoque soluitur sanaturque per Christum; quia ubi abundauit peccatum, superabundauit gratia [1 1Kb] : ut quemadmodum regnauit peccatum in mortem, etiam quod non ex Adam traxerunt homines, sed sua uoluntate addiderunt; sic et gratia regnet per iustitiam in uitam eternam. Non tamen aliqua iustitia preter Christum, sicut aliqua peccata preter Adam. Ideo cum dixisset, quemadmodum regnauit peccatum in mortem; hic non addidit, Per unum, aut, Per Adam: quia supra dixerat etiam de peccato illo, quod subintrante lege abundauit; et hoc utique non est originis, sed iam proprie uoluntatis. Cum autem dixisset, sic et gratia regnet per iustitiam in uitam eternam; addidit, per Iesum Christum Dominum nostrum : quia generante carne illud tantummodo trahitur, quod est originale peccatum  ; regenerante autem spiritu, non solum originalis, sed etiam uoluntariorum fit remissio peccatorum.



CAPUT XuI.

21. Infantes non baptizati lenissime quidem, sed tamen damnantur. Pena peccati Ade gratia corporis amissa. Potest proinde recte dici, paruulos sine Baptismo de corpore exeuntes in damnatione omnium mitissima futuros. Multum autem fallit et fallitur, qui eos in damnatione predicat non futuros, dicente Apostolo, Iudicium ex uno delicto in condemnationem; et paulo post, Per unius delictum in omnes homines ad condemnationem. Quando ergo peccauit Adam non obediens Deo, tunc eius corpus, quamuis esset animale ac mortale, gratiam perdidit, qua eius anime omni ex parte obediebat; tunc ille exstitit bestialis motus pudendus hominibus, quem in sua erubuit nuditate. Tunc etiam morbo quodam ex repentina et pestifera corruptione concepto factum in illis est, ut illa in qua creati sunt stabilitate etatis amissa, per mutabilitates etatum irent in mortem. Quamuis ergo annos multos postea uixerint, illo tamen die mori ceperunt, quo mortis legem, qua in senium ueterascerent, acceperunt. Non enim stat uel temporis puncto, sed sine intermissione labitur, quiquid continua  mutatione sensim currit in finem, non perficientem, sed consumentem. Sic itaque impletum est quod dixerat Deus, Qua die ederitis, morte moriemini . Ex hac igitur inobedientia carnis, ex hac lege peccati et mortis, quisquis carnaliter generatur, regenerari spiritualiter opus habet, ut non solum ad regnum Dei perducatur, uerum etiam a peccati damnatione liberetur. Simul itaque peccato et morti primi hominis obnoxii nascuntur in carne, et simul iustitie uiteque eterne secundi hominis sociati renascuntur in Baptismo: sicut et in Ecclesiastico scriptum est, A muliere initium factum est peccati, et per illam omnes morimur . Siue autem a muliere, siue ab Adam dicatur, utrumque ad primum hominem pertinet: quoniam, sicut nouimus, mulier ex uiro est, et utriusque una caro est. Unde et illud quod scriptum est, Et erunt duo in carne una. Igitur iam non duo, inquit Dominus, sed una caro .



CAPUT XuII.

22. Non esse infantibus personale peccatum tribuendum. Quapropter qui dicunt paruulos ideo baptizari, ut hoc eis remittatur quod in hac uita proprium contraxerunt, non quod ex Adam traduxerunt, non magno molimine refellendi sunt. Quando enim secum ipsi paululum sine certandi studio cogitauerint, quam sit absurdum nec dignum disputatione quod dicunt, continuo sententiam commutabunt. Quod si noluerint, non usque adeo de humanis sensibus desperandum est, ut metuamus ne hoc cuipiam persuadeant. Ipsi quippe ut hoc dicerent, alicuius alterius sententie preiudicio, nisi fallor, impulsi sunt: ac propterea cum remitti baptizato peccata necessario faterentur, nec fateri uellent ex Adam ductum esse peccatum, quod remitti fatebantur infantibus, ipsam infantiam coacti sunt accusare: quasi accusator infantie hoc securior fieret, quo accusatus ei respondere non posset. Sed istos, ut dixi, omittamus; neque enim sermone uel documentis opus est, quibus innocentia probetur infantum, quantum ad eorum pertinet uitam, quam recenti ortu in se ipsis agunt, si eam non agnoscit sensus humanus, nullis adminiculis cuiusquam disputationis adiutus.



CAPUT XuIII.

23. Refellit eos qui baptizari paruulos uolunt non in peccati remissionem, sed ad obtinendum regnum celorum. Sed illi mouent, et aliquid consideratione ac discussione dignum uidentur afferre, qui dicunt paruulos recenti uita editos uisceribus matrum, non propter remittendum peccatum percipere Baptismum, sed ut spiritualem procreationem non habentes [1 1Kb] creentur in Christo, et ipsius regni celorum participes fiant, eodem modo filii [2 1Kb] et heredes Dei, coheredes autem Christi. A quibus tamen cum queritur, utrum non baptizati et non effecti coheredes Christi, regnique celorum participes, habeant saltem beneficium salutis eterne in resurrectione mortuorum, laborant uehementer, nec  exitum inueniunt. Quis enim Christianorum ferat, cum dicitur ad eternam salutem posse quemquam peruenire, si non renascatur in Christo, quod per Baptismum fieri uoluit, eo iam tempore quo tale Sacramentum constituendum fuit regenerandis in spem salutis eterne? Unde dicit Apostolus: Non ex operibus iustitie que nos fecimus, sed secundum suam misericordiam saluos nos fecit per lauacrum regenerationis . Quam tamen salutem in spe dicit esse, cum hic uiuimus, ubi ait: Spe enim salui facti sumus. Spes autem que uidetur non est spes: quod enim uidet quis, quid sperat? Si autem quod non uidemus speramus, per patientiam exspectamus . Sine ista ergo regeneratione saluos in eternum posse paruulos fieri, quis audeat affirmare, tanquam non pro eis mortuus sit Christus? Etenim Christus pro impiis mortuus est . Isti autem qui, ut manifestum est, nichil in sua propria uita impie commiserunt, si nec originaliter ullo impietatis uinculo detinentur, quomodo pro eis mortuus est qui pro impiis mortuus est? Si nulla originalis sunt peccati egritudine sauciati, quomodo ad medicum Christum, hoc est, ad percipiendum Sacramentum salutis eterne, suorum currentium pio timore portantur, et non eis in Ecclesia dicitur, Auferte hinc innocentes istos; non est opus sanis medicus, sed male habentibus: non uenit Christus uocare iustos, sed peccatores? Nunquam dictum est, nunquam dicitur [1 1Kb] , nunquam omnino dicetur in Ecclesia Christi tale commentum.



CAPUT XIX.

24. Infantes ut fideles, ita et penitentes dicuntur. Peccata sola inter Deum et homines separant. Ac ne quis existimet ideo paruulos ad Baptismum afferri oportere, quia sicut peccatores non sunt, ita nec iusti sunt: quomodo ergo quidam meritum huius etatis a Domino laudatum esse commemorant, ubi ait, Sinite paruulos uenire ad me; talium est enim regnum celorum ? Si enim hoc non propter humilitatis similitudinem, quod humilitas paruulos faciat, sed propter puerorum uitam laudabilem dictum est, profecto et iusti sunt. Non enim recte aliter dici potuit, Talium est regnum celorum, cum esse non possit nisi iustorum. Sed forte hoc quidem non congruenter dicitur, quod paruulorum uitam laudauerit Dominus dicens, Talium est regnum celorum: cum uerax sit ille intellectus quod humilitatis similitudinem in parua etate posuerit. uerumtamen forsitan hoc tenendum est quod dixi, propterea paruulos baptizari debere, quia sicut peccatores non sunt, ita nec iusti sunt. Sed cum dictum esset, Non ueni uocare iustos, quasi ei responderetur, Quos ergo uocare uenisti? continuo subiunxit, sed peccatores in penitentiam . Ac per hoc, quomodo si iusti sunt, ita etiamsi peccatores non sunt, non eos uenit uocare, qui dixit, Non ueni uocare iustos, sed peccatores? Et ideo Baptismo eius qui eos non uocat, non tantum frustra, uerum etiam improbe uidentur irruere; quod absit ut sentiamus. uocat eos igitur medicus, qui non est  opus sanis, sed egrotantibus, nec uenit uocare iustos, sed peccatores in penitentiam. Et ideo quia sue uite proprie peccatis nullis adhuc tenentur obnoxii, originalis in eis egritudo sanatur in eius gratia qui saluos facit per lauacrum regenerationis.

25. Dicet aliquis: Quomodo ergo et ipsi uocantur in penitentiam? Numquid tantillos [1 1Kb] potest aliquid penitere? Huic respondetur: Si propterea penitentes dicendi non sunt, quia sensum penitendi non habent [2 1Kb] , nec fideles dicendi sunt, quia similiter sensum credendi nondum habent. Si autem propterea recte fideles uocantur, quoniam fidem per uerba gestantium quodam modo profitentur; cur non prius etiam penitentes habentur, cum per eorumdem uerba gestantium diabolo et huic seculo renuntiare monstrantur? Totum hoc in spe fit ui Sacramenti et diuine gratie, quam Dominus donauit Ecclesie. Ceterum quis ignorat quod baptizatus paruulus, si ad rationales annos ueniens non crediderit, nec se ab illicitis concupiscentiis abstinuerit, nichil ei proderit quod paruus accepit? uerumtamen si percepto Baptismate de hac uita emigrauerit, soluto reatu cui originaliter erat obnoxius, perficietur in illo lumine ueritatis, quod incommutabiliter manens in eternum, iustificatos presentia Creatoris illuminat. Peccata enim sola separant inter homines et Deum, que soluuntur Christi gratia, per quem mediatorem reconciliamur, cum iustificat impium.



CAPUT XX.

26. Ad mensam Domini nemo rite nisi baptizatus accedit. Terrentur autem isti sententia Domini dicentis, Nisi quis natus fuerit denuo, non uidebit regnum Dei. Quod cum exponeret, ait, Nisi quis renatus fuerit ex aqua et Spiritu, non intrabit in regnum celorum . Et propterea conantur paruulis non baptizatis innocentie merito salutem ac uitam eternam tribuere; sed quia baptizati non sunt, eos a regno celorum facere alienos: noua quadam et mirabili presumptione, quasi salus ac eterna uita possit esse preter Christi hereditatem, preter regnum celorum. Habent enim uidelicet quo confugiant, atque ubi delitescant, quia non ait Dominus, Si quis non renatus fuerit ex aqua et Spiritu, non habebit uitam; sed ait, non intrabit in regnum Dei [3 1Kb] . Nam si illud dixisset, nulla hinc dubitatio posset oboriri. Auferatur ergo dubitatio: iam Dominum audiamus, non suspiciones coniecturasque mortalium; Dominum audiamus, inquam, non quidem hoc de Sacramento lauacri [4 1Kb] dicentem, sed de Sacramento sancte [5 1Kb] mense sue, quo nemo rite nisi baptizatus accedit: Nisi manducaueritis carnem meam, et biberitis sanguinem meum, non habebitis uitam in uobis. Quid ultra querimus? Quid ad hoc responderi potest, nisi pertinacia pugnaces neruos aduersus constantiam perspicue ueritatis intendat?

 27. An uero quisquam etiam hoc dicere audebit, quod ad paruulos hec sententia non pertineat, possintque sine participatione corporis huius et sanguinis in se habere uitam  : quia non ait, Qui non manducauerit, sicut de Baptismo, Qui non renatus fuerit; sed ait, Si non manducaueritis, uelut eos alloquens qui audire et intelligere poterant, quod utique non ualent paruuli? Sed qui hoc dicit, non attendit quia nisi omnes ista sententia teneat, ut sine corpore et sanguine Filii hominis uitam habere non possint, frustra etiam etas maior id curat. Potest enim, si non uoluntatem, sed uerba loquentis attendas, eis solis uideri dictum, quibus tunc Dominus loquebatur: quia non ait, Qui non manducauerit; sed, Si non manducaueritis. Et ubi est quod eodem loco de hac ipsa re ait, Panis quem ego dedero, caro mea est pro seculi uita ? Secundum hoc enim etiam ad nos pertinere illud Sacramentum intelligimus, qui tunc nondum fuimus quando ista dicebat; quia [1 1Kb] non possumus dicere ad seculum nos non pertinere, pro cuius uita Christus suam carnem dedit. Quis autem ambigat seculi nomine homines significatos esse, qui nascendo in hoc seculum ueniunt? Nam, sicut alibi ait, Filii seculi huius generant et generantur . Ac per hoc etiam pro paruulorum uita caro data est, que data est pro seculi uita; et si non manducauerint carnem Filii hominis, nec ipsi habebunt uitam.

28. Hinc est etiam illud, Pater diligit Filium, et omnia dedit in manu [2 1Kb] eius. Qui credit in Filium, habet uitam eternam: qui autem incredulus est Filio, non habebit uitam, sed ira Dei manet super eum . In quo igitur horum genere ponemus infantes? in eorum qui credunt in Filium, an in eorum qui sunt increduli Filio? In neutro, ait aliquis; quia cum adhuc credere non possunt, nec increduli deputandi sunt. Non hoc indicat [3 1Kb] ecclesiastica regula, que baptizatos infantes fidelium numero adiungit. Porro si isti qui baptizantur, propter uirtutem celebrationemque tanti Sacramenti, quamuis suo corde atque ore non agant quod ad credendum confitendumque  pertineat, tamen in numero credentium computantur: profecto illi quibus Sacramentum defuerit, in eis habendi sunt qui non credunt Filio; atque ideo si huius inanes gratie de corpore exierint, sequetur eos quod dictum est, Non habebunt uitam [1 1Kb] , sed ira Dei manet super eos. Unde hoc [2 1Kb] , quando eos clarum est peccata propria non habere, si nec originali peccato teneantur obnoxii?



CAPUT XXI.

29. Inscrutabile, cur infantes alii discedant frustrati Baptismo, alii non. Bene autem non ait, ira Dei ueniet super eum; sed, manet super eum. Ab hac quippe ira, qua omnes sub peccato sunt, de qua dicit Apostolus, Fuimus enim et nos aliquando naturaliter filii ire, sicut et ceteri , nulla res liberat, nisi gratia Dei, per Iesum Christum Dominum nostrum. Hec gratia cur ad illum ueniat, ad illum non ueniat, occulta esse causa potest, iniusta non potest. Numquid enim iniquitas apud Deum? Absit . Sed prius sanctarum Scripturarum auctoritatibus colla subdenda sunt, ut ad intellectum per fidem quisque perueniat. Neque enim frustra dictum est: Iudicia tua sicut abyssus multa . Cuius abyssi altitudinem ueluti expauescens, exclamat Apostolus: O altitudo diuitiarum sapientie et scientie Dei! Premiserat quippe sententiam mire profunditatis, dicens: Conclusit enim Deus omnes in incredulitate, ut omnibus misereatur. Cuius profunditatis ueluti horrore percussus: O altitudo, inquit, diuitiarum sapientie et scientie Dei! quam inscrutabilia iudicia eius, et inuestigabiles uie eius! Quis enim cognouit sensum Domini? Aut quis consiliarius illius fuit? Aut quis prior dedit illi, et retribuetur ei [3 1Kb] ? Quoniam ex ipso, et per ipsum, et in ipso sunt omnia; ipsi gloria in secula seculorum. Amen . ualde ergo paruum sensum habemus ad discutiendam iustitiam iudiciorum Dei; ad discutiendam gratiam gratuitam, nullis meritis precedentibus non iniquam, que non tam mouet cum prestatur indignis, quam cum eque indignis aliis denegatur.

30. Nam et hi quibus uidetur iniustum ut paruuli sine gratia Christi de corpore exeuntes, non solum regno Dei, quo et ipsi fatentur nisi per Baptismum renatos intrare non posse; uerum etiam uita eterna et salute priuentur; querentes quomodo iustum sit ut alius ab originali impietate soluatur, alius non soluatur, cum eadem sit utriusque conditio: ipsi respondeant secundum suam sententiam, quomodo identidem iustum sit ut huic prestetur Baptismus, quo intret in regnum Dei, illi non prestetur, cum sit utriusque par causa. Si enim mouet, cur ex his duobus, cum ex equo ambo sint originaliter peccatores, alius ab hoc uinculo soluitur, cui conceditur Baptismus; alius non soluitur, cui talis gratia non conceditur: cur non pariter mouet [4 1Kb] , quod ex duobus originaliter innocentibus, alius accipit Baptismum, quo in regnum Dei possit intrare; alius non accipit, ne ad  regnum Dei possit accedere? Nempe in utraque causa ad illam exclamationem reditur, O altitudo diuitiarum! Ex ipsis deinde baptizatis paruulis, dicatur mihi, cur alius rapitur, ne malitia mutet intellectum eius ; et alius uiuit, impius futurus? Nonne si ambo raperentur, ambo in regnum celorum ingrederentur? Et tamen non est iniquitas apud Deum. Quid? illud quem non moueat, quem non in tanta altitudine exclamare compellat, quod alii paruuli spiritu immundo uexantur, alii nichil tale patiuntur, alii etiam in uteris matrum, sicut Ieremias, sanctificantur ; cum omnes, si est originale peccatum, pariter rei sint; si non est, pariter innocentes sint? Unde ista tanta diuersitas, nisi quia inscrutabilia sunt iudicia eius, et inuestigabiles uie eius?



CAPUT XXII.

31. Refellit eos qui putant animas ob delicta alibi commissa, in corpora meritis suis conuenientia detrudi, in iisque magis minusue affligi. An forte illud iam explosum repudiatumque sentiendum est, quod anime prius in celesti habitatione peccantes, gradatim atque paulatim ad suorum meritorum corpora ueniant, ac pro ante gesta uita magis minusue corporeis pestibus affligantur? Cui opinioni quamuis sancta Scriptura apertissime contradicat, que cum gratiam commendaret, Nondum, inquit, natis, nec qui aliquid egerant [1 1Kb] boni aut mali, ut secundum electionem propositum Dei maneret, non ex operibus, sed ex uocante dictum est quod maior seruiet minori: nec ipsi tamen qui hoc sentiunt, euadunt huius questionis angustias, sed in eis coarctati et herentes similiter, O altitudo! exclamare coguntur. Unde enim fit ut homo ab ineunti pueritia modestior, ingeniosior, temperantior, ex magna parte libidinum uictor, qui oderit auaritiam, luxuriam detestetur, atque ad uirtutes ceteras prouectior aptiorque consurgat, et tamen eo loco sit, ubi ei predicari gratia christiana non possit? Quomodo enim inuocabunt in quem non crediderunt? Aut quomodo credent ei quem non audierunt? Quomodo autem audient sine predicante ? Alius autem tardus ingenio, libidinibus deditus, flagitiis et facinoribus coopertus, ita gubernetur, ut audiat, credat, baptizetur, rapiatur, aut si detentus hic fuerit, laudabiliter hic uiuat? Ubi duo isti tam diuersa merita contraxerunt, non dico, ut iste credat, ille non credat, quod est proprie uoluntatis; sed ut iste audiat quod credat, ille non audiat; hoc enim non est in hominis potestate: ubi, inquam, hec tam diuersa merita contraxerunt? Si in celo egerunt aliquam uitam, ut pro suis actibus propellerentur uel laberentur [2 1Kb] in terras, congruisque sue ante acte uite corporeis receptaculis tenerentur: ille utique melius ante hoc mortale corpus uixisse credendus est, qui eo non multum meruit pregrauari, ut et bonum haberet ingenium, et concupiscentiis  eius mitioribus urgeretur, quas posset facile superare: et tamen eam sibi gratiam predicari non meruit, qua sola posset a secunde mortis pernicie liberari. Ille autem pro meritis deterioribus, sicut putant, grauiori corpori implicitus, et ob hoc cordis obtusi, cum carnis illecebris ardentissima cupidine uinceretur, et per nequissimam uitam peccatis pristinis, quibus ad hoc uenire meruerat, adderet peiora terrena; aut in cruce tamen audiuit, Hodie mecum eris in paradiso ; aut alicui cohesit apostolo, cuius predicatione mutatus, et per lauacrum regenerationis saluus effectus est: ut ubi abundauit peccatum, superabundaret gratia. Quid hinc [1 1Kb] respondeant, omnino non uideo, qui uolentes humanis coniecturis iustitiam Dei defendere, et ignorantes altitudinem gratie, fabulas improbabiles texuerunt.

32. Multa enim dici possunt de miris uocationibus hominum, siue quas legimus, siue quas experti sumus, quibus eorum opinio subuertatur, qui credunt ante ista corpora sua, quasdam proprias uitas gessisse animas hominum, quibus ad hec uenirent, pro diuersitate meritorum diuersa [2 1Kb] hic experture uel bona uel mala. Sed terminandi huius operis cura non sinit in his diutius immorari. Unum tamen, quod inter multa mirabile comperi, non tacebo. Quis non secundum istos, qui ex meritis prioris uite ante hoc corpus in celestibus geste animas terrenis corporibus magis minusue grauari opinantur, affirmet eos ante istam uitam sceleratius immaniusque peccasse, qui mentis lumen sic amittere meruerunt, ut sensu uicino pecoribus nascerentur; non dico tardissimi ingenio, nam hoc de aliis dici solet; sed ita excordes, ut etiam cirrati [3 1Kb] ad mouendum risum exhibeant cordatis delicias fatuitatis, quorum nomen ex greco deriuatum moriones uulgus appellat? Talium tamen quidam fuit ita christianus, ut cum esset omnium iniuriarum suarum mira fatuitate patientissimus, iniuriam tamen Christi nominis uel in se ipso religionis [4 1Kb] qua imbutus erat, sic ferre non posset, ut blasphemantes uidelicet cordatos, a quibus hec ut prouocaretur audiebat, insectari lapidibus non desisteret, nec in ea causa uel dominis parceret. Tales ergo predestinari et creari arbitror, ut qui possunt, intelligant, Dei gratiam et Spiritum qui ubi uult spirat , ob hoc omne ingenii genus in filiis misericordie non preterire, itemque omne ingenii genus in gehenne filiis preterire, ut qui gloriatur in Domino glorietur . Illi autem qui pro meritis uite superioris accipere quasque animas [5 1Kb] diuersa terrena corpora affirmant, quibus alie magis,  alie minus grauentur, et pro eisdem meritis humana ingenia uariari, ut acutiora sint quedam, et alia obtusiora, proque ipsius uite superioris meritis diuinam quoque gratiam liberandis hominibus dispensari; quid de isto poterunt respondere? Quomodo ei tribuent et teterrimam uitam superiorem, ut ex hoc fatuus nasceretur; et tam bene meritam, ut ex hoc in Christi gratia multis acutissimis preferretur?

33. Cedamus igitur et consentiamus auctoritati sancte Scripture, que nescit falli nec fallere: et sicut nondum natos ad discernenda merita eorum aliquid boni uel mali egisse non credimus; ita omnes sub peccato esse, quod per unum hominem intrauit in mundum, et per omnes homines pertransiit, a quo non liberat nisi gratia Dei per Dominum nostrum Iesum Christum, minime dubitemus.



CAPUT XXIII.

Christus etiam infantium saluator et redemptor. Cuius medicinalis aduentus non est opus sanis, sed egrotantibus; quia non uenit uocare iustos, sed peccatores: in cuius regnum non intrabit nisi qui renatus fuerit ex aqua et spiritu, nec preter regnum eius salutem ac uitam possidebit eternam. Quoniam qui non manducauerit carnem eius, et qui incredulus est Filio, non habebit uitam, sed ira Dei manet super eum. Ab hoc peccato, ab hac egritudine, ab hac ira Dei, cuius naturaliter filii sunt, qui etiam si per etatem non habent proprium, trahunt tamen originale peccatum, non liberat nisi Agnus Dei qui tollit peccata mundi [1 1Kb] , nonnisi Medicus qui non uenit propter sanos, sed propter egrotos, nonnisi Saluator, de quo dictum est generi humano, Natus est uobis hodie Saluator : nonnisi Redemptor, cuius sanguine deletur debitum nostrum. Nam quis audeat dicere, non esse Christum infantium saluatorem nec redemptorem? Unde autem saluos facit, si nulla in eis est originalis egritudo peccati? Unde redimit, si non sunt per originem primi hominis uenumdati sub peccato? Nulla igitur ex nostro arbitrio, preter Baptismum Christi, salus eterna promittatur infantibus, quam non promittit Scriptura diuina, humanis omnibus ingeniis preferenda.



CAPUT XXIu.

34. Baptismus salus, Eucaristia uita uocatur a Punicis Christianis. Optime Punici Christiani Baptismum ipsum nichil aliud quam salutem, et sacramentum corporis Christi, nichil aliud quam uitam uocant. Unde, nisi ex antiqua, ut existimo, et apostolica traditione, qua Ecclesie Christi insitum tenent, preter Baptismum et participationem mense Dominice, non solum ad regnum Dei [2 1Kb] , sed nec ad salutem et uitam eternam posse quemquam hominum peruenire? Hoc enim et Scriptura testatur, secundum ea que supra diximus. Nam quid aliud tenent, qui Baptismum nomine salutis appellant, nisi quod dictum est, Saluos nos fecit per lauacrum regenerationis ; et quod Petrus ait, Sic et uos simili forma Baptisma saluos facit ? Quid aliud etiam, qui sacramentum mense Dominice uitam  uocant, nisi quod dictum est, Ego sum panis uiuus, qui de celo descendi; et, Panis quem ego dedero, caro mea est pro seculi uita; et, Si non manducaueritis carnem Filii hominis et sanguinem biberitis, non habebitis uitam in uobis ? Si ergo ut tot et tanta diuina testimonia concinunt, nec salus nec uita eterna sine Baptismo et corpore et sanguine Domini cuiquam speranda est, frustra sine his promittitur paruulis. Porro si a salute ac uita eterna hominem nisi peccata non separant, per hec Sacramenta nonnisi peccati reatus in paruulis soluitur: de quo reatu scriptum est, neminem esse mundum, nec si unius diei fuerit uita eius . Unde est et illud in Psalmis: Ego enim in iniquitatibus conceptus sum, et in peccatis mater mea me in utero aluit . Aut enim ex persona generali ipsius hominis dicitur, aut si proprie de se Dauid hoc dicit, non utique de fornicatione, sed de legitimo connubio natus fuit. Non itaque dubitemus etiam pro infantibus baptizandis sanguinem fusum, qui priusquam funderetur, sic in Sacramento datus est et commendatus, ut diceretur, Hic est sanguis meus, qui pro multis effundetur in remissionem peccatorum . Negant enim illos liberari, qui sub peccato esse nolunt fateri. Nam unde liberantur, si nulla seruitute peccati tenentur obstricti?

35. Ego, inquit, lux in seculum ueni, ut omnis qui crediderit in me, non maneat in tenebris . Hoc dicto quid ostendit, nisi in tenebris esse omnem qui non credit in eum, et credendo efficere ne maneat in tenebris? Has tenebras quid nisi peccata intelligimus? Sed quodlibet aliud intelligantur he tenebre, profecto qui non credit in Christum, manebit in eis: et utique penales sunt, non quasi nocturne ad quietem animantium necessarie.



CAPUT XXu.

Paruulos mox natos illuminari quidam perperam colligebant ex Euangelio. Proinde paruuli, si per Sacramentum quod ad hoc diuinitus institutum est, in credentium numerum non transeant, profecto in his tenebris remanebunt.

36. Quamuis eos nonnulli mox natos illuminari credant, sic intelligentes quod scriptum est, Erat lumen uerum, quod illuminat omnem hominem uenientem in hunc mundum . Quod si ita est, multum mirandum est quomodo illuminati ab unico Filio, quod erat in principio uerbum Deus apud Deum, non admittantur ad regnum Dei, nec sint heredes Dei, coheredes autem Christi. Hoc enim eis nisi per Baptismum non prestari, etiam qui hoc sentiunt, confitentur. Deinde iam illuminati, si ad consequendum regnum Dei nondum sunt idonei; saltem ipsum Baptismum, quo ad hoc idonei fiunt, leti suscipere debuerunt: cui tamen eos uidemus cum magnis fletibus reluctari, eamque ignorantiam in illa etate contemnimus, ut Sacramenta que illis prodesse nouimus, in eis etiam reluctantibus compleamus. Cur enim et Apostolus dicit, Nolite pueri esse mentibus ; si iam lumine illo uero quod uerbum Dei est, eorum mentes illuminate sunt?

 37. Itaque illud quod in Euangelio positum est. Erat lumen uerum, quod illuminat omnem hominem uenientem in hunc mundum, ideo dictum est, quia nullus hominum illuminatur nisi illo lumine ueritatis, quod Deus est: ne quisquam putaret ab eo se illuminari, a quo audit [1 1Kb] ut discat, non dico, si quemquam magnum hominem, sed [2 1Kb] nec si angelum ei contingat habere doctorem. Adhibetur enim sermo ueritatis extrinsecus uocis ministerio corporalis, uerumtamen neque qui plantat est aliquid, neque qui rigat, sed qui incrementum dat Deus . Audit quippe homo dicentem uel hominem uel angelum; sed ut sentiat et cognoscat uerum esse quod dicitur, illo lumine intus mens eius aspergitur, quod eternum manet [3 1Kb] , quod etiam in tenebris lucet. Sed sicut sol iste a cecis, quamuis eos suis radiis quodam modo uestiat, sic ab stultitie tenebris non comprehenditur.

38. Cur autem, cum dixisset, quod illuminat omnem hominem; addiderit, uenientem in hunc mundum; unde hec opinio nata est, quod in exortu corporali ab utero matris recentissimo illuminet mentes nascentium paruulorum: quamuis in greco ita sit positum  , ut possit etiam intelligi lumen ipsum ueniens in hunc mundum: tamen si hominem uenientem in hunc mundum, necesse est accipi, aut simpliciter dictum arbitror, sicut multa in Scripturis reperiuntur, quibus etiam detractis nichil sententie minuatur; aut si propter aliquam distinctionem additum esse credendum est, fortasse hoc dictum est, ad discernendam spiritualem illuminationem ab ista corporali, que siue per celi luminaria, siue quibusque [4 1Kb] ignibus illuminat oculos carnis; ut hominem interiorem dixerit uenientem in hunc mundum, quia exterior corporeus est, sicut hic mundus; tanquam diceret, Illuminat omnem hominem uenientem in corpus, secundum illud quod scriptum est: Sortitus sum animam bonam, et ueni in corpus incoinquinatum . Aut ergo sic dictum est, si distinctionis alicuius gratia dictum est; Illuminat omnem hominem uenientem in hunc mundum; tanquam dictum esset, Illuminat omnem interiorem hominem, quia homo interior cum ueraciter fit sapiens, nonnisi ab illo illuminatur qui [5 1Kb] est lumen uerum: aut si rationem ipsam, qua humana anima rationalis appellatur, que ratio adhuc uelut quieta et quasi sopita, tamen insita et quodam modo inseminata in paruulis latet, illuminationem uoluit appellare, tanquam interioris oculi creationem; non resistendum est, tunc eam fieri; cum anima creatur, et non absurde hoc intelligi, cum homo uenit in mundum. uerumtamen etiam ipse, quamuis iam creatus oculus, necesse est in tenebris maneat, si non credat in eum qui dixit, Ego lux in  seculum ueni, ut omnis qui credit in me non maneat in tenebris. Quod per sacramentum Baptismatis [1 1Kb] in paruulis fieri non dubitat mater Ecclesia, que cor et os [2 1Kb] maternum eis prestat, ut sacris mysteriis imbuantur; quia nondum possunt corde proprio credere ad iustitiam, nec ore proprio confiteri ad salutem . Nec ideo tamen eos quisquam fidelium fideles appellare cunctatur, quod a credendo utique nomen est: quamuis hoc non ipsi, sed alii pro eis inter sacramenta responderint.



CAPUT XXuI.

39. Concludit peccato originis omnes obnoxios. Nimis longum fiet, si ad singula testimonia similiter disputemus. Unde commodius esse arbitror, aceruatim cogere, que occurrere potuerint, uel que sufficere uidebuntur, quibus appareat Dominum Iesum Christum non aliam ob causam in carne uenisse, ac forma serui accepta factum obedientem usque ad mortem crucis , nisi ut hac dispensatione misericordissime gratie omnes, quibus tanquam membris in suo corpore constitutis caput est ad capessondum regnum celorum, uiuificaret, saluos faceret, liberaret, redimeret, illuminaret, qui prius fuissent in peccatorum morte, languoribus, seruitute, captiuitate, tenebris constituti, sub potestate diaboli principis peccatorum: ac sic fieret mediator Dei et hominum, per quem post inimicitias impietatis nostre, illius gratie pace finitas, reconciliaremur Deo in eternam uitam, ab eterna morte que talibus impendebat erepti. Hoc enim cum abundantius apparuerit, consequens erit ut ad istam Christi dispensationem, que per eius humilitatem facta est, pertinere non possint, qui uita, salute, liberatione, redemptione, illuminatione non indigent. Et quoniam ad hanc pertinet Baptismus, quo Christo consepeliuntur, ut incorporentur illi membra eius, hoc est fideles eius: profecto nec Baptismus est necessarius eis qui illo remissionis et reconciliationis beneficio, que fit per mediatorem, non opus habent. Porro quia paruulos baptizandos esse concedunt, qui contra auctoritatem uniuerse Ecclesie, procul dubio per Dominum et Apostolos traditam, uenire non possunt: concedant oportet eos egere illis beneficiis mediatoris, ut abluti [3 1Kb] per Sacramentum caritatemque fidelium, ac sic incorporati Christi corpori, quod est Ecclesia, reconcilientur Deo, ut in illo uiui, ut salui, ut liberati, ut redempti, ut illuminati fiant: unde, nisi a morte, uitiis, reatu, subiectione, tenebris peccatorum? que quoniam nulla in ea etate per suam uitam propriam commiserunt, restat originale peccatum.



CAPUT XXuII.

40. Congerit testimonia Scripturarum. Hec ratiocinatio tunc erit fortior cum ea que promisi testimonia multa congessero. Iam supra posuimus: Non ueni uocare iustos, sed peccatores . Item cum ad Zaccheum esset ingressus: Hodie,  inquit, salus domui huic facta est, quoniam et iste filius est Abrahe. uenit enim Filius hominis querere et saluare quod perierat . Hoc et de oue perdita et relictis nonaginta nouem quesita et inuenta; hoc et de drachma que perierat ex decem . Unde oportebat, ut dicit, predicari in nomine eius penitentiam et remissionem peccatorum in omnes gentes, incipientibus ab Ierusalem . Marcus etiam in fine Euangelii sui Dominum dixisse testatur: Euntes in mundum uniuersum predicate Euangelium omni creature. Qui crediderit et baptizatus fuerit, saluus erit: qui uero non crediderit, condemnabitur . Quis autem nesciat, credere esse infantibus baptizari, non credere autem, non baptizari? Ex Ioannis autem Euangelio quamuis iam nonnulla posuerimus, attende etiam ista. Ioannes Baptista de illo: Ecce Agnus Dei, ecce qui tollit peccata mundi . Et ipse de se ipso: Qui de ouibus meis sunt, uocem meam audiunt; et ego noui illas, et sequuntur me; et ego uitam eternam do illis, et non peribunt in eternum . Quia ergo de ouibus eius non esse incipiunt paruuli, nisi per Baptismum; profecto si hoc non accipiunt, peribunt: uitam enim eternam, quam suis dabit ouibus, non habebunt. Item alio loco: Ego sum uia, ueritas et uita. Nemo uenit ad Patrem nisi per me .

41. Hanc doctrinam suscipientes Apostoli, uide quanta contestatione declarent. Petrus in prima Epistola: Benedictus, inquit, Deus et Pater Domini nostri Iesu Christi, secundum multitudinem misericordie sue, qui regenerauit nos [1 1Kb] in spem uite eterne, per resurrectionem Iesu Christi, in hereditatem immortalem et incontaminatam [2 1Kb] , florentem, seruatam in celis, uobis qui in uirtute [3 1Kb] Dei conseruamini per fidem in salutem paratam palam fieri in tempore nouissimo. Et paulo post: Inueniamini, inquit, in laudem et honorem Iesu Christi, quem ignorabatis; in quem modo non uidentes creditis, quem cum uideritis, exsultabitis gaudio inenarrabili, et honorato gaudio [4 1Kb] , percipientes testamentum fidei, salutem animarum uestrarum . Item alio loco: uos autem, inquit, genus electum, regale sacerdotium, gens sancta, populus in adoptione, ut uirtutes enuntietis eius, qui uos de tenebris uocauit in admirabile lumen suum . Et iterum: Christus, inquit, pro peccatis nostris passus est, iustus pro iniustis, ut nos adducat ad Deum. Item cum commemorasset in arca Ne, octo homines saluos factos: Sic et uos, inquit, simili forma Baptisma saluos facit . Ab hac ergo salute et lumine alieni sunt paruuli, et in perditione ac tenebris remanebunt, nisi per adoptionem populo Dei fuerint sociati, tenentes Christum passum iustum pro iniustis, ut eos adducat ad Deum.

42. Ex Epistola etiam Ioannis hec mihi occurrerunt, que huic questioni necessaria uisa sunt. Quod  si in lumine, inquit, ambulauerimus, sicut et ipse est in lumine, societatem habemus in inuicem, et sanguis Iesu Christi filii eius purgabit nos ab omni delicto . Item alio loco: Si testimonium, inquit, hominum accipimus, testimonium Dei maius est; quia hoc est testimonium Dei, quod maius est [1 1Kb] , quia testificatus est de Filio suo. Qui crediderit in Filium Dei, habet testimonium [2 1Kb] in semetipso. Qui non crediderit Deo, mendacem facit eum; quia non credidit [3 1Kb] in testimonium quod testificatus est de Filio suo. Et hoc est testimonium, quia uitam eternam dedit nobis Deus; et hec uita in Filio eius est. Qui habet Filium, habet uitam: qui non habet Filium, non habet uitam . Non solum igitur regnum celorum, sed nec uitam paruuli habebunt, si Filium non habebunt, quem nisi per Baptismum eius habere non possunt. Item alio loco: In hoc, inquit, manifestatus est Filius Dei, ut soluat opera diaboli . Non ergo pertinebunt paruuli ad gratiam manifestationis Filii Dei, si non in eis soluet [4 1Kb] opera diaboli.

43. Iam nunc attende in hanc rem Pauli apostoli testimonia, tanto utique plura, quanto plures Epistolas scripsit, et quanto diligentius curauit commendare gratiam Dei aduersus eos qui [5 1Kb] operibus gloriabantur, atque ignorantes Dei iustitiam, et suam uolentes constituere, iustitie Dei non erant subiecti . In Epistola ad Romanos: Iustitia, inquit, Dei in omnes qui credunt: non enim est distinctio. Omnes enim peccauerunt, et egent gloria Dei: iustificati gratis per gratiam ipsius, per redemptionem que est in Christo Iesu: quem proposuit Deus propitiatorium [6 1Kb] per fidem in sanguine ipsius, ad ostensionem iustitie eius propter propositum [7 1Kb] precedentium peccatorum in Dei patientia [8 1Kb] , ad ostendendam iustitiam ipsius in hoc tempore, ut sit iustus et iustificans eum qui ex fide est Iesu . Item alio loco: Ei qui operatur, inquit, merces non imputatur secundum gratiam, sed secundum debitum. Ei uero qui non operatur, credit autem in eum qui iustificat impium, deputatur fides eius ad iustitiam. Sicut et Dauid dicit beatitudinem hominis, cui Deus accepto fert iustitiam sine operibus: Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum. Item paulo post: Non est autem scriptum, inquit, propter illum tantum,  quia deputatum est illi [1 1Kb] ; sed et propter nos, quibus deputabitur credentibus in eum qui excitauit Iesum Christum Dominum nostrum a mortuis, qui traditus est propter delicta nostra, et resurrexit propter iustificationem nostram . Et paulo post: Si enim Christus, inquit, cum infirmi essemus adhuc iuxta tempus, pro impiis mortuus est . Et alibi: Scimus, inquit, quia lex spiritualis est; ego autem carnalis sum, uenumdatus sub peccato. Quod enim operor ignoro: non enim quod uolo, hoc ago; sed quod odi, illud facio. Si autem quod nolo hoc facio, consentio legi, quoniam bona [2 1Kb] . Nunc autem non iam ego operor illud, sed id quod in me habitat peccatum. Scio enim quia non habitat in me, id est, in carne mea bonum: nam uelle [3 1Kb] adiacet mihi, perficere autem bonum non inuenio. Non enim quod uolo facio bonum; sed quod nolo malum, hoc ago. Si autem quod nolo, ego hoc facio; iam non ego operor illud, sed quod habitat in me peccatum. Inuenio igitur legem mihi uolenti facere bonum, quoniam mihi malum adiacet. Condelector enim legi Dei secundum interiorem hominem: uideo autem aliam legem in membris meis repugnantem legi mentis mee, et captiuantem me in lege peccati, que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Dicant qui possunt homines nasci non in corpore mortis huius, ut possint etiam dicere, non eis necessariam gratiam Dei per Iesum Christum, qua liberentur de corpore mortis huius. Item paulo post: Quod enim impossibile erat legis [4 1Kb] , in quo infirmabatur per carnem, Deus Filium suum misit in similitudine carnis peccati, et de peccato damnauit peccatum in carne . Dicant qui audent, oportuisse nasci Christum in similitudine carnis peccati, nisi nos nati essemus in carne peccati.

44. Item ad Corinthios: Tradidi enim uobis in primis, inquit, quod et accepi, quia Christus mortuus est pro peccatis nostris secundum Scripturas . Item ad eosdem Corinthios in secunda: Charitas enim Christi compellit nos; iudicantes hoc, quoniam si [5 1Kb] unus pro omnibus mortuus est, ergo omnes mortui sunt. Et pro omnibus mortuus est Christus, ut qui uiuunt, iam non sibi uiuant, sed ei qui pro ipsis mortuus est et resurrexit. Itaque nos amodo neminem nouimus secundum carnem: et si noueramus secundum carnem Christum, sed nunc iam non nouimus. Si qua igitur in Christo noua creatura, uetera transierunt, ecce facta sunt omnia [6 1Kb] noua. Omnia autem ex Deo, qui reconciliauit nos sibi per Christum, et dedit nobis ministerium reconciliationis. Quemadmodum? Quia Deus  erat in Christo mundum reconcilians sibi, non reputans illis delicta eorum, et ponens in nobis uerbum reconciliationis. Pro Christo ergo legatione fungimur, tanquam Deo exhortante per nos: obsecramus pro Christo reconciliari Deo. Eum qui non nouerat peccatum, pro nobis peccatum fecit, ut nos simus iustitia Dei in ipso. Cooperantes autem et rogamus, ne in uacuum gratiam Dei suscipiatis. Dicit enim: Tempore acceptabili exaudiui te, et in die salutis adiuui te. Ecce nunc tempus acceptabile, ecce nunc dies salutis . Ad hanc reconciliationem et salutem si non pertinent paruuli, quis eos querit [1 1Kb] ad Baptismum Christi? Si autem pertinent, inter homines mortuos sunt [2 1Kb] , pro quibus ille mortuus est; nec ab eo reconciliari et saluari possunt, nisi dimissa non reputet delicta eorum.

45. Item ad Galatas: Gratia uobis et pax a Deo Patre, et Domino Iesu Christo, qui dedit semetipsum pro peccatis nostris, ut eximeret nos de presenti seculo maligno . Et alio loco: Lex transgressionis gratia proposita est [3 1Kb] , donec ueniret semen cui promissum est, dispositum per Angelos in manu mediatoris. Mediator autem unius non est: Deus uero unus est. Lex ergo aduersus promissa Dei? Absit. Si enim data esset lex, que posset uiuificare, omnino ex lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus .

46. Ad Ephesios etiam: Et uos cum essetis mortui delictis et peccatis uestris, in quibus aliquando ambulastis secundum seculum mundi huius, secundum principem potestatis eris, spiritus eius qui nunc operatur in filiis diffidentie, in quibus et nos omnes aliquando conuersati sumus in desideriis carnis nostre facientes uoluntatem carnis, et affectionum, et eramus naturaliter filii ire, sicut et ceteri. Deus autem qui diues est in misericordia, propter multam dilectionem qua dilexit nos, et cum essemus mortui peccatis, conuiuificauit nos Christo, cuius gratia sumus salui facti. Et paulo post: Gratia, inquit, salui facti estis per fidem; et hoc non ex uobis, sed Dei donum est: non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis, que preparauit Deus ut in illis ambulemus. Et paulo post: Qui eratis, inquit, illo tempore sine Christo, alienati a societate Isrel, et peregrini testamentorum et promissionis, spem non habentes, et sine Deo in hoc mundo: nunc autem in Christo Iesu, qui aliquando eratis longe, facti [4 1Kb] estis prope in sanguine Christi. Ipse est enim pax nostra, qui fecit utraque unum, et medium parietem macerie soluens inimicitias, in carne sua legem mandatorum decretis euacuans, ut duos conderet in se in unum nouum hominem, faciens pacem, et commutaret utrosque in uno corpore Deo, per crucem interficiens inimicitias in semetipso. Et ueniens euangelizauit pacem  uobis qui eratis longe, et pacem his qui prope, quia per ipsum habemus accessum ambo in uno spiritu ad Patrem . Item alibi: Sicut ueritas est in Iesu, deponere uos secundum priorem conuersationem ueterem hominem, eum qui corrumpitur secundum concupiscentias deceptionis. Renouamini autem spiritu mentis uestre, et induite nouum hominem, eum qui secundum Deum creatus est in iustitia et sanctitate ueritatis. Et alibi: Nolite contristare Spiritum sanctum Dei, in quo signati estis in diem redemptionis .

47. Ad Colossenses etiam ita loquitur: Gratias agentes Patri idoneos facienti nos in partem sortis sanctorum in lumine, qui eripuit nos de potestate tenebrarum et transtulit in regnum Filii caritatis sue, in quo habemus redemptionem in remissione peccatorum . Et alio loco: Et estis, inquit, in illo repleti, qui est caput omnis principatus et potestatis: in quo etiam circumcisi estis circumcisione non manufacta, in exspoliatione corporis carnis, in circumcisione Christi, consepulti ei in Baptismo, in quo et consurrexistis per fidem operationis Dei, qui suscitauit illum a mortuis. Et uos, cum essetis mortui delictis et preputio carnis uestre, conuiuificauit cum illo [1 1Kb] , donans nobis omnia delicta, delens quod aduersus nos erat chirographum decreti, quod erat contrarium nobis, tollens illud de medio, et affigens illud cruci, exuens se carnem, principatus et potestates exemplauit fiducialiter triumphans eos in semetipso .

48. Et ad Timotheum: Humanus, inquit, sermo et omni acceptione dignus, quia Christus iehsu uenit in mundum peccatores saluos facere, quorum primus ego sum. Sed ideo misericordiam consecutus sum, ut in me ostenderet primo Christus iehsu omnem longanimitatem, ad informationem eorum qui credituri sunt illi in uitam eternam . Item dicit: Unus enim Deus, unus et mediator Dei et hominum homo Christus iehsu, qui dedit semetipsum redemptionem pro omnibus . In secunda etiam ad eumdem: Noli ergo, inquit, erubescere testimonium Domini nostri, neque me uinctum eius: sed collabora Euangelio secundum uirtutem Dei saluos nos facientis, et uocantis uocatione sua sancta; non secundum opera nostra, sed secundum suum propositum et gratiam, que data est nobis in Christo Iesu ante secula eterna, manifestata autem nunc per aduentum Domini nostri Iesu Christi, euacuantis quidem mortem, illuminantis autem uitam et incorruptionem per Euangelium .

49. Ad Titum etiam: Exspectantes, inquit, illam beatam spem et manifestationem glorie magni Dei, et saluatoris nostri Iesu Christi, qui dedit semetipsum pro nobis, ut nos redimeret ab omni iniquitate, et mundaret nos sibi populum abundantem, emulatorem bonorum operum . Et alio loco: Cum autem benignitas et humanitas illuxit Saluatoris Dei nostri, non ex operibus iustitie, que nos fecimus, sed secundum suam misericordiam saluos nos fecit per lauacrum regenerationis et renouationis Spiritus sancti, quem  ditissime effudit super nos per Iesum Christum saluatorem nostrum, ut iustificati ipsius gratia heredes efficiamur secundum spem uite eterne .

50. Ad Hebreos quoque Epistola, quanquam nonnullis incerta sit  , tamen quoniam legi quosdam huic nostre de Baptismo paruulorum sententie contraria sentientes, eam quibusdam opinionibus suis testem adhibere uoluisse, magisque me mouet auctoritas Ecclesiarum orientalium, que hanc etiam in canonicis habent, quanta pro nobis testimonia contineat, aduertendum est. In ipso eius exordio legitur: Multis partibus, et multis modis olim Deus locutus est patribus in Prophetis; postremo in his diebus locutus est nobis in Filio, quem constituit heredem uniuersorum, per quem fecit et secula. Qui cum sit splendor glorie et figura substantie eius, gerens quoque omnia uerbo uirtutis sue, purgatione peccatorum a se facta, sedet ad dexteram maiestatis in excelsis . Et post pauca: Si enim qui per Angelos dictus est sermo, factus est firmus, et omnis preuaricatio et inobedientia iustam accepit mercedis retributionem; quomodo nos effugiemus, si tantam neglexerimus salutem? Et alio loco: Propterea ergo quia [1 1Kb] pueri communicauerunt sanguini et carni, et ipse propemodum eorum participauit, ut per mortem euacuaret eum qui potestatem habebat mortis, id est, diabolum, et liberaret eos qui timore mortis per totam uitam rei erant seruitutis. Et paulo post: Unde debuit, inquit, secundum omnia fratribus similis esse, ut misericors fieret, et fidelis princeps sacerdotum eorum, que sunt ad Deum propitiandum pro delictis populi . Et alibi: Teneamus, inquit, confessionem: non enim habemus sacerdotem [2 1Kb] qui non possit compati infirmitatibus nostris; etenim expertus est omnia secundum similitudinem sine peccato . Et alio loco: Intransgressibile, inquit, habet sacerdotium: unde et saluos perficere potest eos qui adueniunt per ipsum ad Deum, semper uiuens ad interpellandum pro ipsis. Talem enim decebat habere nos principem sacerdotum, iustum, sine malitia [3 1Kb] , incontaminatum, separatum a peccatoribus, altiorem a celis factum, non habentem quotidianam necessitatem, sicut principes sacerdotum, primum pro suis peccatis sacrificium offerre, dehinc pro populi: hoc enim semel fecit offerens se . Et alio loco: Non enim in manu fabricata sancta introiuit Christus, que sunt similia uerorum, sed in ipsum celum, apparere ante faciem Dei pro nobis; non ut sepius offerat semetipsum, sicut princeps sacerdotum intrat in sancta, in anno semel cum sanguine alieno. Ceterum oportebat eum sepius pati a mundi constitutione: nunc autem semel in extremitate seculorum ad remissionem peccatorum per sacrificium suum manifestatus est. Et sicut constitutum est hominibus semel tantum mori, et post hoc iudicium: sic et Christus semel oblatus est, ut multorum peccata portaret; secundo sine peccatis apparebit eis, qui eum sustinent, ad salutem .

51. Apocalypsis etiam Ioannis has laudes Christo per canticum nouum testatur offerri: Dignus es accipere librum, et aperire signacula eius; quoniam occisus es, et redemisti nos Deo in sanguine tuo, de omni gente, et lingua, et populo, et natione .

52. Item in Actibus Apostolorum, inceptorem uite Petrus apostolus dixit esse Dominum Iesum, increpans Iudeos quod occidissent eum, ita loquens: uos autem sanctum et iustum inhonorastis, et negastis, et postulastis hominem homicidam uiuere et donari uobis: nam inceptorem uite occidistis . Et alio loco: Hic est lapis reprobatus a uobis edificantibus, qui factus est in caput anguli. Non est enim aliud nomen sub celo datum hominibus, in quo oporteat saluos fieri nos . Et alibi: Deus patrum suscitauit Iesum, quem uos interfecistis suspendentes in ligno. Hunc Deus principem et saluatorem exaltauit gloria sua, dare penitentiam Isrel et remissionem peccatorum in illo . Item alio loco: Huic omnes Prophete testimonium perhibent, remissionem peccatorum accipere per manum illius omnem credentem in eum . Item in eodem libro apostolus Paulus: Notum ergo sit uobis, inquit, uiri fratres, quoniam per hunc uobis remissio peccatorum annuntiatur ab omnibus, quibus non potuistis in lege Moysi iustificari, in hoc omnis credens iustificatur .

53. Hoc tanto aggere testimoniorum, cuius aduersus ueritatem Dei elatio non prematur? Et multa quidem alia reperiri possunt, sed et finiendi huius operis cura non negligenter habenda est. De libris quoque ueteris Testamenti multas contestationes diuinorum eloquiorum adhibere in hanc sententiam superuacaneum putaui, quandoquidem in illis quod occultatur sub uelamento uelut terrenarum promissionum, hoc in Noui Testamenti predicatione reuelatur. Et ipse Dominus Librorum ueterum utilitatem breuiter demonstrauit et definiuit dicens, oportuisse impleri que de illo scripta essent in Lege et Prophetis et Psalmis; et hec ipsa esse, quod oportebat Christum pati, et resurgere a mortuis tertia die, et predicari in nomine eius penitentiam et remissionem peccatorum per omnes gentes, incipientibus ab Ierusalem . Et Petrus dicit, quod paulo ante commemoraui, huic omnes Prophetas testimonium perhibere, remissionem peccatorum accipere per manum eius omnem credentem in eum.

 54. uerumtamen commodius est, etiam ex ipso uetere Testamento testimonia pauca depromere, que uel ad supplementum, uel potius ad cumulum ualere debebunt. Ipse Dominus per prophetam in Psalmo loquens ait: Sanctis qui sunt in terra eius, mirificauit omnes uoluntates meas in illis. Non merita illorum, sed uoluntates meas. Nam illorum quid, nisi quod sequitur? Multiplicate sunt infirmitates eorum: supra quod infirmi erant [1 1Kb] . Ad hoc et lex subintrauit, ut abundaret delictum. Sed quid adiungit? Postea accelerauerunt: multiplicatis infirmitatibus, hoc est, abundante delicto, alacrius medicum quesierunt, ut ubi abundauit peccatum, superabundaret gratia . Denique, Non congregabo, inquit, conuenticula eorum de sanguinibus: quoniam multis sacrificiorum sanguinibus, cum primum in tabernaculum uel in templum congregarentur, conuincebantur potius peccatores, quam mundabantur. Non ergo iam, inquit, de sanguinibus congregabo conuenticula eorum. Unus enim sanguis pro multis datus est, quo ueraciter mundarentur. Denique sequitur, Nec memor ero nominum illorum per labia mea : tanquam innouatorum [2 1Kb] . Nam nomina eorum erant prius, filii carnis, filii seculi, filii ire, filii diaboli, immundi, peccatores, impii: postea uero, filii Dei, homini nouo nomen nouum, canticum nouum cantanti nouum [3 1Kb] , per Testamentum Nouum. Non sint ingrati homines gratie Dei, pusilli cum magnis, a minore usque ad maiorem. Totius Ecclesie uox est: Erraui sicut ouis, perdita . Omnium membrorum Christi uox est: Omnes ut oues errauimus, et ipse traditus est pro peccatis nostris. Qui totus prophetie locus apud Isaiam est, quo per Philippum sibi exposito, spado ille Candacis regine in eum credidit . uide quoties hoc ipsum commendet, et tanquam superbis nescio quibus, uel contentiosis identidem inculcet: Homo, inquit, in plaga, et qui sciat ferre infirmitates; propter quod et auertit se facies eius, iniuriata est, nec magni estimata est. Hic infirmitates nostras portat, et pro nobis in doloribus est; et nos existimauimus illum in doloribus esse, et in plaga, et in pena: ipse autem uulneratus est propter peccata nostra, infirmatus est propter iniquitates nostras. Eruditio pacis nostre super eum, in liuore eius sanati sumus. Omnes ut oues errauimus, et Dominus tradidit illum pro peccatis nostris. Et ipse quoniam male tractatus est, non aperuit os; ut ouis ad immolandum ductus est, et ut agnus ante eum qui se tonderet fuit sine uoce, sic non aperuit os suum. In humilitate sublatum est iudicium eius: generationem eius quis enarrabit? quoniam tolletur de terra uita eius, ab iniquitatibus populi mei ductus est ad mortem. Dabo ergo malos propter sepulturam eius, et diuites propter mortem eius, ob hoc quod iniquitatem  non fecerit, nec dolum ore suo, Dominus uult purgare illum de plaga. Si dederitis uos ob delicta uestra animam uestram, uidebitis semen longe uite [1 1Kb] . Et uult Dominus auferre a doloribus animam eius, ostendere illi lucem, et figurare per sensum, iustificare iustum bene seruientem pluribus, et peccata illorum ipse sustinebit. Propterea ipse hereditabit complures, et fortium partietur spolia, propter quod tradita est anima eius ad mortem, et inter iniquos estimatus est, et ipse peccata multorum sustinuit, et propter iniquitates eorum traditus est . Attende etiam illud eiusdem prophete, quod de se completum, lectoris etiam functus officio in synagoga ipse recitauit: Spiritus Domini super me, propter quod unxit me, euangelizare pauperibus misit me, ut refrigerem qui [2 1Kb] in pressura cordis sunt, predicare captiuis remissionem, et cecis uisum . Omnes ergo agnoscamus, nec ullus exceptus sit eorum, qui uolumus corpori eius herere, per eum in ouile eius intrare, ad uitam et salutem, quam suis promisit, perpetuam peruenire [3 1Kb] : omnes, inquam, agnoscamus eum, qui peccatum non fecit, et peccata nostra pertulit in corpore suo super lignum, ut a peccatis separati cum iustitia uiuamus; cuius cicatricibus sanati sumus, infirmi cum essemus  , tanquam pecora errantia .



CAPUT XXuIII.

55. Colligit omnes egere morte Christi, ut saluentur. Paruuli non baptizati in damnatione erunt cum diabolo. Quomodo omnes per Adam ad condemnationem, et omnes per Christum ad iustificationem. Nemo cum Deo reconciliatur nisi per Christum. Que cum ita sint, neminem unquam eorum qui ad Christum accesserunt per Baptismum, sana fides et sana doctrina putauit exceptum a gratia remissionis peccatorum, nec esse posse alicui preter regnum eius, eternam salutem. Hec enim parata est reuelari in tempore nouissimo , hoc est, in resurrectione mortuorum, pertinentium non ad mortem eternam, que secunda mors appellatur, sed ad uitam eternam, quam promittit non mendax Deus sanctis et fidelibus suis; cuius uite participes omnes non uiuificabuntur nisi in Christo, sicut in Adam omnes moriuntur . Quemadmodum enim omnes omnino pertinentes ad generationem uoluntatis carnis non moriuntur, nisi in Adam in quo omnes peccauerunt: sic ex his omnes omnino pertinentes ad regenerationem uoluntatis spiritus, non uiuificantur nisi in Christo, in quo omnes iustificantur. Quia sicut per unum omnes ad condemnationem, sic per unum omnes ad iustificationem . Nec est ullus ulli medius locus, ut possit esse nisi cum diabolo, qui non est cum Christo. Hinc et ipse Dominus uolens auferre de cordibus male credentium istam nescio quam medietatem, quam conantur  quidam paruulis non baptizatis tribuere, ut quasi merito innocentie sint in uita eterna, sed quia non sunt baptizati, non sint cum Christo in regno eius, definitiuam protulit ad hec ora obstruenda sententiam, ubi ait: Qui mecum non est, aduersum me est . Constitue igitur quemlibet paruulum: si iam cum Christo est, utquid baptizatur? Si autem, quod habet ueritas, ideo baptizatur, ut sit cum Christo, profecto non baptizatus non est cum Christo, et quia non est cum Christo, aduersus Christum est; neque enim eius tam manifestam debemus aut possumus infirmare uel immutare sententiam. Unde igitur aduersus Christum, si non ex peccato [1 1Kb] ? neque enim ex corpore et anima, que utraque Dei creatura est. Porro si ex peccato, quod in illa etate, nisi originale et antiquum? Una est quippe caro peccati, in qua omnes ad damnationem nascuntur; et una est caro in similitudine carnis peccati, per quam omnes a damnatione liberantur. Nec ita dictum est omnes, uelut quicumque nascuntur in carne peccati, iidem ipsi omnes mundari intelligantur per carnem similem carnis peccati; non enim omnium est fides : sed omnes pertinentes ad generationem connubii carnalis, non nascuntur nisi in carne peccati; et omnes pertinentes ad generationem connubii spiritualis, non mundantur nisi per carnem similem carnis peccati: hoc est, illi per Adam ad condemnationem, isti per Christum ad iustificationem. Tanquam si dicamus, uerbi gratia, Una est obstetrix in hac ciuitate, que omnes excipit; et unus est hic litterarum magister, qui omnes docet: neque ibi intelligi possunt omnes, nisi qui nascuntur; neque hic omnes, nisi qui discunt: non tamen omnes qui nascuntur, litteras discunt. Sed cuiuis claret, quod et illic recte dictum est, Omnes excipit, preter cuius manus nemo nascitur; et hic recte dictum est, Omnes docet, preter cuius magisterium nemo discit.

56. Consideratis autem omnibus diuinis testimoniis que commemoraui, siue singillatim de unoquoque disputans, siue aceruatim multa congestans, uel quecumque similia non commemoraui; nichil inuenitur nisi quod uniuersa Ecclesia tenet, que aduersus omnes profanas nouitates uigilare debet, omnem hominem separari a Deo, nisi qui per mediatorem Christum reconciliatur Deo, nec separari quemquam nisi peccatis intercludentibus posse. Non ergo reconciliari nisi peccatorum remissione, per unam gratiam misericordissimi Saluatoris, per unam uictimam uerissimi Sacerdotis: ac sic omnes filios mulieris, que serpenti credidit, ut libidine corrumperetur , non liberari a corpore mortis huius, nisi per Filium uirginis, que angelo credidit, ut sine libidine fetaretur .



CAPUT XXIX.

57. Bonum coniugii quid. Boni et mali usus quatuor differentie. Bonum ergo coniugii non est feruor concupiscentie, sed quidam licitus et honestus illo feruore utendi modus, propagande proli, non explende libidini accommodatus. [uoluntas ista,  non uoluptas illa, nuptialis est [1 1Kb] .] Quod igitur in membris corporis mortis huius inobedienter mouetur, totumque animum in se deiectum conatur attrahere, et neque cum mens uoluerit exsurgit, neque cum mens uoluerit conquiescit, hoc est malum peccati, in quo [2 1Kb] nascitur omnis homo. Cum autem ab illicitis corruptionibus refrenatur, et ad sola generis humani supplementa ordinate propaganda permittitur, hoc est bonum coniugii, per quod ordinata societate nascitur homo. Sed nemo renascitur in Christi corpore, nisi prius nascatur in peccati corpore. Sicut autem bono uti male, malum est; sic malo bene uti, bonum est. Duo igitur hec, bonum et malum, et alia duo, usus bonus et usus malus, sibimet adiuncta quatuor differentias faciunt. Bene utitur bono, continentiam dedicans Deo: male utitur bono, continentiam dedicans idolo. Male utitur malo, concupiscentiam relaxans adulterio: bene utitur malo, concupiscentiam restringens connubio. Sicut ergo melius est bene uti bono, quam bene uti malo, cum sit utrumque bonum: ita qui dat uirginem suam nuptum, bene facit; et qui non dat nuptum, melius facit. De qua questione multo uberius et multo sufficientius in duobus libris, uno de Bono Coniugali, altero de Sancta uirginitate, quantum Dominus dedit, pro mearum uirium exiguitate disserui. Non itaque per nuptiarum bonum defendant concupiscentie malum, qui carnem et sanguinem preuaricatoris aduersus carnem et sanguinem Redemptoris extollunt: non erigantur in superbiam [3 1Kb] erroris alieni, de quorum paruula etate nobis dedit Dominus humilitatis exemplum. Solus sine peccato natus est, quem sine uirili complexu, non concupiscentia carnis, sed obedientia mentis uirgo concepit. Sola nostro uulneri medicinam parere potuit, que non ex peccati uulnere germen pie prolis emisit.



CAPUT XXX.

58. Baptismum ad quid infantibus necessarium uoluerint Pelagiani. Iam nunc scrutemur diligentius, quantum adiuuat Dominus, etiam ipsum Euangelii capitulum ubi ait, Nisi quis renatus fuerit ex aqua et spiritu, non intrabit in regnum Dei. Qua isti sententia nisi mouerentur, omnino paruulos nec baptizandos esse censerent. Sed quia non ait, inquiunt, »Nisi quis renatus fuerit ex aqua et spiritu,« non habebit salutem uel uitam eternam; tantummodo autem dixit, »non intrabit in regnum Dei:« ad hoc paruuli baptizandi sunt, ut sint etiam cum Christo in regno Dei, ubi non erunt si baptizati non fuerint: quamuis et sine Baptismo si paruuli moriantur, salutem uitamque eternam habituri sint, quoniam nullo peccati uinculo obstricti sunt. Hec dicentes, primo nunquam explicant isti, qua iustitia nullum peccatum habens imago Dei separetur a regno Dei. Deinde uideamus utrum Dominus iehsu, unus et solus magister bonus, in hac ipsa euangelica lectione non significauerit et ostenderit nonnisi per remissionem peccatorum fieri, ut ad regnum Dei perueniant baptizati:  quamuis recte intelligentibus sufficere debuerit, quod dictum est, Nisi quis natus fuerit denuo, non potest uidere regnum Dei; et, Nisi quis renatus fuerit ex aqua et spiritu, non potest introire in regnum Dei. Cur enim nascatur denuo, nisi renouandus? unde renouandus, nisi a uetustate? qua uetustate, nisi in qua uetus homo noster simul crucifixus est cum illo, ut euacuetur corpus peccati ? Aut unde imago Dei non intrat in regnum Dei, nisi impedimento prohibente peccati? uerumtamen, ut proposuimus, totam ipsam circumstantiam euangelice lectionis ad rem de qua agitur pertinentem, intente quantum possumus diligenterque uideamus.

59. Erat autem homo, inquit, ex Phariseis Nicodemus nomine, princeps Iudeorum. Hic uenit ad Iesum nocte, et dixit ei: Rabbi, scimus quia a Deo uenisti magister: nemo enim potest hec signa facere que tu facis, nisi fuerit Deus cum eo. Respondit iehsu, et dixit ei: Amen, amen dico tibi, nisi quis natus fuerit denuo, non potest uidere regnum Dei. Dicit ad eum Nicodemus: Quomodo potest homo nasci, cum sit senex? Numquid potest in uterum matris sue iterum introire et nasci? Respondit iehsu: Amen, amen dico tibi, nisi quis renatus fuerit ex aqua et spiritu [1 1Kb] , non potest introire in regnum Dei. Quod natum est de carne, caro est; et quod natum est de spiritu, spiritus est. Non mireris, quia dixi tibi, Oportet uos nasci denuo. Spiritus ubi uult spirat, et uocem eius audis; sed non scis unde ueniat, aut quo uadat. Sic est omnis qui natus est ex spiritu. Respondit Nicodemus, et dixit ei: Quomodo possunt hec fieri? Respondit iehsu, et dixit ei: Tu es magister in Isrel, et hec ignoras? Amen, amen dico tibi, quia quod scimus loquimur, et quod uidimus testamur, et testimonium nostrum non accipitis. Si terrena dixi uobis, et non credidistis [2 1Kb] ; quomodo, si dixero uobis celestia, credetis? Et nemo ascendit in celum, nisi qui de celo descendit, Filius hominis, qui in celo est. Et sicut Moyses exaltauit serpentem in deserto, ita exaltari oportet Filium hominis; ut omnis qui credit in eum non pereat, sed habeat uitam eternam. Sic enim dilexit Deus mundum, ut Filium suum unigenitum daret, ut omnis qui credit in eum non pereat, sed habeat uitam eternam. Non enim misit Deus Filium suum in mundum, ut iudicet mundum; sed ut saluetur mundus per ipsum. Qui credit in eum, non iudicatur: qui autem non credit, iam iudicatus est, quia non credit in nomine unigeniti Filii Dei. Hoc est autem iudicium, quia lux uenit in mundum, et dilexerunt homines magis tenebras, quam lucem: erant enim eorum mala opera. Omnis enim qui male agit, odit lucem, et non uenit ad lucem, ut non arguantur opera eius: qui autem facit ueritatem, uenit ad lucem, ut manifestentur eius opera, quia in Deo sunt facta. Huc usque est ad rem, de qua querimus, pertinens totus sermo ille contextus: deinceps in aliud narrator abscedit .



CAPUT XXXI.


60. Christus caput et corpus. Christus ob persone unitatem et in celo manebat, et in terra deambulabat. Unus Christus quomodo ascendat in celum. Caput et corpus unus Christus. Cum ergo Nicodemus ea que dicebantur non intelligeret, quesiuit a Domino quomodo possent ista fieri. uideamus quid Dominus ad hoc respondeat. Profecto enim si ad interrogata respondere dignabitur, Quomodo possunt ista fieri? hoc dicturus est, quomodo possit fieri regeneratio spiritualis uenientis hominis ex generatione carnali. Notata itaque paululum eius imperitia, qui se ceteris de magisterio preferebat, et omnium talium incredulitate reprehensa, quod testimonium non acciperent ueritatis; addidit etiam, se illis terrena dixisse, nec eos credidisse, querens uel admirans quomodo essent celestia credituri. Sequitur tamen et respondet, quod alii credent [1 1Kb] , si illi non credunt, ad illud quod interrogatus est, quomodo possint ista fieri: Nemo, inquit, ascendit in celum, nisi qui de celo descendit, Filius hominis, qui est in celo. Sic, inquit, fiet generatio spiritualis, ut sint celestes homines ex terrenis; quod adipisci non poterunt, nisi membra mea efficiantur, ut ipse ascendat qui descendit; quia nemo ascendit, nisi qui descendit. Nisi ergo in unitatem Christi omnes mutandi leuandique [2 1Kb] concurrant, ut Christus qui descendit ipse ascendat, non aliud deputans corpus suum, id est, Ecclesiam suam, quam se ipsum; quia de Christo et Ecclesia uerius intelligitur, Erunt duo in carne una ; de qua re ipse dixit, Itaque iam non duo, sed una caro : ascendere omnino non poterunt; quia nemo ascendit in celum, nisi qui de celo descendit, Filius hominis, qui est in celo. Quamuis enim in terra factus sit filius hominis, diuinitatem tamen suam qua in celo manens descendit ad terram, non indignam censuit nomine filii hominis, sicut carnem suam dignatus est nomine filii Dei, ne quasi duo Christi ista [3 1Kb] accipiantur  , unus Deus, et alter homo: sed unus atque idem Deus et homo; Deus, quia in principio erat uerbum, et uerbum erat apud Deum, et Deus erat uerbum; homo, quia uerbum caro factum est, et habitauit in nobis . Ac per hoc per distantiam diuinitatis et infirmitatis filius Dei manebat in celo, filius hominis ambulabat in terra: per unitatem uero persone, qua utraque substantia unus Christus est, et filius Dei ambulabat in terra, et idem ipse filius hominis manebat in celo. Fit ergo credibiliorum fides [4 1Kb] ex incredibilioribus creditis. Si enim diuina substantia longe distantior atque incomparabili diuersitate sublimior, potuit propter nos ita suscipere humanam substantiam, ut una persona fieret, ac sic filius hominis qui erat in terra per carnis infirmitatem, idem ipse esset in celo per participatam carni diuinitatem: quanto credibilius alii homines  sancti et fideles eius fiunt cum homine Christo unus Christus, ut omnibus per eius hanc gratiam societatemque ascendentibus, ipse unus Christus ascendat in celum, qui de celo descendit? Sic et Apostolus ait: Sicut in uno corpore multa membra habemus, omnia autem membra corporis cum sint multa, unum est corpus; ita et Christus . Non dixit, Ita et Christi, id est, corpus Christi, uel membra Christi: sed, ita et Christus; unum Christum appellans caput et corpus.



CAPUT XXXII.

61. Serpens in deserto exaltatus Christum in cruce pendentem figurauit. Paruuli etiam ipsi serpentis morsu uenenati. Magna hec miraque dignatio, que quoniam fieri non potest nisi per remissionem peccatorum, sequitur, et dicit: Et sicut Moyses exaltauit serpentem in deserto, ita exaltari oportet Filium hominis; ut omnis qui crediderit in eum non pereat, sed habeat uitam eternam. Quid tunc in deserto factum sit, nouimus: serpentum morsibus multi moriebantur; tunc populus peccata sua confitens, per Moysen deprecatus est Dominum, ut hoc ab eis uirus auferret: ac sic Moyses ex precepto Domini exaltauit in deserto eneum serpentem; admonuitque populum, ut illum exaltatum quisquis a serpente morderetur attenderet: hoc facientes continuo sanabantur . Quid est exaltatus serpens, nisi mors Christi, eo significandi modo, quo per efficientem id quod efficitur significatur? A serpente quippe mors uenit, qui peccatum, quo mori mereretur, homini persuasit. Dominus autem in carnem suam non peccatum transtulit, tanquam uenenum serpentis: sed tamen transtulit mortem; ut esset in similitudine carnis peccati pena sine culpa, unde in carne peccati et culpa solueretur et pena. Sicut ergo tunc, qui conspiciebat exaltatum serpentem, et a ueneno sanabatur, et a morte liberabatur: sic nunc, qui conformatur similitudini mortis Christi per fidem baptismumque eius, et a peccato per iustificationem, et a morte per resurrectionem liberatur. Hoc est enim quod ait, ut omnis qui credit in eum non pereat, sed habeat uitam eternam. Quid igitur opus est, ut Christi morti per Baptismum conformetur paruulus, si morsu serpentis non est omnino uenenatus?



CAPUT XXXIII.

62. Nemo potest reconciliari Deo, nisi per Christum. Deinde sic consequenter dicit: Deus sic dilexit mundum, ut Filium suum unigenitum daret; ut omnis qui credit in eum, non pereat, sed habeat uitam eternam. Periturus erat ergo paruulus nec habiturus uitam eternam, si per sacramentum Baptismi non crederet in [1 1Kb] unigenitum Dei Filium, dum interim sic uenit ut non iudicet mundum, sed ut saluetur mundus per ipsum: presertim quia sequitur, et dicit, Qui credit in eum, non iudicatur: qui autem non credit, iam iudicatus est; quia non credidit in nomine unigeniti Filii Dei. Ubi ergo paruulos ponimus baptizatos, nisi inter fideles, sicut uniuerse ubique Ecclesie clamat auctoritas? Ergo inter eos qui crediderunt; hoc enim eis acquiritur per uirtutem Sacramenti et offerentium  responsionem: ac per hoc eos qui baptizati non sunt, inter eos qui non crediderunt. Porro si illi qui baptizati sunt, non iudicantur; isti quia carent Baptismo, iudicantur. Quod uero adiungit, Hoc est autem iudicium, quia lux uenit in mundum, et dilexerunt homines tenebras magis quam lucem: unde, Lux uenit in mundum, nisi de suo dicit aduentu, sine cuius aduentus sacramento quomodo paruuli esse dicuntur in luce? Aut quomodo non et hoc in dilectione tenebrarum habent, qui quemadmodum ipsi non credunt, sic nec baptizandos suos paruulos arbitrantur, quando eis mortem corporis timent? In Deo autem dicit facta opera eius, qui uenit ad lucem; quia intelligit iustificationem suam non ad sua merita, sed ad Dei gratiam pertinere. Deus est enim, inquit Apostolus, qui operatur in uobis [1 1Kb] et uelle et operari, pro bona uoluntate . Hoc modo ergo fit omnium ex carnali generatione ad Christum uenientium regeneratio spiritualis. Ipse hoc aperuit, ipse monstrauit, cum ab eo quereretur quomodo possent ista fieri; nemini humanam argumentationem in hac causa liberam fecit: non alienentur [2 1Kb] paruuli a gratia remissionis peccatorum. Non aliter transitur ad Christum; nemo aliter potest Deo reconciliari et ad Deum uenire, nisi per Christum.



CAPUT XXXIu.

63. Baptismi forma, seu ritus. Exorcismus. Duplex de paruulis error. Quid de ipsa forma sacramenti loquar? uellem aliquis istorum, qui contraria sapiunt, mihi baptizandum paruulum afferret. Quid in illo agit exorcismus meus, si in familia diaboli non tenetur? Ipse certe mihi fuerat responsurus pro eodem paruulo quem gestaret, quia pro se ille respondere non posset. Quomodo ergo dicturus erat eum renuntiare diabolo, cuius in eo nichil esset? Quomodo conuerti ad Deum, a quo non esset auersus? credere inter cetera [3 1Kb] remissionem peccatorum, que illi nulla tribueretur? Ego quidem si contra hec eum sentire existimarem, nec ad Sacramenta cum paruulo intrare permitterem: ipse autem in hoc qua fronte ad homines, qua mente ad Deum se ferret, ignoro; nec uolo aliquid grauius dicere. Falsam igitur uel fallacem tradi paruulis Baptismatis formam in qua sonaret atque agi uideretur [4 1Kb] , et tamen nulla fieret remissio peccatorum, uiderunt aliqui eorum nichil exsecrabilius ac detestabilius dici posse atque sentiri. Proinde quod attinet ad Baptismum paruulorum, ut eis sit necessarius, redemptione ipsis etiam opus esse concedunt, sicut cuiusdam eorum libello breuissimo continetur: qui tamen ibi remissionem alicuius peccati apertius exprimere noluit. Sicut autem mihi ipse litteris intimasti, fatentur iam, ut dicis, etiam in paruulis per Baptismum remissionem fieri peccatorum. Nec mirum: non enim redemptio alio modo posset intelligi. Non tamen originaliter,  inquiunt, sed in uita iam propria, posteaquam nati sunt, peccatum habere ceperunt.

64. Quamobrem uides quantum iam distet inter eos, contra quos in hoc opere diu iam multumque disserui, quorum etiam unius legi librum ea continentem, que ut potui refutaui. Inter istos ergo, ut dicere ceperam, qui omnino paruulos ab omni peccato et originali et proprio puros et liberos esse defendunt, et istos qui eos iam natos propria putant contraxisse peccata, a quibus eos credunt per Baptismum oportere purgari, quantum intersit uides. Proinde isti posteriores intuendo Scripturas, et auctoritatem totius Ecclesie, et formam ipsius Sacramenti, bene uiderunt per Baptismum in paruulis peccatorum fieri remissionem: sed originale esse [1 1Kb] , quidquid illud in eis est, uel nolunt dicere, uel non possunt. Illi autem priores in ipsa natura humana, que ab omnibus ut consideretur in promptu est, bene uiderunt, quod facile fuit, etatem illam in sua iam uita propria nichil peccati potuisse contrahere: sed ne peccatum originale fateantur, nullum esse omnino peccatum in paruulis dicunt. In his ergo que singula uera dicunt [2 1Kb] , prius inter se ipsi consentiant, et consequenter fiet ut a nobis nulla ex parte dissentiant. Nam si paruulis baptizatis remissionem fieri peccatorum concedant illi istis; paruulos autem, ut ipsa natura in tacitis infantibus clamat, sue uite proprie [3 1Kb] nullum adhuc contraxisse peccatum concedant isti illis [4 1Kb] : concedent utrique nobis, nullum nisi originale restare, quod per Baptismum soluatur in paruulis.



CAPUT XXXu.

65. In paruulis non esse peccatum proprie uite. An uero et hoc queritur [5 1Kb] , et de hoc disputaturi et tempus ad hoc impensuri sumus, ut probemus atque doceamus quomodo per propriam uoluntatem, sine qua nullum uite proprie potest esse peccatum, nichil mali commiserint infantes, qui propter hoc uocantur ab omnibus innocentes? Nonne tanta infirmitas animi et corporis, tanta rerum ignorantia, tam nulla omnino precepti capacitas, nullus uel naturalis uel conscripte legis sensus aut motus, nullus in alterutram partem rationis usus, hoc multo testatiore silentio quam sermo noster proclamat atque indicat? ualeat aliquid ad se ipsam persuadendam ipsa euidentia: nam nusquam sic non inuenio quod dicam, quam ubi res de qua dicitur, manifestior est quam omne quod dicitur.

66. uellem tamen, quisquis hoc sapit, diceret, quod peccatum uiderit uel putarit infantis recentis ab utero, cui redimendo fatetur iam Baptismum necessarium, quid mali in hac propria sua uita per animum proprium corpusue commiserit. Si forte quod plorat tedioque est maioribus: mirum si hoc iniquitati, non  infelicitati potius deputandum est. An quod ab ipso fletu nulla sua ratione, nulla cuiusquam prohibitione compescitur? At hoc ignorantie est, in qua profundissima iacet, qua etiam matrem, cum post exiguum tempus ualuerit, percutit iratus, et sepe ipsas eius mammas, quas dum esurit, exsugit [1 1Kb] . Hec non modo feruntur, uerum etiam diliguntur in paruulis, et hoc quo affectu, nisi carnali, quo etiam risus iocusque delectat, acutorum quoque hominum ipsa quasi absurditate conditus: qui si eo modo sentiretur, ut dicitur, non iam illi tanquam faceti, sed tanquam fatui riderentur? Ipsos quoque fatuos [2 1Kb] uidemus, quos uulgo moriones uocant, ad cordatorum delicias adhiberi, et in mancipiorum estimatione pretiosiores esse cordatis. Tantum ualet carnalis affectus etiam minime fatuorum in delectatione alieni mali. Nam cum homini iucunda sit aliena fatuitas, nec ipse tamen talis esse uoluisset; et si suum paruulum filium, a quo garriente talia pater letus exspectat et prouocat, talem presciret futurum esse cum creuerit, nullo modo dubitaret miserabilius lugendum esse quam mortuum. Sed dum spes subest incrementorum, et ingenii lumen accessurum creditur etatis accessu, ut fit conuicia paruulorum etiam in parentes, non solum iniuriosa non sint, uerum etiam grata atque iucunda sint. Quod quidem prudentium nemo probauerit, ut a dictis uel factis huiusmodi non tantum [3 1Kb] non prohibeantur, cum prohiberi iam possunt, uerum in hec etiam concitentur studio ridendi et uanitate maiorum. Nam plerumque illa etas iam patrem matremque agnoscens, neutri eorum audet maledicere, nisi ab altero eorum, aut ab utroque uel permissa uel iussa. uerum hec eorum sunt paruulorum, qui iam in uerba prorumpunt, et animi sui motus qualibuscumque lingue [4 1Kb] promptare iam possunt. Illam potius recentium natorum profundissimam ignorantiam uideamus, ex qua ad istam non permansuram balbutientem fatuitatem, tanquam ad scientiam locutionemque tendentes, proficiendo uenerunt.



CAPUT XXXuI.

67. De infantium ignorantia, et unde sit. Illas, inquam, consideremus tenebras mentis utique rationalis, in quibus et Deum prorsus ignorant, cuius Sacramentis etiam cum baptizantur obsistunt: in has quero unde et quando submersi sint. Itane uero eas hic contraxerunt, et in hac uita sua iam propria per nimiam negligentiam obliti sunt Deum, prudentes uero et religiosi uixerunt uel in uteris matrum? Dicant ista qui ausi fuerint, audiant qui uoluerint, credant qui potuerint: ego autem puto, quod omnes quorum mentes non obnubilat defendende sue sententie peruicacia, hec sentire non possunt. An nullum est ignorantie malum, et ideo  nec purgandum? Et quid agit [1 1Kb] illa uox, Delicta iuuentutis et ignorantie mee ne memineris ? Etsi enim damnabiliora peccata sunt, que ab scientibus committuntur: tamen si ignorantie peccata nulla essent, hoc non legeremus quod commemoraui, Delicta iuuentutis et ignorantie mee ne memineris. In illas igitur ignorantie densissimas tenebras, ubi anima infantis recentis ab utero, utique anima hominis, utique anima rationalis, non solum indocta, uerum etiam indocilis iacet, quare, aut quando, aut unde contrusa est? Si natura est [2 1Kb] hominis sic incipere, et non iam uitiosa est ista natura; cur non talis creatus est Adam? Cur ille capax precepti, et ualens uxori et omnibus animalibus nomina imponere? Nam et de illa dixit, Hec uocabitur mulier; et, Quodcumque uocauit Adam animam uiuam, hoc est nomen eius . Iste autem nesciens ubi sit, quid sit, a quo creatus, a quibus genitus sit, iam reus delicti, nondum capax precepti, tam profunda ignorantie caligine inuolutus et pressus, ut neque tanquam de somno excitari possit, ut hec saltem demonstrata cognoscat; sed exspectetur tempus, quo hanc nescio quam uelut ebrietatem, non per unam noctem, sicut quelibet grauissima solet, sed per aliquot menses atque annos paulatim digerat: quod donec fiat, tam multa que in maioribus punimus, toleramus in paruulis, ut numerari omnino non possint: hoc tam magnum ignorantie atque infirmitatis malum, si in hac uita iam nati paruuli contraxerunt [3 1Kb] , ubi, quando, quomodo magna aliqua impietate commissa repente tantis tenebris inuoluti sunt?



CAPUT XXXuII.

68. Si Adam non talis est creatus quales nascimur, cur Christus expers peccati infans natus est et imbecillis. Dicet aliquis: Si hec natura pura non est, sed uitiose primordia, quia talis non est creatus Adam; cur Christus longe excellentior, et certe sine ullo peccato natus ex uirgine, in hac tamen infirmitate atque etate procreatus apparuit? Huic propositioni respondemus: Adam propterea non talem creatum, quia nullius parentis precedente peccato, non [4 1Kb] est creatus in carne peccati. Nos ideo tales, quia illius precedente peccato, nati sumus in carne peccati. Christus ideo talis, quia ut de peccato condemnaret peccatum, natus est in similitudine carnis peccati . Non enim hic agitur de Adam, quod pertinet ad corporis quantitatem, quia non paruulus factus est, sed perfecta mole membrorum: potest enim dici, etiam pecora sic creata, nec tamen eorum peccato factum esse, ut ex eis pulli paruuli nascerentur; quod quale sit nunc non querimus: sed agitur de illius mentis quadam ualentia usuque rationis, quo preceptum Dei legemque mandati et docilis Adam caperet, et facile posset  custodire, si uellet. Nunc autem homo sic nascitur, ut omnino non possit, propter horrendam ignorantiam atque infirmitatem, non carnis, sed mentis; cum omnes fateamur in paruulo non alterius, sed eiusdem substantie cuius in primo homine fuit, hoc est, rationalem animam degere. Quanquam etiam ipsa tanta carnis infirmitas, nescio quid, quantum arbitror, penale demonstrat. Mouet enim, si primi illi homines non peccassent, utrum tales essent filios habituri, qui nec lingua, nec manibus, nec pedibus uterentur. Nam propter uteri capacitatem fortasse necesse fuerit paruulos nasci. Quamuis, cum exigua sit pars corporis costa, non tamen propter hoc Deus paruulam uiro coniugem fecit, quam edificauit in mulierem: unde et eius filios poterat omnipotentia Creatoris mox editos grandes protinus facere.



CAPUT XXXuIII.

69. Ignorantia et infirmitas infantis. Sed ut hoc omittam, poterat certe, quod multis etiam pecoribus prestitit, quorum pulli quamuis sint paruuli, neque accedentibus corporis incrementis etiam mente proficiant, quoniam rationalem animam non habent, tamen etiam minutissimi et currunt, et matres agnoscunt, nec sugendis uberibus cura et ope admouentur aliena, sed ea ipsi in maternis corporibus loco abdito posita mirabili facilitate nouerunt. Contra homini nato nec ad incessum pedes idonei, nec manus saltem ad scalpendum habiles, et nisi ope nutrientis admotis labris [1 1Kb] papille uberis ingerantur, nec ubi sint sentiunt, et iuxta se iacentibus mammis magis possint esurientes flere, quam sugere. Proinde infirmitati mentis congruit hec omnino infirmitas corporis: nec fuisset caro Christi in similitudine carnis peccati, nisi caro esset ista peccati, cuius pondere rationalis anima sic grauatur; siue et ipsa ex parentibus tracta sit, siue ibidem creata, siue desuper inspirata, quod nunc querere differo.



CAPUT XXXIX.

70. Quatenus euacuetur peccatum per Baptismum in paruulis, similiter et in adultis, et quid inde consequatur utilitatis. In paruulis certe gratia Dei, per Baptismum eius qui uenit in similitudine carnis peccati, id agitur, ut euacuetur caro peccati. Euacuatur autem, non ut in ipsa uiuente carne concupiscentia conspersa et innata repente absumatur, et non sit; sed ne obsit mortuo, que inerat nato. Nam si post Baptismum uixerit, atque ad etatem capacem precepti peruenire potuerit, ibi habet cum qua pugnet, eamque adiuuante Deo superet, si non in uacuum gratiam eius susceperit, si reprobatus esse noluerit. Nam nec grandibus hoc prestatur in Baptismo, nisi forte miraculo ineffabili omnipotentissimi Creatoris, ut lex peccati, que inest in membris repugnans legi mentis, prorsus [2 1Kb] penitus exstinguatur, et non sit: sed ut quidquid mali ab homine factum, dictum, cogitatum est, cum eidem concupiscentie subiecta mente seruiret, totum aboleatur, ac uelut factum non fuerit, habeatur; ipsa uero soluto reatus uinculo, quo per illam [3 1Kb] diabolus animam retinebat,  et interclusione destructa, qua hominem a suo Creatore separabat, maneat in certamine, quo corpus nostrum castigamus et seruituti subiicimus , uel ad usus licitos et necessarios relaxanda, uel continentia cohibenda. Sed quoniam diuino Spiritu, qui multo melius quam nos omnia generis humani nouit uel preterita, uel presentia, uel futura, talis uita humana precognita atque predicta est, ut non iustificetur in conspectu Dei omnis uiuens  ; fit ut per ignorantiam uel infirmitatem non exsertis aduersus eam totis uiribus uoluntatis, eidem ad illicita etiam nonnulla cedamus, tanto magis et crebrius quanto deteriores, tanto minus et rarius quanto meliores sumus. Sed quoniam de hac questione in qua queritur, utrum possit, uel utrum sit, fuerit, futurusue sit homo sine peccato in hac uita, excepto illo qui dixit, Ecce uenit princeps mundi, et in me nichil inueniet , aliquanto diligentius disserendum est; iste sit huius uoluminis modus, ut illud ab alio queramus exordio.



LIBER SECUNDUS.

Disputat Augustinus contra eos qui dicunt, quod in hac uita sint, fuerint, et futuri sint homines nullum habentes omnino peccatum: qua de re propositis quatuor questionibus docet primo, hominem in hac uita sine peccato esse posse per Dei gratiam et liberum ipsius arbitrium. Postea probat non esse tamen quemquam in hac uita degentem sine ullo prorsus peccato. Tertio, ideo non esse, quia nemo est qui tantum uelit, quantum res exigit, dum uel latet quod iustum est, uel facere non delectat. Quarto loco, nullum prorsus, excepto uno Mediatore Christo, uel esse, uel fuisse, uel futurum esse hominem ab omni peccato immunem.



CAPUT PRIMUM.

1. Quid hactenus peractum, quidue hoc libro tractandum. De Baptismo paruulorum, Marcelline carissime, quod non solum eis ad regnum Dei, uerum etiam ad salutem uitamque eternam adipiscendam detur, quam sine Dei regno, et sine Christi saluatoris societate, in quam nos suo sanguine redemit, habere nullus potest, priore libro satis, ut arbitror, disputauimus. In hoc autem, uiuatne aliquis in hoc seculo, uel uixerit, uicturusue sit sine ullo omnino peccato, excepto uno Mediatore Dei et hominum homine Christo Iesu, qui dedit semetipsum redemptionem pro omnibus , quanta ipse donat diligentia uel facultate, disserendum enodandumque suscepi: cui disputationi si se identidem aliqua necessitate uel opportunitate inseruerit questio de Baptismo uel peccato paruulorum, mirandum non erit, nec defugiendum ut eis locis ad omnia que responsionem nostram flagitant, sicut ualemus respondeamus.



CAPUT II.

2. Libero arbitrio quidam nimium tribuunt. Ignorantia et infirmitas. Huius autem questionis solutio de hominis uita sine ulla subreptione uel preoccupatione peccati, propter quotidianas etiam nostras orationes maxime necessaria est. Sunt enim quidam tantum presumentes de libero humane uoluntatis arbitrio, ut ad non peccandum nec adiuuandos nos diuinitus opinentur, semel ipsi nature nostre concesso libere uoluntatis arbitrio. Unde fit consequens ut nec orare debeamus ne intremus in tentationem, hoc est, ne tentatione uincamur, uel cum fallit et preoccupat nescientes, uel cum premit atque urget infirmos. Quam sit autem noxium, et saluti nostre, que in Christo est, perniciosum atque contrarium, ipsique religioni qua imbuti sumus, et pietati qua Deum colimus, quam uehementer aduersum, ut pro tali accipiendo beneficio Dominum non rogemus, atque in ipsa oratione dominica, Ne nos inferas in tentationem , frustra positum  existimemus, uerbis explicare non possumus.



CAPUT III.

3. Quomodo Deus nichil precipit impossibile. Opera misericordie remedia sunt ad abolenda peccata. Acute autem sibi uidentur dicere, quasi nostrum hoc ullus ignoret, quod »si nolumus, non peccamus; nec preciperet Deus homini, quod esset humane impossibile uoluntati.« Sed hoc non uident, quod ad nonnulla superanda, uel que male cupiuntur, uel que male metuuntur, magnis aliquando et totis uiribus opus est uoluntatis, quas nos non perfecte in omnibus adhibituros preuidit, qui per prophetam ueridice dici uoluit, Non iustificabitur in conspectu tuo omnis uiuens . Tales itaque nos futuros Dominus preuidens, quedam salubria remedia contra reatum et uincula peccatorum etiam post Baptismum dare ac ualere dignatus est, opera scilicet misericordie, cum ait, Dimittite, et dimittetur uobis; date, et dabitur uobis . Quis enim cum aliqua spe adipiscende salutis eterne de hac uita emigraret, manente illa sententia, quod quicumque totam legem seruauerit, offendat autem in uno, factus est omnium reus; nisi post paululum sequeretur, Sic loquimini, et sic facite, tanquam per legem libertatis incipientes iudicari. Iudicium enim sine misericordia illi qui non facit misericordiam. Superexaltat autem misericordia iudicio ?



CAPUT Iu.

4. Concupiscentia quatenus in nobis. Baptizatis non ipsa concupiscentia, sed solus in eam consensus nocet. Concupiscentia igitur tanquam lex peccati manens in membris corporis mortis huius, cum paruulis nascitur, in paruulis baptizatis a reatu soluitur, ad agonem relinquitur, ante agonem mortuos nulla damnatione persequitur: paruulos non baptizatos reos innectit, et tanquam ire filios, etiamsi paruuli moriantur, ad condemnationem trahit. In grandibus autem baptizatis, in quibus iam ratione utentibus quidquid eidem concupiscentie mens ad peccandum consentit, proprie uoluntatis est; deletis peccatis omnibus, soluto  etiam reatu, quo uinctos originaliter detinebat, ad agonem interim manet, non sibi ad illicita consentientibus nichil omnino nocitura, donec absorbeatur mors in uictoriam , et pace perfecta nichil quod uincatur existat. Consentientes autem sibi ad illicita reos tenet, et nisi per medicinam penitentie et opera misericordie per celestem sacerdotem pro nobis interpellantem sanentur, ad secundam mortem damnationemque [1 1Kb] perducit. Propter hoc et Dominus orare nos docens, inter cetera monuit ut dicamus, Dimitte nobis debita nostra, sicut et nos dimittimus debitoribus nostris; et ne nos inferas in tentationem, sed libera nos a malo . Manet enim malum in carne nostra, non natura in qua diuinitus creatus est homo, sed uitio quo uoluntate prolapsus est, ubi amissis uiribus, non ea qua uulneratus est, uoluntatis facilitate sanatur. De hoc malo dicit Apostolus: Scio quoniam non habitat in carne mea bonum . Cui malo non obedire [2 1Kb] precipit, cum dicit: Non ergo regnet peccatum in uestro mortali corpore ad obediendum desideriis eius . Si ergo his desideriis concupiscentie carnis illicita uoluntatis inclinatione consensimus, ad hoc sanandum dicimus, Dimitte nobis debita nostra: adhibentes remedium ex opere misericordie, in eo quod addimus, sicut et nos dimittimus debitoribus nostris. Ut autem non ei consentiamus, deprecamur adiutorium dicentes, Et ne nos inferas in tentationem: [uel, sicut nonnulli codices habent, ne nos inducas in tentationem [3 1Kb] .] Non quod ipse Deus tali tentatione aliquem tentet; Nam Deus intentator malorum est, ipse autem neminem tentat : sed ut si forte tentari ceperimus a concupiscentia nostra, adiutorio eius non deseramur, ut in eo possimus uincere, ne abstrahamur illecti. Deinde addimus quod perficietur in fine, cum absorbebitur mortale a uita : Sed libera nos a malo. Tunc enim nulla erit talis concupiscentia, cum qua certare, et cui non consentire iubeamur. Sic ergo totum hoc in tribus beneficiis positum breuiter peti potest: Ignosce nobis ea in quibus sumus abstracti a concupiscentia, adiuua ne abstrahamur a concupiscentia, aufer a nobis concupiscentiam.



CAPUT u.

5. uoluntas hominis eget ope Dei. Ad peccandum namque non adiuuamur a Deo: iusta autem agere uel iustitie preceptum omni ex parte implere non possumus, nisi adiuuemur a Deo. Sicut enim corporis oculus non adiuuatur a luce, ut ab eadem luce clausus auersusue discedat; ut autem uideat adiuuatur ab ea, neque hoc omnino nisi illa adiuuerit, potest: ita Deus, qui lux est hominis interioris, adiuuat nostre mentis obtutum, ut non secundum nostram, sed secundum eius iustitiam boni aliquid operemur. Si autem ab illo auertimur, nostrum est; et tunc secundum carnem sapimus, tunc concupiscentie carnis ad illicita consentimus. Conuersos ergo Deus  adiuuat, auersos deserit. Sed etiam ut conuertamur, ipse adiuuat: quod certe oculis corporis lux ista non prestat. Cum ergo nobis iubet dicens, Conuertimini ad me, et conuertar ad uos ; nosque illi dicimus, Conuerte nos, Deus sanitatum nostrarum ; et, Deus uirtutum, conuerte nos : quid aliud dicimus, quam, Da quod iubes? Cum iubet dicendo, Intelligite ergo, qui insipientes estis in populo ; et nos illi dicimus, Da mihi intellectum, ut discam mandata tua : quid aliud dicimus, quam, Da quod iubes? Cum iubet dicendo, Post concupiscentias tuas non eas ; nosque dicimus, Scimus quia nemo potest esse continens, nisi Deus det : quid aliud dicimus, quam, Da quod iubes? Cum iubet dicendo, Facite iustitiam [1 1Kb] ; nosque dicimus, Doce me iustificationes tuas : quid aliud dicimus, quam, Da quod iubes? Item cum dicit, Beati qui esuriunt et sitiunt iustitiam, quoniam ipsi saturabuntur : a quo debemus petere cibum potumque iustitie, nisi ab illo qui esurientibus eam et sitientibus promittit eius saturitatem?

6. Repellamus itaque ab auribus et mentibus nostris eos qui dicunt, accepto semel libere uoluntatis arbitrio, nec orare nos debere, ut Deus nos adiuuet, ne peccemus. Talibus enim tenebris nec phariseus ille cecabatur, qui quamuis in hoc erraret, quod sibi addendum ad iustitiam nichil putabat, seque arbitrabatur eius plenitudine saturatum; Deo tamen gratias agebat, quod non esset sicut ceteri homines, iniusti, raptores, adulteri, sicut ille publicanus; quod bis in sabbato ieiunaret, quod omnium que possidebat, decimas daret. Nihil sibi addi ad iustitiam iam petebat: sed tamen ex iis que habebat, gratias Deo agendo, ab illo se accepisse omnia fatebatur: et tamen improbatus est, et quia ueluti saturatus nichil de alimentis iustitie iam rogabat accipere, et quod eam publicano esurienti ac sitienti se uelut insultans preferre gestiebat . Quid ergo illis fiet, qui etsi fateantur se non habere, uel non plenam habere iustitiam; tamen a se ipsis habendam, non a suo Creatore, ubi horreum eius et fons eius est, deprecandam esse presumunt? Nec ideo tamen solis de hac re uotis agendum est, ut non subinferatur adnitendo [2 1Kb] etiam nostre efficacia uoluntatis. Adiutor enim noster Deus dicitur , nec adiuuari potest, nisi qui etiam aliquid sponte conatur. Quia non sicut in lapidibus insensatis, aut sicut in eis in quorum natura rationem uoluntatemque non condidit,  salutem nostram Deus operatur in nobis. Cur autem illum adiuuet, illum non adiuuet; illum tantum, illum autem non tantum [1 1Kb] ; istum illo, illum isto modo; penes ipsum est et equitatis tam secrete ratio, et excellentia potestatis.



CAPUT uI.

7. Quatuor de iustitie perfectione questiones. Prima questio, an homo sine peccato possit esse in hac uita. Nam qui dicunt esse posse [2 1Kb] in hac uita hominem sine peccato, non est eis continuo incauta temeritate obsistendum. Si enim esse posse negauerimus, et hominis libero arbitrio, qui hoc uolendo appetit, et Dei uirtuti uel misericordie, qui hoc adiuuando efficit, derogabimus. Sed alia questio est, utrum esse possit; alia, utrum sit; alia, si non est cum possit esse, cur non sit; alia utrum qui omnino nunquam ullum peccatum habuerit, non solum quisquam sit, uerum etiam potuerit aliquando esse uel possit. In hac quadripartita propositione questionum si a me queratur, utrum homo sine peccato possit esse in hac uita; confitebor posse per Dei gratiam et liberum eius arbitrium: ipsum quoque liberum arbitrium ad Dei gratiam, hoc est, ad Dei dona pertinere non ambigens, nec tantum ut sit, uerum etiam ut bonum sit, id est, ad facienda mandata Domini conuertatur; atque ita Dei gratia non solum ostendat quid faciendum sit, sed adiuuet etiam ut possit fieri quod ostenderit, Quid enim habemus quod non accepimus ? Unde et Ieremias dicit: Scio, Domine, quia non est in homine uia eius, nec uiri est ut ambulet et dirigat gressus suos . Hinc et in Psalmis cum quidam dixisset Deo, Tu precepisti mandata tua custodiri nimis; continuo non de se presumpsit, sed optauit ut faceret: Utinam, inquit, dirigantur uie mee ad custodiendas iustificationes tuas: tunc non confundar, dum inspicio in omnia mandata tua. Quis autem optat quod in potestate sic habet, ut ad faciendum nullo indigeat adiumento? A quo autem id optet, quia non a fortuna, uel a fato, uel a quolibet alio preter Deum, in consequentibus satis ostendens: Itinera mea, inquit, dirige secundum uerbum tuum, et non dominetur [3 1Kb] mihi omnis iniquitas . Ab huius exsecrande dominationis [4 1Kb] seruitute liberantur, quibus Dominus iehsu [eum recipientibus [5 1Kb] ], dedit potestatem filios Dei fieri . Ab ista horrenda dominatione liberandi fuerant, quibus dicit, Si uos Filius liberauerit, tunc uere liberi eritis . His atque huiusmodi aliis innumerabilibus testimoniis dubitare non possum, nec Deum aliquid impossibile homini precepisse, nec Deo ad opitulandum et adiuuandum, quo fiat quod iubet, impossibile aliquid esse. Ac per hoc potest homo, si uelit, esse sine peccato, adiutus a Deo.



CAPUT uII.

8. Secunda questio, an sit aliquis homo sine peccato in hac uita. Si autem quod secundo  loco posueram, queratur utrum sit, esse non credo. Magis enim credo Scripture dicenti, Ne intres in iudicium cum seruo tuo, quoniam non iustificabitur in conspectu tuo omnis uiuens . Et ideo misericordia Dei opus est, que superexaltat iudicio, que illi non erit qui non facit misericordiam . Et quod propheta cum diceret, Dixi, Pronuntiabo aduersus me delictum meum Domino, et tu dimisisti impietatem cordis mei; continuo subiunxit, Pro hac orabit ad te omnis sanctus in tempore opportuno . Non ergo omnis peccator, sed omnis sanctus: uox enim sanctorum est, Si dixerimus quia peccatum non habemus, nos ipsos decipimus, et ueritas in nobis non est . Unde in eiusdem apostoli Apocalypsi, illa centum quadraginta et quatuor millia sanctorum, qui se cum mulieribus non coinquinauerunt, uirgines enim permanserunt; et non est inuentum in ore eorum mendacium, quia irreprehensibiles sunt   ; profecto ideo irreprehensibiles sunt, quia se ipsos ueraciter reprehenderunt: et ideo non est inuentum in ore eorum mendacium, quia si dicerent se peccatum non habere, se ipsos deciperent, et ueritas in eis non esset; et utique mendacium esset, ubi ueritas non esset: quoniam iustus cum in sermonis exordio accusator sui est , non utique mentitur.

9. Ac per hoc in eo quod scriptum est, Qui natus est ex Deo, non peccat, et non potest peccare, quia semen eius in ipso manet ; et si quid aliud eo modo dictum est, multum falluntur minus considerando Scripturas. Non enim aduertunt, eo quosque fieri filios Dei, quo esse incipiunt in nouitate spiritus; et renouari in interiorem hominem [1 1Kb] secundum imaginem eius qui creauit eos . Non enim ex qua hora quisque baptizatur, omnis uetus infirmitas eius absumitur: sed renouatio incipit a remissione omnium peccatorum, et in quantum quisque spiritualia sapit, qui iam sapit [2 1Kb] . Cetera uero in spe facta sunt, donec etiam in re fiant, usque ad ipsius corporis renouationem in meliorem statum immortalitatis et incorruptionis, qua induemur in resurrectione mortuorum. Nam et ipsam Dominus regenerationem uocat, non utique talem qualis fit per Baptismum, sed in qua etiam in corpore perficietur quod nunc spiritu inchoatur. In regeneratione, inquit, cum sederit Filius hominis in sede maiestatis sue, sedebitis et uos super duodecim sedes, iudicantes duodecim tribus Isrel . Nam in Baptismo quamuis tota et plena fiat remissio peccatorum, tamen si continuo tota et plena etiam hominis [3 1Kb] in eternam nouitatem mutatio fieret, non dico et in corpore, quod certe manifestum est adhuc in ueterem corruptionem atque in mortem tendere, in fine postea renouandum, quando uere tota nouitas erit: sed excepto corpore, si in ipso animo qui est homo interior, perfecta in  Baptismo nouitas fieret, non diceret Apostolus, Et si exterior homo noster corrumpitur, sed interior renouatur de die in diem . Profecto enim qui de die in diem adhuc renouatur, nondum totus est renouatus [1 1Kb] : et in quantum nondum est renouatus, in tantum adhuc in uetustate est. Proinde ex hoc quod adhuc in uetustate sunt, quamuis iam baptizati, ex hoc etiam adhuc sunt filii seculi. Ex hoc autem quod in nouitate sunt [2 1Kb] , hoc est, ex plena et perfecta remissione peccatorum, et quantumcumque illud est quod spiritualiter sapiunt, eique congruos mores agunt, filii Dei sunt. Intrinsecus enim exuimus ueterem hominem, et induimus nouum: quoniam ibi deponimus mendacium, et loquimur ueritatem, et cetera quibus Apostolus explicat quid sit exui ueterem hominem, et indui nouum, qui secundum Deum creatus est in iustitia et sanctitate ueritatis . Et hoc ut faciant, iam baptizatos fidelesque adhortatur: quod adhuc monendi non essent, si hoc in Baptismo iam perfecte factum esset: et tamen factum est, sicut et salui facti sumus. Saluos enim nos fecit per lauacrum regenerationis . Sed alio loco dicit, quemadmodum hoc factum est. Non solum, inquit, sed etiam nos ipsi primitias habentes spiritus et ipsi in nobismetipsis ingemiscimus, adoptionem exspectantes, redemptionem corporis nostri. Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus .



CAPUT uIII.

10. Perfectio quando. Adoptio ergo plena filiorum in redemptione fiet etiam corporis nostri. Primitias itaque spiritus nunc habemus, unde iam filii Dei reipsa facti sumus: in ceteris uero spe sicut salui, sicut innouati, ita et filii Dei; re autem ipsa quia nondum salui, ideo nondum plene innouati, nondum etiam filii Dei, sed filii seculi. Proficimus ergo in renouationem iustamque uitam per quod filii Dei sumus, et per hoc peccare omnino non possumus, donec totum in hoc transmutetur, etiam illud quod [3 1Kb] adhuc filii seculi sumus: per hoc enim et peccare adhuc possumus. Ita fit ut et qui natus est ex Deo, non peccet; et si dixerimus quia peccatum non habemus, nos ipsos decipiamus, et ueritas non sit in nobis. Consumetur ergo quod filii carnis et seculi sumus, et perficietur quod filii Dei et spiritu renouati sumus. Unde idem Ioannes, Dilectissimi, inquit, nunc [4 1Kb] filii Dei sumus, et nondum apparuit quid erimus. Quid est hoc, sumus et erimus; nisi quia sumus in spe, erimus in re? Nam sequitur, et dicit, Scimus quia cum apparuerit, similes ei erimus, quoniam uidebimus eum sicuti est . Nunc ergo et ei similes esse iam cepimus, primitias habentes spiritus; et adhuc dissimiles sumus, per reliquias uetustatis. Proinde in quantum similes, in tantum regenerante spiritu filii  Dei: in quantum autem dissimiles, in tantum filii carnis et seculi. Illinc ergo peccare non possumus: hinc uero si dixerimus quia peccatum non habemus, nos ipsos decipimus: donec totum transeat in adoptionem, et non sit peccator, et queras locum eius, et non inuenias .



CAPUT IX.

11. Obiectio Pelagianorum, Quare iustus non gignat iustum. Frustra itaque nonnulli etiam illud argumentantur, ut dicant [1 1Kb] , Si peccator genuit peccatorem, ut paruulo eius reatus originalis peccati in Baptismi acceptione soluatur; etiam iustus iustum gignere debuit. Quasi ex hoc quisque carnaliter gignat quod iustus est, et non ex hoc [2 1Kb] quod in membris eius concupiscentialiter mouetur, et ad usum propagandi lex peccati mentis lege conuertitur. Ex hoc ergo gignit quod adhuc uetustum trahit inter filios seculi, non ex hoc quod in nouitatem promouit inter filios Dei. Filii enim seculi huius generant et generantur . Inde et quod nascitur tale est, quia et quod nascitur de carne, caro est . Iusti autem non sunt nisi filii Dei. In quantum autem sunt filii Dei, carne non gignunt; quia spiritu [3 1Kb] et ipsi, non carne nati sunt. Sed ex hoc carne gignunt, quicumque eorum gignunt, ex quo nondum in nouitatem perfectam totas uetustatis reliquias commutarunt. Unde quisquis filius de hac parte nascitur uetusta et infirma, necesse est ut etiam ipse uetustus sit et infirmus: idcirco oportet ut etiam ipse in aliam generationem per remissionem peccati spiritu renouetur. Quod si in eo non fit, nichil ei proderit pater iustus; spiritu enim iustus est, quo eum non genuit: si autem fit, nichil ei oberit etiam pater iniustus: iste enim gratia spirituali in spem nouitatis eterne transitum fecit; ille autem mente carnali totus in uetustate permansit.



CAPUT X.

12. Conciliat Scripturas. Non igitur contrarium testimonium est, Qui natus est ex Deo, non peccat, ei testimonio quo iam natis ex Deo dicitur, Si dixerimus quia peccatum non habemus, nos ipsos decipimus, et ueritas in nobis non est. Quamdiu enim homo quamuis totus spe [4 1Kb] iam, et iam in re ex parte regeneratione spirituali [5 1Kb] renouatus, adhuc tamen portat corpus quod corrumpitur et aggrauat animam; quid quo pertineat, et quid unde dicatur, etiam in uno homine distinguendum est. Nam, ut ego arbitror, non facile cuiquam Scriptura Dei tam magnum iustitie perhibet testimonium, quam tribus famulis eius, Ne, Daniel, et Iob, quos Ezechiel propheta dicit ab imminente quadam iracundia Dei solos posse liberari : in tribus utique illis uiris tria quedam hominum liberanda genera prefigurans; in Ne, quantum arbitror, iustos plebium prepositos propter arce tanquam Ecclesie gubernationem [6 1Kb] ; in  Daniele, iustos continentes; in Iob, iustos coniugatos [1 1Kb] : et si quis est forte alius intellectus, de quo nunc non est necesse disquirere. uerumtamen quanta isti iustitia preeminuerint, et hoc prophetico, et aliis diuinis testimoniis satis apparet. Nec ideo quisquam sobrius dixerit ebrietatem non esse peccatum, que tamen subrepsit tanto uiro: nam Ne, sicut legimus, fuit aliquando ebrius , quamuis absit ut fuerit ebriosus.

13. Daniel uero post orationem quam fudit Deo, de se ipse dicit: Cum orarem, et confiterer peccata mea, et peccata populi mei Domino Deo meo . Propterea, nisi fallor, per supra memoratum Ezechielem cuidam superbissimo dicitur, Numquid tu sapientior quam Daniel ? Neque hic dici potest, quod quidam contra orationem dominicam argumentantur: Quia etsi orabant eam, inquiunt, sancti et perfecti iam Apostoli, nullum omnino habentes peccatum; non tamen pro se ipsis, sed pro imperfectis et adhuc peccatoribus dicebant, »Dimitte nobis debita nostra, sicut et nos dimittimus debitoribus nostris« . Ut per hoc, inquiunt, quod dicerent »nostra,« in uno esse corpore demonstrarent, et illos adhuc habentes peccata, et se ipsos qui iam carebant omni ex parte peccato. In Daniele certe hoc non potest dici, qui, ut credo, tanquam propheta preuidens hanc aliquando presumptionem futuram, cum in oratione sepe dixisset, peccauimus; non ita nobis exposuit, cur hoc dixerit, ut ab illo audiremus, Cum orarem, et confiterer peccata [2 1Kb] populi mei Domino Deo meo; nec adhuc distinctione confusa, ut esset incertum, propter unius corporis societatem si diceret, Cum peccata nostra confiterer Domino Deo meo: sed omnino tam distincte, tanquam de ipsa distinctione satagens, eamque maxime uehementerque commendans, peccata, inquit, mea et peccata populi. Quis huic euidentie contradicit, nisi quem plus delectat defensare quod sentit, quam quid sentiendum sit inuenire?

14. Iob autem post tam magnum de illo iustitie testimonium Dei, quid dicat ipse uideamus. In ueritate, inquit, scio quia ita est. Quemadmodum enim iustus erit homo ante Dominum? Si autem uelit contendere cum eo, non poterit obedire ei. Et paulo post: Quis, inquit, iudicio eius aduersabitur? Quod si fuero iustus, os meum impie loquetur. Iterum paulo post: Scio, inquit, quia impunitum me non dimittit. Quia sum impius, quare non sum mortuus? Quod si purificatus niue, et mundatus fuero mundis manibus, sufficienter in sordibus me tinxisti . Item in alio suo sermone: Quia conscripsisti, inquit, aduersus me mala, et induisti me iuuentutis mee peccata, et posuisti pedem meum in prohibitione, seruasti omnia opera mea, et in radices pedum meorum inspexisti, qui ueterascunt sicut uter, uel sicut uestimentum a tinea comestum. Homo enim natus ex muliere parui est temporis, et plenus  iracundia, et sicut flos cum floruit et decidit, discessit sicut umbra, non manet. Nonne et huius curam fecisti uenire in iudicium tuum? Quis enim erit mundus a sordibus? Nemo, nec si unius diei fuerit uita eius. Et paulo post: Dinumerasti, inquit, omnes necessitudines meas, et nichil te latuit de peccatis meis: signasti peccata mea in folliculo, et annotasti si quid inuitus commisi . Ecce et Iob confitetur peccata sua, et in ueritate se dicit scire quia non est iustus quisquam ante Dominum. Et ideo iste hoc in ueritate scit, quia si nos dixerimus non habere peccatum, ipsa ueritas in nobis non est. Proinde secundum modum conuersationis humane, perhibet ei Deus tam magnum iustitie testimonium: ipse autem se metiens ex regula illa iustitie, quam sicut potest conspicit apud Deum, in ueritate scit quia ita est. Et adiungit, Quemadmodum enim iustus erit homo ante Dominum? Si enim uelit contendere cum eo, non poterit obedire ei: id est, si iudicandus ostendere uoluerit, non in se inueniri posse quod damnet, non poterit obedire ei [1 1Kb] : amittit enim etiam illam obedientiam, qua obedire possit precipienti confitenda esse peccata. Unde quosdam increpat, dicens: Quid uultis mecum iudicio contendere ? Quod ille precauens: Ne intres, inquit, in iudicium cum seruo tuo, quoniam non iustificabitur in conspectu tuo omnis uiuens. Ideo etiam dicit Iob, Quis enim iudicio eius aduersabitur? Quod si fuero iustus; os meum impie loquetur: hoc est enim, Si me iustum dixero contra iudicium eius, ubi perfecta illa iustitie regula me conuincit iniustum, profecto impie loquetur os meum, quia contra Dei ueritatem loquetur.

15. Fragilitatem quoque ipsam, uel potius damnationem carnalis generationis ostendens ex originalis transgressione peccati, cum de peccatis suis ageret, uelut eorum causas reddens, dixit hominem natum ex muliere parui esse temporis, et plenum iracundia: qua iracundia, nisi qua sunt omnes, sicut dicit Apostolus, naturaliter, hoc est, originaliter ire filii ? quoniam filii sunt concupiscentie carnis et seculi. Ad ipsam iram pertinere etiam mortem hominis consequenter ostendens. Cum enim dixisset, parui est temporis, et plenus iracundia; addidit etiam, Et sicut flos cum floruit et decidit, discessit sicut umbra, non manet. Cum autem subiungit, Nonne et huius curam fecisti uenire in iudicium tuum? Quis enim erit mundus a sordibus? Nemo, nec si unius diei fuerit uita eius; hoc utique dicit, Curam hominis breuis uite fecisti uenire in iudicium tuum. Quantumlibet enim breuis fuerit uita eius, etiamsi unius diei esset, mundus a sordibus esse non posset, et ideo iustissime in iudicium tuum ueniet. Illud uero quod ait, Dinumerasti omnes necessitudines meas, et nichil te latuit de peccatis meis: signasti peccata mea in folliculo, et annotasti si quid inuitus commisi; nonne satis apparuit etiam  illa peccata iuste imputari, que non delectationis illecebra committuntur, sed causa deuitande molestie alicuius, aut doloris, aut mortis? Nam et hec dicuntur quadam necessitate committi, cum omnia superanda sint amore et delectatione iustitie. Potest etiam quod dixit, Et annotasti si quid inuitus commisi; ad illam uocem uideri pertinere, qua dictum est, Non enim quod uolo ago; sed quod odi, hoc facio .

16. Quid quod ipse Dominus, qui ei perhibuerat testimonium, cum etiam Scriptura, hoc est, Dei Spiritus dixerit, in omnibus que contigerunt ei, non eum peccasse labiis suis ante Dominum ; postea tamen cum ei loqueretur, increpans locutus est, sicut ipse Iob testis est dicens, Quid adhuc ego iudicor monitus, et increpationes Domini audiens ? Nemo autem iuste increpatur, nisi in quo est aliquid quod increpatione sit dignum.



CAPUT XI.

Iob preuidit Christum ad passionem uenturum. Humilitatis ratio in perfectis. Et ipsa increpatio qualis est, que ex Domini Christi persona intelligitur? Enumerat illi diuina opera potestatis sue sub hac sententia increpans, ut eum dicere appareat: Numquid potes hec tanta que possum? Quo autem pertinet, nisi ut intelligat Iob (etiam [: intelligat ergo quam debet equo animo tolerare que pertulit, si Christus in quo peccatum, cum propter nos homo factus esset, omnino nullum fuit, et in quo Deo tanta potentia est, nequaquam tamen passionis obedientiam recusauit? Quod puriore cordis intentione Iob intelligens responsioni sue addidit, Auris auditu audiebam te prius [1 1Kb] , et nunc ecce oculus meus uidet te: ideo uituperaui me ipsum, et distabui, et estimaui me ipsum terram et cinerem . Quare sibi ita in hoc tam magno intellectu displicuit? Neque enim opus Dei, quo erat homo, recte illi poterat displicere; cum etiam ipsi Deo dicatur, Opera manuum tuarum ne despexeris . Sed profecto secundum illam iustitiam qua se nouerat iustum [2 1Kb] , se uituperauit atque distabuit, estimauitque se terram et cinerem; mente conspiciens Christi iustitiam, in cuius non tantum diuinitate, sed nec in anima nec in carne ullum potuit esse peccatum: secundum quam iustitiam que ex Deo est, etiam Paulus apostolus illud suum quod secundum iustitiam que ex lege est, fuit sine querela non solum, damna, uerum etiam stercora existimauit .



CAPUT XII.

17. Nemo iustus in omnibus. Non igitur preclarum illud testimonium Dei, quo laudatus est Iob, contrarium est ei testimonio quo dictum est, Non iustificabitur in conspectu tuo omnis uiuens: quia non id persuadet, prorsus in illo nichil fuisse, quod uel ab ipso ueraciter, uel a Domino Deo recte reprehenderetur; quamuis iam iustus, et uerax Dei cultor,  et ab omni opere malo se abstinens, non mendaciter diceretur. Hec enim de illo uerba sunt Dei: Animo aduertisti [1 1Kb] in puerum meum Iob? Non enim est illi homo similis super terram, sine querela, iustus, uerus Dei cultor, abstinens se ab omni opere malo . Primis uerbis ex hominum qui sunt in terra comparatione laudatur. Proinde omnibus qui tunc in terra iusti esse potuerunt, excellebat. Non ergo ipse propterea nullum peccatum omnino habebat, quia in profectu iustitie ceteros anteibat. Deinde adiungitur, sine querela, de cuius uita nemo iuste quereretur: iustus, qui tanta morum probitate profecerat, ut nullus ei esset equandus: uerus Dei cultor, quippe etiam suorum peccatorum uerax humilisque confessor: abstinens se ab omni opere malo, mirum si ab omni etiam uerbo et cogitatu malo. Quantus quidem Iob fuerit ignoramus: sed nouimus iustum, nouimus etiam in perferendis horrendis tribulationum tentationibus magnum; nouimus non propter peccata, sed propter eius demonstrandam iustitiam illa omnia fuisse perpessum. uerumtamen hec uerba quibus a Domino laudatur, possent etiam de illo dici, qui condelectatur legi Dei secundum interiorem hominem, uidet autem aliam legem in membris suis repugnantem legi mentis sue: presertim quia dicit, Non quod uolo facio bonum; sed quod odi malum, hoc ago. Si autem quod odi malum, hoc facio, iam non ego operor illud, sed quod habitat in me peccatum. Ecce et iste secundum interiorem hominem alienus est ab omni opere malo, quia illud non operatur ipse, sed quod in carne eius habitat malum: et tamen cum illud ipsum quod condelectatur legi Dei, non habeat nisi ex gratia Dei, adhuc liberationis indigens clamat, Miser ego homo, quis me liberabit de corpore mortis huius? Gratia Dei per Iesum Christum Dominum nostrum .



CAPUT XIII.

18. Perfecta iustitia humana imperfecta est. Sunt ergo in terra iusti, sunt magni, fortes, prudentes, continentes, patientes, pii, misericordes, temporalia mala omnia propter iustitiam equo animo tolerantes. Sed si uerum est, imo quia uerum est, Si dixerimus quia peccatum non habemus, nos ipsos decipimus ; et, Non iustificabitur in conspectu tuo omnis uiuens : non sunt sine peccato; nec quisquam eorum tam arroganter insanit, ut non sibi pro suis qualibuscumque peccatis dominica oratione opus esse arbitretur.

19. Nam de Zacaria et Elisabeth, qui nobis sepe in huius questionis disputationibus obiiciuntur, quid dicamus, nisi quod euidenter Scriptura testatur, eminenti iustitia fuisse Zacariam in principibus sacerdotum ad offerenda ueteris Testamenti sacrificia pertinentium. Legimus autem in Epistola que ad Hebreos scribitur [2 1Kb] , quod testimonium in libro superiore iam posui , solum Christum esse principem sacerdotum, qui non haberet necessitatem, sicut illi qui sacerdotum principes dicebantur,  sacrificium pro suis primum offerre peccatis quotidie, deinde pro populi. Talem enim decebat, inquit, habere nos principem sacerdotum, iustum, sine malitia, incontaminatum, separatum a peccatoribus, altiorem a celis factum, non habentem quotidianam necessitatem, sicut principes sacerdotum, primum pro suis peccatis sacrificium offerre . In hoc sacerdotum numero Zacarias, in hoc Phinees, in hoc ipse Aaron, a quo iste ordo exorsus est, fuit, et quicumque alii in illo sacerdotio laudabiliter iusteque uixerunt; qui tamen habebant necessitatem sacrificium primitus pro suis offerre peccatis, solo Christo existente, cuius uenturi figuram gestabant, qui hanc necessitatem sacerdos incontaminabilis non haberet.

20. Quid autem de Zacaria et Elisabeth laudabile dictum est, quod non in eo comprehendatur, quod de se Apostolus, cum in Christum nondum credidisset, professus est? Dixit enim se secundum iustitiam que in lege est, fuisse sine querela: hoc et de illis ita legitur, Erant autem ambo iusti ante Deum, incedentes in omnibus mandatis et iustificationibus Domini sine querela . Quia ergo quidquid eis inerat iustitie, non erat ad homines simulatum, ideo dictum est, ante Deum. Quod autem de Zacaria et eius coniuge scriptum est, in omnibus mandatis et iustificationibus Domini: hoc ille breuiter dixit, in lege. Non enim alia lex illi, alia istis fuit ante Euangelium; sed una atque eadem, quam legimus per Moysen datam patribus eorum, secundum quam etiam sacerdos erat Zacarias, et uice sua sacrificabat. Et tamen Apostolus, qui simili tunc iustitia preditus fuit, sequitur, et dicit: Que mihi lucra fuerunt, hec propter Christum damna esse duxi: uerumtamen et arbitror omnia damnum esse propter eminentem scientiam Domini nostri Iesu Christi, propter quem omnia non solum detrimenta credidi, uerum etiam stercora existimaui esse, ut Christum lucrifaciam, et inueniar in illo non habens meam iustitiam que ex lege est, sed eam que est per fidem Christi, que est ex Deo, iustitiam in fide, ad cognoscendum eum et uirtutem resurrectionis eius et communicationem passionis eius, conformatus morti ipsius, si quo modo occurram in resurrectionem mortuorum. Tantum ergo longe est, ut propter illa uerba Zacariam et Elisabeth credamus sine ullo peccato perfectam habuisse iustitiam, ut nec ipsum Apostolum eiusdem regule summitate arbitremur fuisse perfectum, non solum in illa legis iustitia, quam similem istis habuit, quam inter damna et stercora deputat in comparatione eminentissime iustitie, que in fide Christi est; uerum etiam in ipso quoque Euangelio, ubi et tanti Apostolatus meruit principatum: quod dicere non auderem, nisi ei non credere nefas ducerem. Ubi etiam sequitur, et adiungit: Non quia iam acceperim, aut iam perfectus sim; sequor autem, si comprehendam [1 1Kb] , in quo et apprehensus sum in Christo  Iesu. Fratres, ego me ipsum non arbitror apprehendisse: unum autem, que retro oblitus, in ea que ante sunt extentus, secundum intentionem sequor, ad palmam superne uocationis Dei, in Christo Iesu. Ipse se confitetur nondum accepisse, nondum esse perfectum ea plenitudine iustitie, quam adipisci dilexit in Christo; sed adhuc secundum intentionem sequi, et preterita obliuiscentem in ea que ante sunt extendi: ut nouerimus etiam ad ipsum pertinere illud quod ait, Et si exterior homo noster corrumpitur, sed interior renouatur de die in diem : quamuis iam esset perfectus uiator, etsi nondum erat ipsius itineris perfectione peruentor. Denique tales uult secum in isto cursu comites rapere, quibus continuo subiungit et dicit: Quotquot ergo perfecti, hoc sapiamus; et si quid aliter sapitis, hoc quoque Deus uobis reuelabit [1 1Kb] : uerumtamen, in quod peruenimus, in eo ambulemus . Ambulatio ista, non corporis pedibus, sed mentis affectibus et uite moribus geritur, ut possint esse perfecti iustitie possessores, qui recto itinere fidei [2 1Kb] de die in diem in sua renouatione proficientes, iam perfecti facti sunt eiusdem iustitie uiatores.



CAPUT XIu.

21. Sic itaque omnes, quicumque in hac uita diuinarum Scripturarum testimoniis in bona uoluntate atque actibus iustitie predicati sunt, et quicumque tales uel post eos fuerunt, quamuis non eisdem testimoniis predicati atque laudati, uel nunc usque etiam sunt, uel postea quoque futuri sunt; omnes magni, omnes iusti, omnes ueraciter laudabiles sunt, sed sine peccato aliquo non sunt: quoniam Scripturarum testimoniis, quibus de illorum laudibus credimus, hoc etiam credimus, non iustificari in conspectu Dei omnem uiuentem; ideo rogari, ne intret in iudicium cum seruis suis; et non tantum uniuersaliter fidelibus omnibus, uerum etiam singulis esse orationem dominicam necessariam, quam tradidit discipulis suis.



CAPUT Xu.

22. Obiectio Pelagianorum. Perfectio secundum quiddam. Perfectus in iustitia recte dicitur, qui multum in ea profecit.---At enim Dominus ait, »Estote perfecti, sicut et Pater uester celestis perfectus est« ; quod non preciperet, inquiunt, si sciret fieri non posse quod precipit. Non nunc queritur utrum fieri possit, si istam perfectionem ad hoc accipiunt, ut sine ullo sit quisque peccato, cum hanc agit uitam; iam enim supra respondimus, posse fieri: sed utrum aliquis faciat, hoc nunc querimus. Neminem autem esse qui tantum uelit, quantum res exigit, ante precognitum est, sicut Scripturarum, que supra commemoraui, testimonia tanta declarant. Et tamen cum dicitur cuiusque perfectio, qua in re dicatur uidendum est. Nam ex Apostolo testimonium paulo ante posui, ubi se fatetur in acceptione iustitie quam desiderat, nondum esse perfectum; et tamen continuo dicit, Quotquot ergo perfecti, hoc sapiamus: quod utrumque non diceret, nisi in alia re perfectus esset,  in alia non esset. uelut si iam sit quisquam sapientie perfectus auditor, quod nondum erant illi quibus dicebat, Lac uobis potum dedi, non escam; nondum enim poteratis: sed nec adhuc quidem potestis : eis quippe et illud ait, Sapientiam loquimur inter perfectos ; utique perfectos [1 1Kb] auditores uolens intelligi: potest ergo fieri, sicut dixi, ut iam sit aliquis sapientie perfectus auditor, cuius nondum sit perfectus et doctor; potest perfectus esse iustitie cognitor, nondum perfectus effector: potest perfectus esse ut diligat inimicos, qui nondum est perfectus ut sufferat. Et qui perfectus est in eo quod omnes homines diligit, quippe qui etiam ad inimicorum dilectionem peruenerit; queritur utrum iam sit in ista dilectione perfectus, id est, utrum quos diligit, tantum diligat, quantum illa incommutabilis regula ueritatis diligendos esse prescribit. Cum ergo legitur in Scripturis cuiusque perfectio, qua in re dicatur, non negligenter intuendum est: quoniam non ideo quisque prorsus sine peccato esse intelligitur, quia in aliqua re dicitur esse perfectus. Quanquam et in hoc possit ita dici, ut non quia iam non est quo proficiat, sed quia ex maxima parte profecit, hoc nomine dignus habeatur: sicut in doctrina Legis dici potest quisquam perfectus, etiamsi eum aliquid adhuc latet; sicut perfectos dicebat Apostolus, quibus tamen ait, Et si quid aliter sapitis, id quoque uobis Deus reuelabit: uerumtamen in quod peruenimus, in eo ambulemus.



CAPUT XuI.

23. Cur Deus precipit quod scit non obseruandum. Neque negandum est hoc Deum iubere, ita nos in facienda iustitia esse debere perfectos, ut nullum habeamus omnino peccatum. Nam nec peccatum erit, si quid erit, si non diuinitus iubetur ut non sit. Cur ergo iubet, inquiunt, quod scit nullum hominum esse facturum? Hoc modo etiam dici potest, cur primis illis hominibus iusserit, qui duo soli erant, quod sciebat eos non esse facturos? Neque enim dicendum est, ideo iussisse, ut nostrum aliquis id faceret, si illi non facerent: hoc enim, ne de illa scilicet arbore cibum sumerent, nonnisi illis solis Deus iussit; quia sicut sciebat quid iustitie facturi non erant, ita etiam sciebat quid iustitie de illis erat ipse facturus. Eo modo ergo iubet omnibus hominibus ut non faciant ullum peccatum, quamuis sit prescius neminem hoc impleturum, ut quicumque impie ac damnabiliter eius precepta contempserint, ipse faciat in eorum damnatione quod iustum est: quicumque autem in eius preceptis obedienter et pie proficientes, nec tamen omnia que precepit implentes, sicut sibi dimitti uolunt, sic aliis peccata dimiserint, ipse faciat in eorum mundatione quod bonum est. Quomodo enim dimittenti dimittitur per Dei misericordiam, si peccatum non est? aut quomodo non uetatur per Dei iustitiam, si peccatum est?

24. Sed ecce, inquiunt, Apostolus dicit, »Bonum certamen certaui, fidem seruaui, cursum consummaui; superest mihi corona iustitie,« : quod non diceret, si haberet ullum peccatum. Imo uero respondeant  quomodo potuit hec dicere, cui adhuc restabat ipsius passionis, quam sibi iam impendere dixerat, tam magna conflictatio, tam molestum ac grande certamen. An ad eius consummandum cursum parum adhuc deerat, quando illud deerat ubi erat futurus acrior et crudelior inimicus? Quod si ideo talibus uerbis certus securusque gaudebat, quia de uictoria futuri certaminis [1 1Kb] certum eum securumque iam fecerat, qui eamdem passionem iam illi reuelauerat imminere; non re plenissima, sed spe firmissima hec dixit, et quod futurum esse presumpsit, tanquam factum fuerit indicauit. Si ergo his uerbis etiam hoc adderet, ut diceret, Nullum habeo iam peccatum: hoc quoque illum intelligeremus non de rei facte, sed de rei future perfectione dixisse. Sic enim ad ipsius cursus consummationem pertinebat nullum habere peccatum, quod isti putant, cum hec diceret, iam in illo fuisse completum; quemadmodum ad ipsius cursus consummationem pertinebat etiam in certamine passionis aduersarium superare, quod etiam ipsi necesse est fateantur, cum hec diceret, adhuc in illo fuisse complendum: hoc ergo totum nos dicimus tunc fuisse adhuc perficiendum, quando iam de Dei promissione prefidens totum ita dicebat tanquam fuisset effectum. Ad ipsius quippe cursus consummationem pertinebat, etiam quod peccata dimittebat debitoribus suis, atque ita sibi ut dimitteretur orabat [2 1Kb] : qua Domini pollicitatione certissimus erat, in illo fine, quem adhuc futurum iam fidendo dicebat impletum, nullum se habiturum esse peccatum. Nam, ut alia omittam, miror si cum uerba illa dicebat, per que istis uisus est nullum habuisse peccatum, iam fuerat ab illo ablatus ille stimulus carnis, de quo a se auferendo Dominum terrogauerat, responsumque acceperat, Sufficit tibi gratia mea: nam uirtus in infirmitate perficitur . Huic tanto uiro perficiendo necessarium fuit, ut ab illo angelus satane non auferretur, a quo propterea colaphizabatur, ne magnitudine uisionum extolleretur: et audet quisquam, quemquam uel putare uel dicere positum sub onere huius uite ab omni omnino mundum esse peccato?

25. Sint licet homines tanta excellentes iustitia, ut ad eos de columna nobis loquatur Deus, qualis Moyses et Aaron in sacerdotibus eius, et Samuel in his qui inuocant nomen eius; cuius magne laudes pietatis et innocentie in Scriptura ueridica predicantur, ab ineunte pueritia, ex quo eum mater uotum soluens in templo Dei constituit, et seruum Domino dedicauit: etiam de talibus scriptum est, Tu propitius eras illis, et uindicans in omnes affectiones eorum . In filios quippe damnationis uindicat iratus: in filios autem gratie uindicat propitius, dum  quem diligit corripit, et flagellat omnem filium quem recipit . Nulla autem uindicta, nulla correptio, nullum Dei flagellum debetur nisi peccato, excepto illo qui in flagella paratus est, ut experiretur omnia secundum similitudinem sine peccato, ut esset sanctus sanctorum sacerdos interpellans etiam pro sanctis, qui non mendaciter etiam de se quisque dicunt, Dimitte nobis debita nostra, sicut et nos dimittimus debitoribus nostris . Unde et ipsi qui contra hec disputant, cum sint casta uita, moribusque laudabiles, nec dubitent facere, quod illi diuiti pro consequenda uita eterna consilium requirenti, cum se respondisset iam omnia legis impleuisse mandata, precepit Dominus, si uellet esse perfectus, uenderet omnia que habebat et daret pauperibus, thesaurumque transferret in celum : nemo tamen eorum audet dicere se esse sine peccato. Quod, sicut credimus, non fallaci animo dicunt: si autem mentiuntur, eo ipso incipiunt uel augere, uel habere peccatum.



CAPUT XuII.

26. Tertia questio, cur nemo sit in hac uita sine peccato. Iam ergo quod loco tertio posui uideamus. Cum, uoluntatem humanam [1 1Kb] gratia adiuuante diuina, sine peccato in hac uita possit homo esse, cur non sit, possem facillime ac ueracissime respondere, quia homines nolunt: sed si ex me queritur, quare nolunt, imus in longum. uerumtamen etiam hoc sine preiudicio diligentioris inquisitionis breuiter dicam. Nolunt homines facere quod iustum est, siue quia latet an iustum sit, siue quia non delectat. Tanto enim quidque uehementius uolumus, quanto certius quam bonum sit nouimus, eoque delectamur ardentius. Ignorantia igitur et infirmitas uitia sunt, que impediunt uoluntatem ne moueatur ad faciendum opus bonum, uel ab opere malo abstinendum. Ut autem innotescat quod latebat, et suaue fiat quod non delectabat, gratie Dei est, que hominum adiuuat uoluntates: qua ut non adiuuentur, in ipsis itidem causa est, non in Deo, siue damnandi predestinati sint propter iniquitatem superbie; siue contra ipsam suam superbiam iudicandi et erudiendi, si filii sint misericordie [2 1Kb] . Unde Ieremias cum dixisset, Scio, Domine, quia non est in homine uia eius, nec uiri est ut ambulet et dirigat gressus suos; continuo subiunxit, Corripe me, Domine; uerumtamen in iudicio, et non in furore tuo . Tanquam diceret, Scio ad correptionem meam pertinere, quod minus abs te adiuuor, ut perfecte dirigantur gressus mei: uerumtamen hoc ipsum noli sic mecum agere, tanquam in furore quo iniquos damnare statuisti, sed tanquam in iudicio, quo doces tuos non superbire. Unde alibi dicitur, Et iudicia tua adiuuabunt me .

 27. Nullius proinde culpe humane in Deum referas causam. uitiorum namque omnium humanorum causa superbia est. Ad hanc conuincendam atque auferendam talis medicina celitus uenit: ad elatum hominem per superbiam, Deus humilis descendit per misericordiam, gratiam claram manifestamque commendans in ipso homine, quem tanta pre participibus suis caritate suscepit. Neque enim et ipse ita uerbo Dei coniunctus, ut ipsa coniunctione unus filius Dei et idem ipse unus filius hominis fieret, precedentibus sue uoluntatis meritis fecit. Unum quippe illum esse oportebat: essent autem et duo, et tres, et plures, si hoc fieri posset, non per Dei proprium donum, sed per hominis liberum arbitrium. Hoc ergo precipue commendatur, hoc in sapientie atque scientie thesauris in Christo absconditis, quantum existimare audeo, precipue docetur et discitur. Ideo quisque nostrum bonum opus suscipere, agere, implere, nunc scit, nunc nescit, nunc delectatur, nunc non delectatur, ut nouerit non sue facultatis, sed diuini muneris esse uel quod scit, uel quod delectatur: ac sic ab elationis uanitate sanetur, et sciat quam uere non de terra ista, sed spiritualiter dictum sit, Dominus dabit suauitatem, et terra nostra dabit fructum suum . Tanto autem magis delectat opus bonum, quanto magis diligitur Deus summum atque incommutabile bonum, et auctor qualiumcumque bonorum omnium. Ut autem diligatur Deus, caritas eius diffusa est in cordibus nostris, non per nos, sed per Spiritum sanctum qui datus est nobis .



CAPUT XuIII.

28. uoluntas bona a Deo. Sed laborant homines inuenire in nostra uoluntate, quid boni sit nostrum, quod nobis non sit ex Deo: et quomodo inueniri possit ignoro. Excepto enim quod Apostolus ait, cum de bonis hominum loqueretur, Quid enim habes quod non accepisti? Si autem et accepisti, quid gloriaris, quasi non acceperis ? Ipsa etiam ratio, que de iis rebus a talibus quales sumus, iniri potest, quemlibet nostrum querentem uehementer angustat, ne sic defendamus gratiam, ut liberum arbitrium auferre uideamur; rursus, ne liberum sic asseramus arbitrium, ut superba impietate ingrati Dei gratie iudicemur.

29. Namque illud Apostoli quod commemoraui, sic defendere quidam uoluerunt, ut dicerent, »ideo quidquid etiam bone uoluntatis habet homo, Deo tribuendum esse, quia et hoc in illo esse non posset, si homo ipse non esset: cum uero ut sit aliquid atque ut homo sit, non habeat nisi a Deo, cur non auctori Deo tribuatur etiam quidquid in illo est bone uoluntatis, quod non esset, nisi esset in quo esset?« Sed hoc modo etiam illud dici potest, malam quoque uoluntatem Deo auctori tribuendam: quia nec ipsa esse posset in homine, nisi homo esset in quo esset; ut autem homo sit, Deus auctor est: ita et eius male uoluntatis, que nisi hominem haberet ubi esset, esse omnino non posset [1 1Kb] , quod nefas est dicere.

 30. Quapropter nisi obtineamus, non solum uoluntatis arbitrium, quod huc atque illuc liberum flectitur, atque in eis naturalibus bonis est, quibus et male uti malus potest, sed etiam uoluntatem bonam, que iam in eis bonis est, quorum esse usus non potest malus, nisi ex Deo nobis esse non posse, nescio quemadmodum defendamus quod dictum est: Quid enim habes quod non accepisti? Nam si nobis libera quedam uoluntas ex Deo est, que adhuc potest esse uel bona uel mala; bona uero uoluntas ex nobis est: melius est id quod a nobis, quam quod ab illo est. Quod si absurdissime dicitur, oportet fateantur etiam bonam uoluntatem nos diuinitus adipisci. Quanquam uoluntas mirum si potest in medio quodam ita consistere, ut nec bona nec mala sit. Aut enim iustitiam diligimus, et bona est; et si magis diligimus, magis bona; si minus, minus bona est: aut si omnino non diligimus, non bona est. Quis uero dubitet dicere uoluntatem nullo modo iustitiam diligentem, non modo esse malam, sed etiam pessimam uoluntatem? Si ergo uoluntas aut bona est, aut mala, et utique malam non habemus ex Deo; restat ut bonam uoluntatem habeamus ex Deo: alioquin nescio, cum ab eo iustificamur, quo alio munere ipsius gaudere debeamus. Et hinc scriptum arbitror, Paratur uoluntas a Domino ; et in Psalmis, A Domino gressus hominis dirigentur, et uiam eius uolet ; et quod Apostolus ait, Deus est enim qui operatur in uobis et uelle et operari, pro bona uoluntate .

31. Quocirca quoniam quod a Deo nos auertimus, nostrum est, et hec est uoluntas mala; quod uero ad Deum nos conuertimus, nisi ipso excitante atque adiuuante non possumus, et hec est uoluntas bona: quid habemus quod non accepimus? Si autem accepimus, quid gloriamur, quasi non acceperimus? Ac per hoc, ut qui gloriatur, in Domino glorietur , quibus hoc Deus donare uoluerit, eius misericordie est, non meriti illorum: quibus autem noluerit, ueritatis est. Iusta namque peccatoribus pena debetur, quoniam misericordiam et ueritatem diligit Dominus Deus ; et misericordia et ueritas occurrerunt sibi ; et uniuerse uie Domini misericordia et ueritas . Et quis explicet quam crebro hec duo coniuncta diuina Scriptura commemoret? Aliquando etiam mutatis nominibus, ut gratia pro misericordia ponatur: unde est, Et uidimus gloriam eius, gloriam tanquam Unigeniti a Patre, plenum gratia et ueritate . Aliquando pro ueritate iudicium: sicut est, Misericordiam et iudicium cantabo tibi, Domine .

 32. Quare autem illos uelit conuertere, illos pro auersione punire: quanquam et in beneficio tribuendo nemo iuste reprehendat misericordem, et in uindicta exercenda, nemo iuste reprehendat ueracem; sicut in illis euangelicis operariis, aliis placitam mercedem reddentem, aliis etiam non placitam largientem , nullus iuste culpauerit: consilium tamen occultioris iustitie penes ipsum est.



CAPUT XIX.

Per gratiam et cognitio boni et delectatio. Nos quantum concessum est sapiamus; et intelligamus, si possumus, Dominum Deum bonum ideo etiam sanctis suis alicuius operis iusti [1 1Kb] aliquando non tribuere uel certam scientiam, uel uictricem delectationem, ut cognoscant non a se ipsis, sed ab illo sibi esse lucem, qua illuminentur tenebre eorum, et suauitatem qua det fructum suum terra eorum.

33. Cum autem ab illo illius adiutorium deprecamur ad faciendam perficiendamque iustitiam, quid aliud deprecamur, quam ut aperiat quod latebat, et suaue faciat quod non delectabat? quia et hoc ab illo esse deprecandum, eius gratia didicimus, dum antea lateret; eius gratia dileximus, dum antea non delectaret: ut qui gloriatur, non in se, sed in Domino glorietur. Extolli quippe in superbiam, proprie uoluntatis est hominum, non operis Dei: neque enim ad hoc eos compellit aut adiuuat Deus. Precedit ergo in uoluntate hominis appetitus quidam proprie potestatis, ut fiat inobediens per superbiam. Hic autem appetitus etiam [2 1Kb] si non esset, nichil molestum esset; et cum hoc uoluit homo, sine difficultate noluisset: secutum est autem ex debita iusta pena tale uitium, ut iam molestum esset obedire iustitie. Quod uitium nisi adiuuante gratia superetur, ad iustitiam nemo conuertitur; nisi operante gratia sanetur, iustitie pace nemo perfruitur. Cuius autem gratia uincitur et sanatur, nisi illius cui dicitur, Conuerte nos, Deus sanitatum nostrarum, et auerte iram tuam a nobis ? Quod et si facit, misericordia facit, ut dicatur, Non secundum peccata nostra fecit nobis, neque secundum iniquitates nostras retribuit nobis . Et quibus non facit, iudicio non facit. Et quis dicet illi, Quid fecisti, cui misericordia et iudicium pia sanctorum mente cantatur? Idcirco etiam sanctos et fideles suos in aliquibus uitiis tardius sanat, ut in his eos minus quam implende ex omni parte iustitie sufficit, delectet bonum, siue cum latet, siue cum etiam manifestum est: ut quantum pertinet ad integerrimam regulam ueritatis eius, non iustificetur in conspectu eius omnis uiuens. Nec in eo ipso uult nos damnabiles esse, sed humiles, commendans nobis eamdem gratiam suam: ne facilitatem in omnibus assecuti, nostrum putemus esse quod eius est; qui error multum est religioni pietatique contrarius. Nec ideo tamen in eisdem uitiis nobis permanendum esse  existimemus, sed aduersus ipsam maxime superbiam, propter quam in eis humiliamur, et nos uigilanter conemur, et ipsum deprecemur ardenter, simul intelligentes et quod sic conamur, et quod sic deprecamur, dono illius nos habere: ut in omnibus non ad nos respicientes, sed sursum cor habentes, Domino Deo nostro gratias agamus, et cum gloriamur, in illo gloriemur.



CAPUT XX.

34. Ad quartam questionem respondet, nullum, excepto Christo, fuisse, uel esse posse, qui nullum habeat peccatum. Quartum iam illud restat, quo explicito [1 1Kb] quantum adiuuat Dominus, sermo quoque iste tam prolixus tandem terminum sumat, utrum qui omnino nunquam ullum peccatum habuerit habiturusue sit, non solum quisquam natorum hominum sit, uerum etiam potuerit aliquando esse, uel possit. Hunc prorsus nisi unum mediatorem Dei et hominum hominem Christum Iesum, nullum uel esse, uel fuisse, uel futurum esse, certissimum est. Unde iam multa diximus de Baptismo paruulorum, qui si nullum peccatum habent, non solum sunt homines innumerabiles sine peccato; uerum etiam fuerunt, et erunt. Porro si ueraciter illud constitit, unde secundo loco egimus, neminem esse sine peccato ; profecto nec paruuli sine peccato sunt. Ex quo conficitur, etsi quisquam in hac uita esse potuisset, qui uirtute ita perficeretur, ut ad tantam plenitudinem iustitie perueniret, qua nullum haberet omnino peccatum, fuisse tamen eum antea peccatorem, unde in istam nouitatem uite [2 1Kb] conuerteretur, non esse dubitandum. Etenim in secundo illo loco aliud querebatur, aliud in hoc quarto propositum est. Nam in illo, utrum aliquis in hac uita ad perfectam, que prorsus sine ullo peccato est, uitam perueniret per gratiam Dei, studio uoluntatis, hoc requirebatur [3 1Kb] : in hoc autem quarto, utrum esset in filiis hominum, uel esse potuisset, aut posset [4 1Kb] , qui non ex peccato ad iustitiam perfectissimam perueniret, sed nullo omnino unquam peccato esset obstrictus, hoc queritur. Ideo si illa uera sunt, que tam multa de paruulis diximus, nec est in filiis hominum quisquam, nec fuit, nec erit, excepto uno Mediatore, in quo nobis propitiatio et iustificatio posita est, per quam finitis inimicitiis peccatorum reconciliamur Deo. Non itaque ab re est, quantum presenti cause sufficere uidetur, ab ipso exordio generis humani pauca repetere, quibus aduersus quedam, que mouere possunt, legentis animus informetur.



CAPUT XXI.

35. Adam et Eua: obedientia homini uehementer commendata a Deo. Posteaquam illi primi homines, uir unus Adam, et ex illo Eua uxor eius, accepto Dei precepto seruare obedientiam noluerunt, iusta eos pena ac debita consecuta est. Sic enim comminatus fuerat Dominus, quod ea die qua uetitum cibum ederent, morte morerentur.  Proinde quia utendi ad escam omni ligno quod in paradiso erat, acceperant potestatem, in quo etiam lignum uite plantauerat Deus; ab illo autem solo eos prohibuerat, quod appellauit scientie boni et mali , quo nomine significaretur experientie consequentia, et quid boni custodita, et quid mali essent transgressa prohibitione sensuri: recte profecto intelliguntur ante malignam diaboli persuasionem abstinuisse cibo uetito, atque usi fuisse concessis, ac per hoc et ceteris, et precipue ligno uite. Quid enim absurdius, quam ut credantur ex aliis arboribus alimenta sumpsisse, non autem etiam ex illo quod et similiter permissum fuerat, et utilitate precipua per etatum labem mutari [1 1Kb] , quamuis animalia corpora, atque in mortem ueterascere non sinebat, tribuens hoc corpori humano de suo corpore beneficium, et mystica significatione demonstrans quid per sapientiam, cuius figuram gestabat, conferretur anime rationali, ut alimento eius uiuificata nequaquam in labem mortemque nequitie uerteretur? Merito enim de illa dicitur, Lignum uite est amplectentibus eam . Sicut hec arbor in corporali, sic illa in spirituali paradiso: ista exterioris, illa interioris hominis sensibus prebens uigorem, sine ulla in deterius temporis commutatione uitalem. Seruiebant igitur Deo, uehementer sibi commendata pietate obedientie, qua una colitur Deus. Que per se ipsa quanta sit, quamque sola sufficiat ad tuendam rationalem sub Creatore creaturam, non potuit excellentius intimari, quam ut a ligno prohiberentur non malo. Absit enim ut bonorum Creator qui fecit omnia, et ecce bona ualde , mali aliquid in illius etiam corporalis paradisi fertilitate plantaret. Sed ut ostenderetur homini, cui esset sub tali Domino utilissima seruitus, quantum esset solius obedientie bonum, quam solam de famulo exegerat, cui obedire non propter ipsius dominatum, sed propter seruientis [2 1Kb] utilitatem potius expediret; ab eo ligno sunt prohibiti, quo si uterentur non prohibiti, nichil mali omnino paterentur: ut quod illo post prohibitionem utentes passi sunt, satis intelligeretur quod eis hoc non intulerit arbor cibo noxio perniciosa, sed tantum obedientia uiolata.



CAPUT XXII.

36. Status hominis ante peccatum. Hanc ergo priusquam uiolassent, placebant Deo, et placebat eis Deus; et quamuis corpus animale gestarent, nichil inobediens in illo aduersum se moueri sentiebant. Faciebat quippe hoc ordo iustitie, ut quia eorum anima famulum corpus a Domino acceperat, sicut ipsa eidem Domino suo, ita illi corpus eius obediret, atque exhiberet uite illi congruum sine ulla resistentia famulatum. Hinc et nudi erant, et non confundebantur. Animam quippe rationalem naturali uerecundia nunc pudet, quod in carne, in cuius seruitutem ius potestatis accepit, nescio qua infirmitate efficere non potest, ut se nolente  non moueantur membra, et se uolente moueantur. Que propter hoc in quouis casto, merito appellantur pudenda, quod aduersus dominam mentem, quasi sue sint potestatis, sicut libitum est, excitantur: idque solum iuris in his habent frena uirtutis, ut ad immundas et illicitas corruptiones ea peruenire non sinant. Hec igitur carnis inobedientia, que in ipso motu est, etiamsi habere non permittatur effectum, non erat in illis primis hominibus, quando nudi erant, et non confundebantur. Nondum quippe anima rationalis domina carnis inobediens exstiterat Domino suo, ut pena reciproca inobedientem experiretur carnem famulam suam cum sensu quodam confusionis et molestie sue, quem sensum certe ipsa per inobedientiam suam non intulit Deo. Neque enim Deo pudendum est aut molestum, si nos ei non obedimus, cuius in nos summam potestatem nullo modo minuere ualemus: sed nobis pudendum est, quod imperio nostro caro non seruit; quia hoc fit per infirmitatem quam peccando meruimus, uocaturque peccatum habitans in membris nostris . Sic est autem hoc peccatum, ut sit pena peccati. Denique posteaquam est illa facta transgressio, et anima inobediens a lege sui Domini auersa est, habere cepit contra eam seruus eius, hoc est corpus eius, legem inobedientie; et puduit illos homines nuditatis sue, animaduerso in se motu, quem ante non senserant: que animaduersio apertio dicta est oculorum ; neque enim oculis clausis inter illas arbores oberrabant. Sic et de Agar scriptum est, Aperti sunt oculi eius, et uidit puteum . Tunc illi homines pudenda texerunt: que Deus illis membra, ipsi uero pudenda fecerunt.



CAPUT XXIII.

37. Nature corruptio per peccatum, et renouatio per Christum. De hac lege peccati nascitur caro peccati, expianda per illius sacramentum, qui uenit in similitudine carnis peccati, ut euacuetur corpus peccati , quod et corpus mortis huius appellatur: unde miserum hominem non liberat nisi gratia Dei per Iesum Christum Dominum nostrum . Sic enim ab eis transitum fecit in posteros ista lex initium mortis, quemadmodum labor quo cuncti homines laborant in terra, quemadmodum in feminas parturitio cum doloribus. Hec enim, cum de peccato arguerentur, Dei sententia meruerunt, que non in eis solis, sed etiam in successoribus eorum, in aliis magis, in aliis minus, tamen in omnibus uidemus impleri. Cum itaque primorum illorum hominum fuerit prima iustitia obedire Deo, et hanc in membris aduersus legem mentis sue legem concupiscentie non habere: nunc post eorum peccatum nata ex eis nostra carne peccati, pro magno obtinetur ab his qui obediunt Deo, desideriis eiusdem concupiscentie non obedire, et crucifigere in se carnem cum passionibus et concupiscentiis; ut sint Iesu Christi, qui hoc in sua cruce figurauit [1 1Kb] , quibus per gratiam suam dedit potestatem filios Dei  fieri. Non enim omnibus hominibus dedit, sed quotquot receperunt eum, ut Deo renascerentur spiritu, qui seculo nati erant carne. Sic enim de his dictum est: Quotquot autem receperunt eum, dedit eis potestatem filios Dei fieri, qui non ex carne, non ex sanguine, non ex uoluntate uiri, non ex uoluntate carnis, sed ex Deo nati sunt.



CAPUT XXIu.

38. Incarnatione uerbi quod nobis collatum sit beneficium. Natiuitas Christi de carne in quo nostre similis et dissimilis. Fidelium etiam filii baptizandi. Secutus autem addidit, Et uerbum caro factum est, et habitauit in nobis : tanquam dicens, Magnum quidem hoc in his factum est, ut Deo nascerentur ex Deo, qui prius nati fuerant ex carne seculo, quamuis creati ab ipso Deo: sed longe mirabilius factum est, quod cum istis nature fuerit nasci de carne, beneficii uero nasci ex Deo, propter hoc impertiendum beneficium, ille qui de Deo naturaliter natus est, nasci etiam misericorditer [1 1Kb] de carne dignatus est: hoc est enim, Et uerbum caro factum est, et habitauit in nobis. Per hoc, inquit, factum est ut nati de carne caro, postea nascendo de spiritu spiritus essemus, et habitaremus in Deo: quia et Deus natus de Deo, postea de carne nascendo caro factus est, et habitauit in nobis. uerbum enim quod caro factum est, in principio erat, et apud Deum Deus erat. uerumtamen ipsa participatio illius in inferiora nostra, ut nostra esset in superiora illius, tenuit quamdam et in carnis natiuitate medietatem: ut nos quidem nati essemus in carne peccati, ille autem in similitudine carnis peccati: nos non solum ex carne et sanguine, uerum etiam ex uoluntate uiri et ex uoluntate carnis [2 1Kb] ; ille autem tantum ex carne et sanguine, non ex uoluntate uiri, neque ex uoluntate carnis, sed ex Deo natus est. Et ideo nos in mortem propter peccatum, ille propter nos in mortem sine peccato. Sicut autem inferiora eius, quibus ad nos descendit, non omni modo cequata sunt inferioribus nostris, in quibus nos hic inuenit: sic et superiora nostra, quibus ad eum ascendimus, non cequabuntur superioribus eius, in quibus eum illic inuenturi sumus. Nos enim ipsius gratia facti erimus filii Dei, ille semper natura erat filius Dei: nos aliquando conuersi adherebimus impares Deo, ille nunquam auersus manet equalis Deo: nos participes uite eterne, ille uita eterna. Solus ergo ille etiam homo factus manens Deus, peccatum nullum habuit unquam, nec sumpsit carnem peccati [3 1Kb] , quamuis de materna carne peccati [4 1Kb] . Quod enim carnis inde suscepit, id profecto aut suscipiendum  mundauit, aut suscipiendo mundauit. Ideo uirginem matrem, non lege carnis peccati, id est, non concupiscentie carnalis motu concipientem, sed pia fide [1 1Kb] sanctum germen in se fieri promerentem, quam eligeret creauit [2 1Kb] , de qua crearetur elegit. Quanto magis ergo caro peccati baptizanda est propter euadendum [3 1Kb] iudicium, si baptizata est caro sine peccato propter imitationis exemplum?



CAPUT XXu.

39. Obiectio Pelagianorum. Quod autem supra respondimus aduersus eos qui dicunt, Si peccator genuit peccatorem, iustus quoque iustum gignere debuit : hoc etiam his respondemus, qui dicunt, de homine baptizato natum iam uelut baptizatum haberi debuisse. Cur enim non, inquiunt, in lumbis patris sui potuit baptizari, si secundum Epistolam que ad Hebreos scripta est, in lumbis Abrahe Leui potuit decimari ? Hoc qui dicunt, attendant non propterea Leui postea non fuisse decimatum, quia iam fuerat decimatus in lumbis Abrahe; sed quia sic ordinatus est honore sacerdotii, ut acciperet decimas, non preberet: alioquin nec ceteri fratres eius, qui ei prebebant, decimarentur, quia et ipsi in lumbis Abrahe a Melchisedech iam fuerant decimati.

40. Sed ne quis dicat, propterea recte potuisse Abrahe filios decimari, quamuis iam fuissent in lumbis patris sui decimati, quia decimatio talis res erat, que in unoquoque homine sepe fuerat facienda [4 1Kb] , sicut Isrelite annis omnibus, imo ex fructibus omnibus decimas tota uita sua crebras solent prebere Leuitis; Baptismum autem tale sacramentum esse quod semel datur, et si iam hoc acceperat quisque, cum in patre suo esset, nonnisi baptizatum fuisse deputandum, cum de illo qui baptizatus fuerat gigneretur. Qui hoc dicit , circumcisionem respiciat, que semel fiebat, et tamen in singulis singillatim fiebat. Sicut ergo tempore illius sacramenti de circumciso qui nasceretur, circumcidendus fuit: sic nunc de baptizato qui natus fuerit, baptizandus est.

41. At enim Apostolus ait, Filii uestri immundi essent, nunc autem sancti sunt : et ideo, inquiunt, fidelium filii iam baptizari minime debuerunt. Miror hoc dicere, qui negant peccatum ex Adam originaliter trahi. Si enim hanc Apostoli sententiam sic accipiunt, ut credant de fidelibus sanctificatos filios nasci, cur eos etiam ipsi baptizari oportere non dubitant? Cur denique nolunt fateri de parente peccatore aliquod peccatum originaliter trahi, si de sancto aliqua sanctitas trahitur? Et contra nostram quidem non est assertionem, etiamsi ex fidelibus sancti propagantur, quod eos dicimus, si non baptizantur, pergere in damnationem, quibus et ipsi regnum celorum intercludunt, quamuis eos dicant non habere ullum uel proprium, uel originale peccatum. Aut si eis indignum  uidetur, ut sancti damnentur, quomodo est dignum ut a regno Dei sancti separentur? Illud potius attendant, quomodo non de peccatoribus parentibus trahatur aliquod peccatum, si de sanctis aliqua sanctitas trahitur et immunditia de immundis. Utrumque enim dixit, qui dixit, Alioquin filii uestri immundi essent, nunc autem sancti sunt. Explicent etiam quomodo iustum sit, ut sancti ex fidelibus et immundi ex infidelibus nati, pariter tamen, si baptizati non fuerint, regnum Dei non permittantur intrare. Quid ergo illis ista sanctitas prodest? Nam si damnari faterentur immundos ex infidelibus natos [1 1Kb] , sanctos autem filios fidelium in Dei quidem regnum intrare non posse, nisi fuerint baptizati, non tamen damnari, quia sancti sunt, esset qualiscumque distinctio: nunc uero natos de sanctis sanctos, et de immundis immundos, equaliter dicunt, et quia peccatum non habent, non damnari, et quia Baptismum non habent, a Dei regno separari. Hanc absurditatem talia ingenia non uidere quis credat?

42. Nostre autem, imo ipsius Apostoli sententie, qui dixit, Ex uno omnes ad condemnationem; et, Ex uno omnes ad iustificationem uite : quam non sit contrarium hoc quod ait, cum de alia re ageret, Alioquin filii uestri immundi essent, nunc autem sancti sunt, paululum attende.



CAPUT XXuI.

Sanctificatio multiplex Sacramentum catechumenorum. Non unius modi est sanctificatio: nam et catechumenos secundum quemdam modum suum per signum Christi et orationem manus impositionis [2 1Kb] puto sanctificari: et quod accipiunt, quamuis non sit corpus Christi, sanctum est tamen, et sanctius quam cibi quibus alimur, qnoniam sacramentum est  . uerum et ipsos cibos, quibus ad necessitatem sustentande huius uite alimur, sanctificari idem apostolus dixit, per uerbum Dei et orationem , qua oramus, utique nostra corpuscula refecturi. Sicut ergo ista ciborum sanctificatio non efficit ut quod in os intrauerit, non in uentrem uadat et in secessum emittatur per corruptionem, qua omnia terrena soluuntur, unde et ad aliam escam que non corrumpitur, nos Dominus exhortatur : ita sanctificatio catechumeni, si non fuerit baptizatus, non ei ualet ad intrandum in regnum celorum, aut ad peccatorum remissionem. Ac per hoc et illa sanctificatio, cuiuscumque modi sit, quam in filiis fidelium esse dixit Apostolus, ad istam de Baptismo et de peccati origine uel remissione questionem omnino non pertinet. Nam et coniuges infideles in coniugibus fidelibus sanctificari dicit eo ipso loco ita loquens:  Sanctificatur enim uir infidelis in uxore, et sanctificatur mulier infidelis in fratre. Alioquin filii uestri immundi essent, nunc autem sancti sunt . Non, opinor, quisquam tam infideliter intelligit, quodlibet in his uerbis intelligat, ut ob hoc existimet etiam maritum non christianum, quia christiana fuerit uxor eius, neque iam baptizari oportere, et ad peccatorum remissionem iam peruenisse, et in regnum celorum esse intraturum, quia sanctificatus dictus est in uxore.



CAPUT XXuII.

43. Quare baptizentur qui iam de baptizatis nascuntur. Quisquis uero adhuc mouetur, quare baptizentur qui iam de baptizatis nascuntur, hoc breuiter accipiat. Sicut generatio carnis peccati per unum Adam ad condemnationem trahit omnes qui eo modo generantur; sic generatio spiritus gratie per unum Iesum Christum ad iustificationem uite eterne ducit omnes qui eo modo predestinati regenerantur [1 1Kb] . Sacramentum autem Baptismi profecto sacramentum regenerationis est. Quocirca sicut homo qui non uixerit, mori non potest, et qui mortuus non fuerit, resurgere non potest: ita qui natus non fuerit, renasci non potest. Ex quo conficitur, neminem in suo parente renasci potuisse non natum. Oportet autem, ut si natus fuerit, renascatur: quia nisi quis natus fuerit denuo, non potest uidere regnum Dei . Oportet igitur ut Sacramento regenerationis, ne sine illo male de hac uita exeat, etiam paruulus imbuatur: quod non fit nisi in remissionem peccatorum. Quod etiam ipso loco Christus ostendit, cum interrogatus quomodo possent ista fieri, commemorauit quid Moyses fecerit in exaltatione serpentis. Cum itaque per Baptismi sacramentum morti Christi conformentur infantes, eos a serpentis morsu fatendum est liberari, si a christiane fidei regula nolumus aberrare. Quem tamen morsum non in sua uita propria, sed in illo cui primitus inflictus est, acceperunt.

44. Obiectio Pelagianorum. Neque illud fallat, quod nec parenti [2 1Kb] post conuersionem [3 1Kb] obsunt propria peccata: »Quanto enim magis,« inquiunt, »filio eius obesse non possunt?« Sed qui hoc sentiunt, non attendunt quia sicut parenti, per hoc quod spiritu renatus est, propria peccata non obsunt; ita qui de illo natus est, nisi eo modo renascatur, que a parente tracta sunt, oberunt. Quia et innouati parentes, non ex primitiis nouitatis, sed ex reliquiis uetustatis carnaliter gignunt; et filii ex parentum reliqua uetustate toti uetusti, et in peccati carne propagati [4 1Kb] , damnationem ueteri homini debitam Sacramento spiritualis [5 1Kb] regenerationis et renouationis euadunt. Illud namque precipue, propter questiones que de hac re mote sunt uel moueri adhuc possunt, attendere ac meminisse debemus, tantummodo  peccatorum omnium plenam perfectamque remissionem Baptismo fieri; hominis uero ipsius qualitatem non totam continuo commutari: sed spirituales primitias in bene proficientibus de die in diem nouitate crescente commutare in se quod carnaliter uetus est, donec totum ita renouetur, ut animalis etiam infirmitas corporis ad firmitatem spiritualem incorruptionemque perueniat.



CAPUT XXuIII.

45. Lex peccati dicta peccatum. Concupiscentia quomodo in baptizatis perempto eius malo maneat. Hec autem lex peccati, quod etiam peccatum appellat Apostolus, cum dicit, Non ergo regnet peccatum in uestro mortali corpore ad obediendum desideriis eius , non sic manet in membris eorum qui ex aqua et spiritu renati sunt, tanquam non sit eius facta remissio, ubi omnino plena et perfecta fit remissio peccatorum, omnibus inimicitiis interfectis, quibus separabamur a Deo: sed manet in uetustate carnis tanquam superatum et peremptum, si non illicitis consensionibus quodam modo reuiuiscat, et in regnum proprium dominationemque reuocetur. Ab hac autem uetustate carnis, in qua est lex ista peccati uel peccatum iam remissum, usque adeo spiritus uita discernitur, in cuius nouitate [1 1Kb] baptizati per Dei gratiam renascuntur, ut parum fuerit Apostolo dicere, tales non esse in peccato, nisi etiam diceret, in ipsa carne illos non esse, antequam ex hac mortali uita migrarent. Qui enim in carne sunt, inquit, Deo placere non possunt: uos autem non estis in carne, sed in spiritu; si tamen Spiritus Dei habitat in uobis . uerumtamen sicut ipsa carne quamuis corruptibili bene utuntur, qui membra eius ad opera bona conuertunt, in qua carne non sunt, quia non secundum eam sapiunt neque uiuunt; sicut denique etiam morte, que primi peccati pena est, bene utuntur, qui eam pro fratribus, pro fide, pro quacumque uera et sancta iustitia fortiter et patienter impendunt: sic illa etiam lege peccati, quod iam remissum in uetustate carnis manet, bene utuntur coniugati fideles, qui ex eo quod sunt in Christi nouitate, dominari sibi libidinem minime patiuntur; ex eo autem quod adhuc trahunt Ade uetustatem, regenerandos immortaliter filios mortaliter generant cum ea propagine peccati, qua illi qui renati sunt obnoxii non tenentur, et qua illi qui nascuntur renascendo soluuntur. Quamdiu ergo manet lex concupiscentialiter [2 1Kb] in membris, manente ipsa reatus eius soluitur; sed ei soluitur, qui Sacramentum regenerationis accepit renouarique iam cepit. Ex illa [3 1Kb] autem manente concupiscentie uetustate quod nascitur, renasci indiget ut sanetur. Quia parentes fideles et nati carnaliter et renati spiritualiter, filios carnaliter genuerunt; filii uero antequam nascerentur, renasci quomodo potuerunt?

46. Nec mireris, quod dixi, manente concupiscentialiter  lege peccati reatum eius solui per gratiam Sacramenti. Sicut enim facta et dicta et cogitata iniqua, quantum ad ipsos motus animi et corporis pertinet, iam preterierunt et non sunt; eis tamen preteritis et non tum existentibus reatus eorum manet, nisi peccatorum remissione soluatur: sic contra in hac non iam preterita, sed adhuc manente lege concupiscentie, reatus eius soluitur, et non erit, cum fit in Baptismo plena remissio peccatorum. Denique si continuo consequatur ab hac uita emigratio, non erit omnino quod obnoxium hominem teneat, solutis omnibus que tenebant. Sicut ergo non est mirum, preteritorum dictorum, factorum, atque cogitatorum reatum manere ante peccatorum remissionem: sic contra non debet esse mirum, manentis concupiscentie reatum preterire post peccatorum remissionem.



CAPUT XXIX.

47. Omnes predestinati per unum mediatorem Christum et per unam eamdemque fidem saluantur. Paruulorum quoque saluator Christus. Christus etiam infans ignorantia caruit et animi infirmitate. Que cum ita sint, ex quo per unum hominem peccatum intrauit in hunc mundum, et per peccatum mors, et ita in omnes homines pertransiit , usque in finem carnalis huius generationis et corruptibilis seculi, cuius filii generant et generantur, nullo existente homine de quo in hac uita constituto ueraciter dici possit, quod nullum habeat omnino peccatum, excepto uno Mediatore, qui nos Creatori nostro per remissionem reconciliat peccatorum: idem ipse Dominus noster hanc suam medelam nullis generis humani temporibus ante ultimum futurum adhuc iudicium denegauit eis, quos per certissimam prescientiam et futuram beneficentiam [1 1Kb] secum regnaturos in uitam predestinauit eternam. Namque ante natiuitatem carnis infirmitatemque passionis et uirtutem resurrectionis sue, earum rerum futurarum fide eos qui tunc fuerant, informabat ad hereditatem salutis eterne; quarum rerum presentium fide informauit eos qui cum gererentur aderant, atque impleri predicta cernebant; quarum etiam preteritarum fide [2 1Kb] qui postea fuerunt, et nos ipsos, et qui deinde futuri sunt, informare non cessat. Una ergo fides est que omnes saluos facit, qui ex carnali generatione spiritualiter renascuntur [3 1Kb] , terminata in eo qui uenit pro nobis iudicari et mori, iudex uiuorum et mortuorum. Sed huius unius fidei pro significationis opportunitate per uaria tempora sacramenta uariata sunt.

48. Idem ipse itaque Saluator est paruulorum atque maiorum, de quo dixerunt Angeli, Natus est uobis hodie saluator : et de quo dictum est ad uirginem Mariam, uocabis nomen eius Iesum; ipse enim saluum faciet populum suum a peccatis eorum : ubi aperte demonstratum est, eum hoc nomine, quo appellatus est iehsu,  propter salutem quam nobis tribuit, nominari; iehsu quippe, latine Saluator est. Quis est igitur qui audeat dicere Dominum Christum tantum maioribus non etiam paruulis esse Iesum? qui uenit in similitudine carnis peccati, ut euacuaret corpus peccati, in quo infirmissimo nulli usui congruis uel idoneis infantilibus membris, anima rationalis miserabili ignorantia pregrauatur. Quam plane ignorantiam nullo modo crediderim fuisse in infante illo, in quo uerbum caro factum est, ut habitaret in nobis, nec illam ipsius animi infirmitatem in Christo paruulo fuerim suspicatus, quam uidemus in paruulis. Per hanc enim etiam, cum motibus irrationabilibus perturbantur, nulla ratione, nullo imperio, sed dolore aliquando uel doloris terrore cohibentur: ut omnino uideas illius inobedientie filios, que mouetur in membris repugnans legi mentis, nec cum uult ratio, conquiescit: uerum et ipsa sepe uel dolore corporis, tanquam uapulando compescitur, uel pauescendo, uel tali aliquo animi motu, non tamen uoluntate precipiente comprimitur. Sed quia in eo erat similitudo carnis peccati, mutationes etatum perpeti uoluit ab ipsa exorsus infantia, ut ad mortem uideatur etiam senescendo illa caro peruenire potuisse, nisi iuuenis fuisset occisus. Que tamen mors in carne peccati inobedientie [1 1Kb] debita redditur, in similitudine autem carnis peccati obedientie uoluntate suscepta est. Ad eam quippe iturus eamque passurus, hoc ait: Ecce uenit princeps mundi huius, et in me nichil inueniet: sed ut sciant omnes quia uoluntatem Patris mei facio, surgite, eamus hinc . His dictis perrexit ad indebitam mortem, factus obediens usque ad mortem.



CAPUT XXX.

49. Respondet ad obiectionem Pelagianorum. Quapropter illi qui dicunt, Si primi hominis peccato factum est ut moreremur, Christi aduentu fieret ut credentes in eum non moreremur; et addunt quasi rationem, dicentes, Neque enim preuaricatoris transgressio plus nobis nocuit, quam incarnatio uel redemptio profuit Saluatoris: cur non potius hoc attendunt, hoc audiunt, hoc sine dubitatione [2 1Kb] credunt, quod Apostolus sine ambiguitate locutus est, Quia per hominem mors, et per hominem resurrectio mortuorum. Sicut enim in Adam omnes moriuntur, sic et in Christo omnes uiuificabuntur ? Neque enim aliunde, quam de corporis resurrectione dicebat. Omnium ergo corporis mortem factam per unum hominem dixit, et omnium corporis resurrectionem in uitam eternam per unum Christum futuram esse promisit. Quomodo ergo plus nobis nocuit ille peccando, quam iste profuit redimendo; cum per illius peccatum temporaliter moriamur, per istius autem redemptionem non ad temporalem uitam, sed ad perpetuam resurgamus? Nostrum ergo corpus mortuum est propter peccatum, Christi autem corpus solum mortuum est sine peccato; ut fuso sanguine sine culpa, omnium culparum chirographa delerentur, quibus debitores qui in eum credunt, a diabolo antea  tenebantur. Et ideo, Hic est, ait, sanguis meus, qui pro multis effundetur in remissionem peccatorum .



CAPUT XXXI.

50. Cur non simul per Baptismum cum peccatis mors etiam ipsa aboleatur. Poterat autem etiam hoc donare credentibus, ut nec istius experirentur corporis mortem: sed si hoc fecisset, carni quedam felicitas adderetur, minueretur autem fidei fortitudo. Sic enim homines mortem istam timent, ut non ob aliud felices dicerent esse Christianos, nisi quod mori omnino non possent. Ac per hoc nemo propter illam uitam, que post istam mortem beata futura est, per uirtutem etiam contemnende ipsius mortis ad Christi gratiam festinaret; sed propter remouendam mortis molestiam delicatius crederetur in Christum. Plus ergo gratie prestitit, plus fidelibus suis sine dubitatione donauit. Quid enim magnum erat, uidendo non mori eos qui crederent, credere se non moriturum? Quanto est maius, quanto fortius, quanto laudabilius, ita credere, ut se speret moriturus sine fine uicturum? Denique hoc quibusdam in fine largietur, ut mortem istam repentina commutatione non sentiant  , sed simul cum resurgentibus rapiantur in nubibus obuiam Christo in era, et sic semper cum Domino uiuant . Et recte illis, quia non erunt iam posteri qui propter hoc credant, non sperando quod non uident, sed amando quod uident. Que fides est eneruis et debilis, nec fides omnino dicenda, quandoquidem fides ita definita est: Fides est sperantium [1 1Kb] substantia, conuictio rerum que non uidentur. Unde etiam in eadem, ubi et hoc scriptum est, ad Hebreos Epistola, cum consequenter enumerasset quosdam, qui Deo fide placuerunt: Secundum fidem, inquit, mortui sunt hi omnes, cum non accepissent promissiones, sed longe eas uidentes et salutantes, et confitentes quia hospites et peregrini sunt super terram. Et paulo post eamdem fidei laudem ita conclusit: Et omnes, inquit, testimonium consecuti per fidem, non tulerunt promissiones Dei: pro nobis enim meliora prouiderunt, ne sine nobis perfecti perficerentur . Hec laus fidei non esset, nec omnino, ut iam dixi, fides esset, si homines in credendo premia uisibilia sequerentur, hoc est, si fidelibus merces immortalitatis in hoc seculo redderetur.

51. Hinc et ipse Dominus mori uoluit, ut, quemadmodum de illo scriptum est, per mortem euacuaret eum qui potestatem habebat mortis, id est, diabolum, et liberaret eos qui timore mortis per totam uitam rei erant seruitutis . Hoc testimonio satis etiam illud monstratur, et mortem istam corporis principe atque auctore diabolo, hoc est, ex peccato accidisse, quod ille persuasit; neque enim ob aliud potestatem habere mortis uerissime diceretur: unde  ille qui sine ullo peccato uel originali uel proprio moriebatur, dixit, quod paulo ante commemoraui, Ecce ueniet princeps mundi, id est, diabolus, qui potestatem habebat mortis, et in me nichil inueniet, id est, peccati, propter quod homines mori fecit. Et quasi diceretur ei, Quare ergo moreris? Sed ut sciant omnes, inquit, quia uoluntatem Patris mei facio, surgite, eamus hinc: id est, ut moriar non habens mortis causam de peccato sub auctore peccati, sed de obedientia et iustitia factus obediens usque ad mortem. Et hoc ergo illo testimonio demonstratum est, et quod timorem mortis fideles uincunt, ad agonem ipsius fidei pertinere, qui profecto defuisset, si mox esset credentes immortalitas consecuta.



CAPUT XXXII.

52. Cur Christus post resurrectionem presentiam suam mundo subduxerit. Quamuis itaque multa Dominus uisibilia miracula fecerit, unde ipsa fides uelut quibusdam primordiis lactescentibus germinaret, et in suum robur ex illa teneritudine coalesceret : tamen illud quod promissum speramus, inuisibiliter uoluit exspectari, ut iustus ex fide uiueret, in tantum ut nec ipse qui die tertio resurrexit, inter homines esse uoluerit, sed eis demonstrato in sua carne resurrectionis exemplo, quos huius rei testes habere dignatus est, in celum ascenderit, illorum quoque se oculis auferens, nichilque tale cuiusquam eorum carni iam tribuens, quale in carne propria demonstrauerat; ut et ipsi ex fide uiuerent, eiusque iustitie, in qua ex fide uiuitur, premium quod postea erit uisibile, nunc interim per patientiam inuisibiliter exspectarent. Ad hunc intellectum credo etiam illud esse referendum, quod ait de Spiritu sancto: Non potest ipse uenire, nisi ego abiero. Hoc enim erat dicere, non poteritis iuste uiuere ex fide, quod de meo dono, id est, de Spiritu sancto habebitis, nisi a uestris oculis hoc quod intuemini abstulero, ut spiritualiter cor uestrum inuisibilia credendo proficiat. Hanc ex fide iustitiam identidem, loquens de Spiritu sancto, ita commendat: Ille, inquit, arguet mundum de peccato, de iustitia, et de iudicio: de peccato quidem, quia non crediderunt in me; de iustitia, quia ad Patrem uado, et iam non uidebitis me . Que est ista iustitia, qua eum non uiderent [1 1Kb] , nisi ut iustus ex fide uiueret, et non respicientes que uidentur, sed que non uidentur, spiritu ex fide spem iustitie exspectaremus?



CAPUT XXXIII.

53. Respondet ad obiectionem Pelagianorum. Qui autem dicunt: Si peccato mors ista corporis accidisset, non utique post remissionem peccatorum, quam Redemptor nobis tribuit, moreremur: non intelligunt quomodo res, quarum reatum, ne post hanc uitam obsint, Deus soluit, tamen eas ad certamen fidei sinit manere, ut per illas erudiantur et exerceantur proficientes in agone iustitie. Posset enim et alius hoc non intelligens dicere, Si propter peccatum dixit Deus homini, In sudore uultus tui edes panem tuum, et spinas et tribulos pariet tibi terra:  quare et post remissionem labor hic permanet, et hec dura et aspera parit etiam terra fidelium? Item si propter peccatum dictum est mulieri, In gemitu paries : cur etiam post peccatorum remissionem femine fideles eosdem dolores in parturiendo patiuntur? Et tamen constat propter peccatum, quod admiserant, illos a Deo primos homines hec audisse atque meruisse: nec resistit his uerbis diuini libri, que posui de labore hominis et de parturitione mulieris, nisi qui prorsus alienus a fide catholica eisdem Litteris aduersatur.



CAPUT XXXIu.

54. Cur remisso peccato pena adhuc exigatur. uerum quia et tales non desunt; quemadmodum eis hac questione proposita respondemus, dicentes, ante remissionem esse illa supplicia peccatorum, post remissionem autem certamina exercitationesque iustorum: ita et illis quos de morte corporis similiter mouet, respondere debemus, ut eam et peccato accidisse fateamur, et post peccatorum remissionem, ut magnus timor eius a proficientibus superetur, ad certamen nobis relictam esse non dedignemur. Si enim parua uirtus esset fidei, que per dilectionem operatur, mortis metum uincere, non esset tanta martyrum gloria, nec Dominus diceret, Maiorem hac caritatem nemo habet, quam ut animam suam ponat pro amicis suis . Quod in Epistola sua Ioannes ita dicit: Sicut ille animam suam pro nobis posuit, sic et nos debemus animas pro fratribus ponere . Nequaquam igitur in morte pro iustitia subeunda uel contemnenda laudaretur precipua patientia, si mortis non esset magna multumque dura molestia. Cuius timorem qui uincit ex fide, magnam ipsius fidei comparat gloriam iustamque mercedem. Unde mirandum non est, et mortem corporis non fuisse euenturam homini, nisi precessisset peccatum, cuius etiam talis pena consequeretur; et post remissionem peccatorum eam fidelibus euenire, ut in eius timore uincendo exerceretur fortitudo iustitie.

55. Caro enim que primo facta est, non erat caro peccati, in qua noluit homo inter delicias paradisi seruare iustitiam. Unde statuit Deus, ut post eius peccatum propagata caro peccati, ad recipiendam iustitiam laboribus et molestiis eniteretur. Propter hoc etiam de paradiso dimissus Adam [1 1Kb] , contra Eden habitauit, id est, contra sedem deliciarum: ut significaret quod in laboribus, qui sunt deliciis contrarii, erudienda esset caro peccati, que in deliciis obedientiam non seruauit antequam esset caro peccati. Sicut ergo illi primi homines postea iuste uiuendo, unde merito creduntur per Domini sanguinem ab extremo supplicio liberati, non tamen in illa uita meruerunt ad paradisum reuocari: sic et caro peccati, etiamsi remissis peccatis homo in ea iuste uixerit, non continuo meretur eam mortem non perpeti, quam traxit de propagine peccati.

56. Tale aliquid nobis insinuatum est de patriarcha  Dauid in libro Regnorum, ad quem propheta cum missus esset, eique propter peccatum quod admiserat, euentura mala ex iracundia Dei comminaretur, confessione peccati ueniam meruit, respondente propheta quod ei flagitium facinusque remissum sit : et tamen consecuta sunt que Deus fuerat comminatus, ut sic humiliaretur a filio. Quare et hic non dicitur, Si Deus propter peccatum illud fuerat comminatus, cur dimisso peccato quod erat minatus impleuit? nisi quia rectissime, si dictum fuerit, respondebitur remissionem illam peccati factam, ne homo a percipienda uita impediretur eterna; subsecutum uero illius comminationis effectum, ut pietas hominis in illa humilitate exerceretur atque probaretur. Sic et mortem corporis et propter peccatum Deus homini inflixit, et post peccatorum remissionem propter exercendam iustitiam non ademit.



CAPUT XXXu.

57. Non declinandum in dextram aut in sinistram. Teneamus ergo indeclinabilem fidei confessionem. Solus unus est qui sine peccato natus est in similitudine carnis peccati, sine peccato uixit inter aliena peccata, sine peccato mortuus est propter nostra peccata. Non declinemus in dextram aut in sinistram. In dexteram enim declinare, est se ipsum decipere dicendo se esse sine peccato: in sinistram autem, per nescio quam peruersam et prauam securitatem se tanquam impune dare peccatis. uias enim que a dextris sunt nouit Dominus, qui solus sine peccato est, et nostra potest delere peccata; peruerse autem sunt que a sinistris , amicitie cum peccatis. Tales etiam illi uiginti annorum adolescentuli figuram noui populi premiserunt, qui in terram promissionis intrarunt, qui nec in dexteram nec in sinistram dicti sunt declinasse  . Non enim uiginti annorum etas comparanda est innocentie paruulorum: sed, ni fallor, hic numerus mysticum aliquid adumbrat et resonat. uetus enim Testamentum in quinque Moysi libris excellit, Nouum autem quatuor Euangeliorum auctoritate prefulget; qui numeri per se multiplicati ad uicenum perueniunt: quater enim quini, uel quinquies quaterni, uiginti sunt. Talis populus, ut predixi, eruditus in regno celorum per duo Testamenta, uetus et Nouum, non declinans in dexteram superba presumptione iustitie, neque in sinistram secura delectatione peccati [1 1Kb] , in terram promissionis intrabit: ubi iam peccata ulterius nec nobis donanda optemus, nec in nobis punienda timeamus, ab illo Redemptore liberati, qui non uenumdatus sub peccato, redemit Isrel ab omnibus iniquitatibus eius, siue propria cuiusquam [2 1Kb] uita commissis, siue originaliter tractis.



CAPUT XXXuI.

58. An anima ex traduce. In rebus  obscuris, ubi Scripture non adiuuant, cauenda iudicandi temeritas. Scripture clare in his que ad salutem necessaria sunt. Non enim parum paginarum diuinarum auctoritati ueritatique cesserunt, qui etsi noluerunt litteris suis aperte exprimere, paruulis remissionem necessariam peccatorum, redemptionem tamen eis opus esse confessi sunt. Alio quippe uerbo, etiam ipso de christiana eruditione deprompto, nichil aliud omnino dixerunt. Nec dubitandum est [1 1Kb] his qui diuina scripta fideliter legunt, fideliter audiunt, fideliter tenent, quod ab illa carne que prius uoluntate [2 1Kb] peccati facta est caro peccati, deinceps per successionem transeunte in omnes proscriptione iniquitatis et mortis caro sit propagata peccati, excepta una similitudine carnis peccati, que tamen non esset, nisi esset et caro peccati.

59. De anima uero, utrum et ipsa eodem modo propagata, reatu qui ei dimittatur obstricta sit : an etiam non propagata, eo ipso quo carni peccati aggrauanda miscetur, iam ipsius peccati remissione et sua redemptione opus habeat, Deo per summam prescientiam [1 1Kb] iudicante, qui paruuli [2 1Kb] ab isto reatu non mereantur absolui, etiam qui nondum nati nichil alicubi propria sua uita egerunt uel boni uel mali: et quomodo Deus etiamsi non de traduce animas creat, non sit tamen auctor reatus eiusdem, propter quem redemptio Sacramenti necessaria est et anime paruuli [3 1Kb] : magna questio est, aliamque disputationem desiderat, eo tamen, quantum arbitror, moderamine temperatam, ut magis inquisitio cauta laudetur, quam precipitata reprehendatur assertio. Ubi enim de re obscurissima disputatur, non adiuuantibus diuinarum Scripturarum certis clarisque documentis, cohibere se debet humana presumptio, nichil faciens in partem alteram declinando. Et si enim quodlibet horum, quemadmodum demonstrari et explicari possit, ignorem; illud tamen credo, quod etiam hinc diuinorum eloquiorum clarissima auctoritas esset, si homo id sine dispendio promisse salutis ignorare non posset. Habes elaboratum, utinam tam commodum quam prolixum, pro meis uiribus opus, cuius prolixitatem fortasse defenderem, nisi id uererer facere defendendo prolixius.



LIBER TERTIUS, SEU AD EUMDEM MARCELLINUM EPISTOLA,


In qua Augustinus Pelagii circa questionem de peccatorum meritis et de paruulorum Baptismo errores, siue nonnullas contra peccatum originale, quas ille suis in Paulum expositionibus insperserat, argumentationes redarguit.

Charissimo filio MARCELLINO, AUGUSTINUS episcopus, seruus Christi seruorumque Christi, in Domino salutem.



CAPUT PRIMUM.


1. Pelagius existimatus uir sanctus. Eius expositiones in Paulum. De questionibus quas mihi proposueras, ut ad te aliquid scriberem aduersus eos qui dicunt Adam etiamsi non peccasset, fuisse moriturum, nec ex eius peccato quidquam ad eius posteros propagando transisse, maxime propter Baptismum paruulorum, quem more piissimo atque materno uniuersa frequentat Ecclesia, et quod in hac uita sint, fuerint, futurique sint filii hominum nullum habentes omnino peccatum, iam duos prolixos absolueram libros: quibus mihi uisus sum, non quidem omnibus omnium occurrisse in hac causa motibus animorum, quod uel a me, uel a quoquam utrum fieri possit ignoro, imo fieri non posse non dubito; sed tamen egisse aliquid, quo de his rebus a maioribus tradite fidei defensores contra nouitates eorum qui aliter sentiunt, non inermes usquequaque consisterent. uerum post paucissimos dies legi Pelagii quedam scripta, uiri ut audio sancti, et non paruo prouectu christiani, que in Pauli apostoli epistolas  expositiones breuissimas continerent  : atque ibi comperi, cum ad illum uenisset locum, ubi dicit Apostolus, per unum hominem peccatum intrasse in mundum, et per peccatum mortem, atque ita in omnes homines  pertransisse, quamdam eorum argumentationem qui negant paruulos peccatum originale gestare: quam fateor in illis tam longis uoluminibus meis non refelli, quia in mentem mihi omnino non uenerat, quemquam posse talia cogitare, uel dicere. Quapropter quoniam illi operi, quod iam certo fine concluseram, nichil addere uolui; et ipsam eisdem uerbis quibus eam legi, et quid mihi contra uideatur, huic epistole inserendum putaui.



CAPUT II.

2. Obiectio Pelagii. Paruuli in credentium et fidelium numero deputati. Sic ergo illa argumentatio posita est: Hi autem, inquit, qui contra traducem peccati sunt, ita illam impugnare nituntur: Si Ade, inquiunt, peccatum etiam non peccantibus  nocuit, ergo et Christi iustitia etiam non credentibus prodest; quia similiter, imo et magis dicit per unum saluari, quam per unum ante perierunt. Huic ergo, ut dixi, argumento in illis duobus libris quos ad te scripsi, nichil respondi, neque id mihi prorsus redarguendum proposui. Nunc ergo prius illud attende, quemadmodum cum dicunt, Si Ade peccatum etiam non peccantibus nocet, et Christi iustitia etiam non credentibus prodest, absurdissimum utique et falsissimum iudicant, ut Christi iustitia etiam non credentibus prosit; unde putant confici, nec primi hominis peccatum paruulis non peccantibus nocere potuisse, sicut et Christi iustitia prodesse ullis non credentibus non potest. Dicant itaque, Christi iustitia quid baptizatis paruulis prosit: dicant omnino quod uolunt. Profecto enim, si se Christianos esse meminerunt, aliquid prodesse non ambigunt. Quodlibet igitur prosit, prodesse, sicut etiam ipsi asserunt, non credentibus non potest. Unde coguntur paruulos baptizatos in credentium numero deputare; et auctoritati sancte [1 1Kb] ubique Ecclesie consentire, que fidelium eos nomine non censet indignos, quibus iustitia Christi etiam secundum istos prodesse nonnisi credentibus posset. Sicut ergo eorum per quos renascuntur, iustitie spiritus responsione sua traiicit in eos fidem, quam uoluntate propria nondum habere potuerunt: sic eorum per quos nascuntur, caro peccati traiicit in eos noxam, quam nondum uita propria contraxerunt. Et sicut eos uite spiritus in Christo regenerat fideles, sic eos corpus mortis in Adam generauerat peccatores: illa enim carnalis generatio est, hec spiritualis: illa facit filios carnis, hec filios spiritus: illa filios mortis, hec filios resurrectionis; illa filios seculi, hec filios Dei; illa filios ire, hec filios misericordie; ac per hoc illa peccato originali obligatos, ista omnis peccati uinculo liberatos.

3. Postremo ad id quod intellectu perspicacissimo assequi non ualemus, auctoritate diuina consentire cogamur. Bene quod ipsi nos admonent, iustitiam Christi nisi credentibus prodesse non posse, et prodesse aliquid paruulis confitentur: unde, ut diximus, necesse est eos baptizatos in credentium numero sine ulla tergiuersatione constituant. Consequenter igitur, si non baptizentur, inter eos qui non credunt, erunt; ac per hoc nec uitam habebunt, sed ira Dei manet super eos; quoniam qui non credit Filio, non habebit uitam, sed ira Dei manet super eum: et iudicati sunt; quoniam qui non credit, iam iudicatus est : et condemnabuntur; quoniam qui crediderit et baptizatus fuerit, saluus erit; qui autem non crediderit, condemnabitur . Iam nunc uideant isti, qua iustitia tentent uel conentur asserere, non ad uitam eternam, sed ad iram Dei pertinere, et diuinitus iudicari atque damnari homines qui sine peccato sunt; si quemadmodum proprium, ita nullum in eis est etiam originale peccatum.

 4. Iam ceteris, que Pelagius insinuat eos dicere, qui contra originale peccatum disputant, in illis duobus prolixi mei operis libris satis, quantum arbitror, dilucideque respondi. Quod etsi quibusdam uel parum uel obscurum uidebitur, dent ueniam, et componant cum eis, qui fortasse illud non quia parum est, sed quia nimium, reprehendunt: et qui ea, que pro natura questionum dilucide dicta existimo, adhuc non intelligunt, non mihi calumnientur pro negligentia uel pro mee facultatis indigentia, sed Deum potius pro accipienda intelligentia deprecentur.



CAPUT III.

5. Pelagius laudatus a nonnullis. Argumenta contra peccatum originis, que Pelagius in Commentario suo proponit. uerumtamen nos non negligenter oportet attendere, istum, sicut eum qui nouerunt loquuntur, bonum ac [1 1Kb] predicandum uirum, hanc argumentationem contra peccati propaginem, non ex propria intulisse persona, sed quid illi dicant qui eam non approbant intimasse, nec solum hoc quod modo proposui eique respondi, uerum etiam cetera quibus me in illis libris iam respondisse recolui. Nam cum dixisset, Si Ade, inquiunt, peccatum etiam non peccantibus nocuit, ergo et Christi iustitia etiam non credentibus prodest; quod in iis que respondi, cernis quam non solum non expugnet quod dicimus, sed etiam nos admoneat quid dicamus [2 1Kb] : secutus adiunxit, Deinde aiunt, Si Baptismus mundat antiquum illud delictum, qui de duobus baptizatis nati fuerint, debent hoc carere peccato: non enim potuerunt ad posteros transmittere, quod ipsi minime habuerunt. Illud quoque accedit, inquit, quia si anima non est ex traduce, sed sola caro, ipsa tantum habet traducem peccati, et ipsa sola penam meretur: iniustum esse dicentes, ut hodie nata anima non ex massa Ade, tam antiquum peccatum portet alienum. Dicunt etiam, inquit, nulla ratione concedi, ut Deus qui propria peccata remittit, imputet aliena.

6. uidesne, obsecro, quemadmodum hoc totum Pelagius, non ex sua, sed ex aliorum persona indiderit scriptis suis, usque adeo sciens hanc nescio quam esse nouitatem, que contra antiquam Ecclesie insitam opinionem sonare nunc ceperit, ut eam ipse confiteri aut uerecundatus, aut ueritus fuerit. Et forte hoc ipse non sentit, quod sine peccato nascatur homo, cui fatetur necessarium esse Baptismum, in quo fit remissio peccatorum: et [3 1Kb] quod sine peccato damnetur homo, quem necesse est non baptizatum in non crendentibus deputari; quia utique Scriptura euangelica fallere non potest, in qua apertissime legitur, Qui non crediderit, condemnabitur: postremo, quod sine peccato imago Dei non admittatur ad regnum Dei, quoniam nisi quis renatus fuerit ex aqua et spiritu,  non potest introire in regnum Dei : atque ita uel in eternam mortem sine peccato precipitetur, uel quod est absurdius, extra regnum Dei habeat uitam eternam; cum Dominus predicens quid suis in fine dicturus sit, uenite, benedicti Patris mei, percipite regnum quod uobis paratum est ab initio mundi, manifestauerit etiam quid sit ipsum regnum quod dicebat, ita concludens, Sic ibunt illi in ambustionem eternam, iusti autem in uitam eternam . Hec ergo et alia que istum sequuntur errorem, nimium peruersa et christiane repugnantia ueritati, credo quod uir ille tam egregie christianus omnino non sentiat. Sed fieri potest ut etiam istorum argumentis, qui contra peccati traducem sentiunt, adhuc fortasse ita moueatur, ut audire uel nosse quid contra eos dicatur, exspectet: et ideo quid illi dicant, qui contra peccati traducem sentiunt, nec tacere uoluit, ut questio discutienda insinuaretur, et a persona sua remouit, ne hoc etiam ipse sentire iudicaretur.



CAPUT Iu.

7. iehsu etiam infantium iehsu est. Ostendit ueteres nichil dubitasse de originali infantium peccato. Ego autem etsi refellere istorum argumenta non ualeam, uideo tamen inherendum esse iis que in Scripturis sunt apertissima, ut ex his reuelentur obscura; aut si mens nondum est idonea, que possit ea uel demonstrata cernere, uel abstrusa inuestigare, sine ulla hesitatione credantur. Quid autem apertius tot tantisque testimoniis diuinorum eloquiorum, quibus dilucidissime apparet, nec preter Christi societatem ad uitam salutemque eternam posse quemquam hominum peruenire, nec diuino iudicio iniuste posse aliquem damnari, hoc est, ab illa uita et salute separari? Unde fit consequens ut quoniam nichil agitur aliud, cum paruuli baptizantur, nisi ut incorporentur Ecclesie, id est, Christi corpori membrisque socientur; manifestum sit eos ad damnationem, nisi hoc eis collatum fuerit [1 1Kb] , pertinere. Non autem damnari possent, si peccatum utique non haberent. Hoc quia illa etas nulla in uita propria [2 1Kb] contrahere potuit, restat intelligere uel si hoc nondum possumus, saltem credere, trahere paruulos originale peccatum.

8. Ac per hoc si ambigui aliquid habent uerba apostolica quibus dicit, Per unum hominem peccatum intrauit in mundum, et per peccatum mors, et ita in omnes homines pertransiit , possuntque in aliam duci transferrique sententiam: numquid et illud ambiguum est, Nisi quis renatus fuerit ex aqua et spiritu, non potest intrare in regnum Dei ? Numquid et illud, uocabis nomen eius Iesum; ipse enim saluum faciet populum suum a peccatis eorum ? Numquid etiam illud, Quia non est opus sanis medicus, sed egrotantibus ; hoc  est, quia non est necessarius iehsu [1 1Kb] eis qui non habent peccatum, sed eis qui saluandi sunt a peccato? Numquid etiam illud, Quia nisi manducauerint homines carnem eius, hoc est, participes facti fuerint corporis eius, non habebunt uitam ? His atque huiusmodi aliis, que nunc pretereo, testimoniis diuina luce clarissimis, diuina auctoritate certissimis, nonne ueritas sine ulla ambiguitate proclamat, non solum in regnum Dei non baptizatos paruulos intrare non posse, sed nec uitam eternam posse habere preter Christi corpus, cui ut incorporentur, sacramento Baptismatis imbuuntur? Nonne ueritas sine ulla dubitatione testatur, eos non ob aliud ad Iesum, hoc est, ad saluatorem et ad medicum Christum piis gestantium manibus ferri, nisi ut per medicinam Sacramentorum eius possint a peccati peste sanari?  Quid ergo cunctamur Apostoli uerba, de quibus forte dubitabamus, etiam ipsa sic intelligere, ut his congruant testimoniis, de quibus dubitare non possumus?

9. Quanquam toto ipso loco, ubi per unius peccatum multorum condemnationem, et per unius iustitiam multorum iustificationem Apostolus loquitur, nichil mihi uideatur ambigui, nisi quod ait, Adam formam futuri . Hoc enim reuera non solum huic sententie conuenit, qua intelligitur futuros eius posteros ex eadem forma [2 1Kb] cum peccato esse generatos; sed etiam in alios et alios intellectus possunt hec uerba deduci. Nam et nos aliud inde aliquando diximus, et aliud fortasse dicemus, quod tamen huic intellectui non sit aduersum : et ipse Pelagius non uno modo id exposuit. Cetera uero que ibi dicuntur, si diligenter aduertantur atque tractentur, sicut in primo duorum illorum libro utcumque conatus sum, etiamsi subobscurum pariunt rerum ipsarum necessitate sermonem, non tamen poterunt alium sensum habere, nisi per quem factum est ut antiquitus uniuersa Ecclesia retineret, fideles paruulos originalis peccati remissionem per Christi Baptismum consecutos.



CAPUT u.

10. Testimonium Cypriani. Unde non immerito beatus Cyprianus satis ostendit, quam hoc ab initio creditum et intellectum seruet Ecclesia: qui cum paruulos a materno utero recentissimos iam idoneos ad percipiendum Christi Baptismum assereret, quoniam consultus fuerat, utrum hoc ante octauum diem fieri deberet: quantum potuit, conatus est eos demonstrare perfectos; ne quis quasi pro numero [3 1Kb] dierum, quia octauo antea circumcidebantur infantes, eos adhuc perficiendos existimaret . Sed [4 1Kb] cum magnum eis defensionis patrocinium prestitisset, ab originali tamen peccato eos immunes non esse confessus est: quia si hoc negaret, ipsius Baptismi causam, propter quem  percipiendum eos defendebat, auferret. Potes ipsam epistolam memorati martyris de Baptizandis paruulis legere, si uolueris: neque enim potest deesse Carthagini. uerum in hanc etiam nostram, quantum presenti questioni satis uisum est, pauca inde transferenda arbritatus sum, que prudenter attende. Quantum uero, inquit, ad causam infantium pertinet, quos dixisti intra secundum uel tertium diem quo nati sunt constitutos, baptizari non oportere, et considerandam esse legem circumcisionis antique, ut intra octauum diem eum qui natus est baptizandum et sanctificandum non putares; longe aliud in concilio nostro uisum est. In hoc enim quod tu putabas esse faciendum, nemo consensit; sed uniuersi potius iudicauimus, nulli hominum nato misericodiam Dei et gratiam denegandam. Nam cum Dominus in Euangelio suo dicat, »Filius hominis non uenit animas hominum perdere, sed saluare« : quantum in nobis est, si fieri potuerit, nulla anima perdenda est. Aduertisne quid dicat, quemadmodum sentiat, non tantum carni, sed anime quoque infantis exitiabile esse atque mortiferum, sine illo [1 1Kb] salutari Sacramento exire de hac uita? Unde si iam nichil aliud diceret, intelligere nostrum fuit, sine peccato animam perire non posse. Sed uide paulo post defendens innocentiam paruulorum, quid tamen de illis apertissime fateatur. Ceterum si homines, inquit, impedire aliquid ad consecutionem gratie posset, magis adultos et prouectos et maiores natu possent impedire peccata grauiora. Porro autem si etiam grauissimis delictoribus et in Deum multum ante peccantibus, cum postea crediderint, remissa peccatorum datur et Baptismo [2 1Kb] atque gratia nemo prohibetur: quanto magis prohiberi non debet infans, qui recens natus nichil peccauit, nisi quod secundum Adam carnaliter natus contagium mortis antique prima natiuitate contraxit? Qui ad remissam peccatorum accipiendam hoc ipso facilius [3 1Kb] accedit, quod illi remittuntur non propria, sed aliena peccata.

11. uides quanta fiducia ex antiqua et indubitata fidei regula uir tantus ista loquatur? Qui hec documenta certissima ideo protulit, ut illud quod erat incertum, unde consuluerat ille cui rescribit, et unde concilii decretum constitutum esse [4 1Kb] commemorat, ut scilicet etiam ante octauum diem ex quo die natus esset infans, eum, si afferretur, baptizare nemo dubitaret, per hec firmamenta probaretur. Neque enim hoc tunc quasi nouum aut quasi aliqua cuiusquam contradictione pulsatum, concilio statuebatur seu firmabatur, quod obstricti originali peccato tenerentur infantes: sed cum illic alia [5 1Kb] consultatio uersaretur, et disceptaretur, propter legem carnalis circumcisionis, utrum eos et ante octauum diem baptizare oporteret; ideo ei qui hoc negabat, nemo consensit, quia  iam non consulendum nec disceptandum [1 1Kb] , sed firmum certumque habebatur, animam saluti eterne perituram, si hanc uitam sine illius Sacramenti consecutione finiret: quamuis ab utero recentissimi paruuli solo reatu essent peccati originalis obstricti: quare illis etsi multo facilior, quod alienorum, sed tamen esset necessaria remissio peccatorum. His certis illa incerta de octauo die questio dissoluta est, atque in concilio iudicatum, homini nato, ne in eternum pereat, omni die debere succurri [2 1Kb] : cum etiam de ipsa carnali circumcisione ratio redderetur, quod umbra esset futuri: non quo [3 1Kb] intelligeremus etiam Baptismum octauo ex quo natus est homo die dari oportere, sed nos in Christi resurrectione spiritualiter circumcidi, qui tertio quidem post diem passionis, in diebus tamen hebdomadarum, quibus tempora prouoluuntur, octauo, hoc est, post sabbatum primo die a mortuis resurrexit.



CAPUT uI.

12. Consensus omnium circa peccatum originale. Et nunc nescio cuius noue [4 1Kb] disputationis audacia quidam nobis facere conantur incertum, quod maiores nostri ad dissoluenda quedam que nonnullis uidebantur incerta, tanquam certissimum proferebant. Quando enim primitus hoc disputari ceperit, nescio. Illud tamen scio, quod etiam sanctus Hieronymus, qui hodieque in litteris ecclesiasticis [5 1Kb] tam excellentis doctrine fama ac labore uersatur, ad quasdam soluendas in suis libris questiones, etiam hoc certissimum adhibet sine ulla disceptatione documentum. Nam in eo quod in Ionam prophetam scripsit, cum ad eum uenisset locum, ubi commemorantur etiam paruuli ieiunio castigati: Maior, inquit, etas incipit, et usque ad minorem peruenit. Nullus enim absque peccato, nec si unius quidem diei fuerit uita eius, et numerabiles anni [6 1Kb] uite illius . Si enim stelle munde non sunt in conspectu Dei, quanto magis uermis et putredo , et ii qui peccato offendentis Adam tenentur obnoxii ? Hunc doctissimum uirum si facile interrogare possemus, quam multos utriusque lingue diuinarum Scripturarum tractatores et christianarum disputationum scriptores commemoraret, qui non aliud, ex quo Christi Ecclesia est constituta, senserunt, non aliud a maioribus acceperunt, non aliud posteris tradiderunt? Ego quidem quamuis longe pauciora legerim, non memini me aliud audiuisse a Christianis, qui utrumque accipiunt Testamentum, non solum in catholica Ecclesia, uerum etiam in qualibet heresi uel schismate constitutis; non memini me aliud legisse apud eos, quos de his rebus aliquid scribentes legere potui,  qui Scripturas canonicas sequerentur, uel sequi se crederent, crediue uoluissent. Unde nobis hoc negotium repente emerserit nescio. Nam ante paruum tempus  a quibusdam transitorie colloquentibus, cursim mihi aures perstricte sunt, cum illic apud Carthaginem essemus, non ideo paruulos baptizari, ut remissionem accipiant peccatorum, sed ut sanctificentur in Christo. Qua nouitate permotus, et quia opportunum non fuit ut contra aliquid dicerem, et non tales homines erant de quorum essem auctoritate sollicitus, facile hoc in transactis atque abolitis habui. Et ecce contra Ecclesiam [1 1Kb] iam studio flammante defenditur, ecce scribendo etiam memorie commendatur, ecce res in hoc discriminis adducitur, ut hinc etiam a fratribus consulamur, ecce contra disputare atque scribere cogimur.



CAPUT uII.

13. Iouiniani error. Disputatorum quorumlibet sententie non tanquam auctoritas canonica. Peccatum originale quomodo alienum. Omnes in Adam unus homo fuimus. Ante paucos annos Rome quidam exstitit Iouinianus, qui sanctimonialibus etiam etate iam prouectioribus nuptias persuasisse dicitur, non illiciendo quo earum aliquam ducere uellet uxorem, sed disputando uirgines sanctimonio [2 1Kb] dicatas nichil amplius fidelibus coniugatis apud Deum habere meritorum. Nunquam tamen ei hoc commentum uenit in mentem, ut asserere conaretur sine originali peccato nasci hominum filios. Et utique si hoc astrueret, multo procliuius uellent femine nubere, fetus mundissimos pariture. Huius sane scripta, nam et scribere ausus est, cum fratres ad Hieronymum refellenda misissent, non solum in eis nichil tale comperit, uerum etiam ad quedam eius uana refutanda hoc tanquam certissimum de hominis originali peccato, unde utique nec ipsum dubitare credebat, inter multa sua documenta deprompsit . Id agentis hec uerba sunt: »Qui dicit se,« inquit, »in Christo manere, debet sicut ille ambulauit, et ipse ambulare« . Eligat aduersarius e duobus quod uult, optionem ei damus. Manet in Christo, an non manet? Si manet, ita ergo ambulet ut Christus. Si autem temerarium est, similitudinem uirtutum Domini polliceri, non manet in Christo, quia non ingreditur ut Christus. Ille peccatum non fecit, neque inuentus est dolus in ore eius, qui cum malediceretur, non remaledixit, et tanquam agnus coram tondente, sic non aperuit os suum ; ad quem uenit princeps mundi istius, et inuenit in eo nichil ; qui cum peccatum non fecisset, pro nobis peccatum eum fecit Deus . Nos autem, iuxta Epistolam Iacobi, »multa peccamus omnes« , et nemo mundus a peccatis,  nec si unius quidem diei fuerit uita eius . Quis enim gloriabitur castum se habere cor, aut quis confidet mundum se esse a peccatis ? Tenemurque rei in similitudinem preuaricationis Adam. Unde et Dauid dicit, »Ecce in iniquitatibus conceptus sum, et in delictis concepit me mater mea« .

14. Hec non ideo commemoraui, quod disputatorum quorumlibet sententiis tanquam canonica auctoritate nitamur; sed ut appareat, ab initio usque ad presens tempus quo ista nouitas orta est, hoc de originali peccato apud Ecclesie fidem tanta constantia custoditum, ut ab eis qui dominica tractarent eloquia, magis certissimum proferretur ad alia falsa refutanda, quam id tanquam falsum refutari ab aliquo tentaretur. Ceterum in Sanctis canonicis Libris uiget huius sententie clarissima et plenissima auctoritas: clamat Apostolus, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Unde nec illud liquide dici potest, quod peccatum Ade etiam non peccantibus nocuit, cum Scriptura dicat, in quo omnes peccauerunt. Nec sic dicuntur ista aliena peccata, tanquam omnino ad paruulos non pertineant: siquidem in Adam omnes tunc peccauerunt, quando in eius natura illa insita ui qua [1 1Kb] eos gignere poterat, adhuc omnes ille unus fuerunt: sed dicuntur aliena, quia nondum ipsi agebant uitas proprias, sed quidquid erat in futura propagine, uita unius hominis continebat.



CAPUT uIII.

15. Unde errores. Similitudo a preputio circumcisorum, et palea frumenti petita.---Nulla, inquiunt, ratione conceditur, ut Deus qui propria peccata remittit, imputet aliena. Remittit, sed spiritu regeneratis, non carne generatis: imputat uero non iam aliena, sed propria. Aliena quippe erant, quando hi qui ea propagata portarent, nondum erant: nunc uero carnali generatione iam eorum sunt, quibus nondum spirituali regeneratione dimissa sunt.

16. Sed si Baptismus, inquiunt, mundat antiquum illud delictum, qui de duobus baptizatis nati fuerint, debent hoc carere peccato. Non enim potuerunt ad posteros transmittere, quod ipsi minime habuerunt. Ecce unde plerumque conualescit error, cum homines idonei sunt his rebus interrogandis, quibus intelligendis non sunt idonei. Cui enim auditori, uel quibus explicem uerbis, quomodo mortalia uitiosa primordia non obsint eis, qui aliis primordiis immortalibus inchoati sunt; et tamen obsint eis, quos iidem ipsi, quibus iam non obsunt, ex eisdem uitiosis primordiis generauerint? quomodo id intelligat homo, cuius tardiusculam mentem impedit et sue sententie preiudicium, et peruicacie grauissime uinculum? uerumtamen si aduersus eos mihi esset causa ista suscepta, qui omnino paruulos baptizari prohibent, aut superfluo baptizari contendunt, dicentes  eos ex fidelibus natos, parentum meritum necessario consequi: tunc deberem ad hanc opinionem conuincendam laboriosius fortassis et operosius excitari. Tunc si mihi apud obtusos et contentiosos, propter rerum nature obscuritatem, difficultas refellendi falsa et persuadendi uera resisteret, ad hec forte que in usu atque in promptu essent exempla confugerem: uicissimque interrogarem, ut quia eos moueret quomodo peccatum quod mundatur per Baptismum, maneat in eis quos genuerint baptizati; ipsi explicarent quomodo preputium quod per circumcisionem aufertur, maneat in eis quos genuerint circumcisi; quomodo etiam palea que opere humano tanta diligentia separatur, maneat in fructu qui de purgato tritico nascitur.



CAPUT IX.

17. Non semper christiani christianos, neque mundati mundatos gignunt. His et talibus forsitan utcumque conarer exemplis persuadere hominibus, qui mundationis Sacramenta superfluo filiis mundatorum crederent adhiberi, quam recto consilio baptizatorum paruuli baptizentur: quamque [1 1Kb] fieri possit ut homini habenti utrumque semen, et mortis in carne, et immortalitatis in spiritu, non obsit regenerato per spiritum, quod obest eius filio generato per carnem; sitque in isto remissione mundatum, quod sit etiam in illo simili remissione, uelut circumcisione, uelut trituratione ac uentilatione, mundandum. Nunc uero, quandoquidem cum eis agimus, qui confitentur baptizatorum filios baptizandos; quanto melius sic agimus, ut dicamus, uos qui asseritis, de hominibus a peccati labe mudnatis sine peccato nasci filios debuisse, cur non attenditis, eo modo uobis posse dici, de christianis parentibus christianos nasci filios debuisse? Cur ergo eos christianos fieri debere censetis? Numquid in eorum parentibus corpus christianum non erat, quibus dictum est, Nescitis quia corpora uestra membra sunt Christi ? An forte corpus quidem christianum de christianis parentibus natum est, sed non christianam animam accepit? Hoc uero multo est mirabilius: namque utrumlibet de anima sentiatis, quia profecto cum Apostolo non eam creditis antequam nasceretur aliquid egisse boni aut mali; aut de traduce attracta est, et similiter ut corpus de christianis christianum, anima etiam [2 1Kb] christiana esse debuit; aut a Christo creata, uel in christiano corpore, uel propter christianum corpus, christiana debuit seu creari seu mitti. Nisi forte dicetis, christianos homines christianum corpus gignere potuisse, et ipsum Christum animam christianam non potuisse procreare. Cedite [3 1Kb] itaque ueritati, et uidete quia sicut fieri potuit, quod et uos fatemini, ut de christianis non christianus, de membris Christi non membrum Christi; atque ut occurramus etiam omnibus, qui licet falso, tamen quocumque religionis nomine detinentur, de consecratis non consecratus; ita etiam fieri, ut de  mundatis non mundatus nascatur. Quid respondebitis, quare de christianis non christianus nascatur, nisi quia non facit generatio, sed regeneratio christianos? Hanc igitur uobis reddite rationem, quia similiter a peccatis nemo nascendo, sed omnes renascendo mundantur. Ac per hoc de hominibus ideo mundatis, quoniam renatis, homo qui nascitur renascatur [1 1Kb] , ut etiam ipse mundetur. Potuerunt enim parentes ad posteros transmittere, quod ipsi minime habuerunt; non solum sicut frumenta paleam, et preputium circumcisus: sed etiam, quod et uos dicitis, fideles infidelitatem in posteros traiiciunt; quod non est iam illorum per spiritum regeneratorum, sed quo in carne generati sunt, mortalis seminis uitium. Nam utique quos paruulos per Sacramentum fidelium fideles faciendos esse iudicatis, infideles natos ex parentibus fidelibus non negatis.



CAPUT X.

18. Anima num ex traduce. At enim, »si anima non est ex traduce, sed sola caro, ipsa tantum habet traducem peccati, et ipsa sola penam meretur:« hoc enim sentiunt, »iniustum esse« dicentes, »ut hodie nata anima non ex massa Ade, tam antiquum peccatum portet alienum.« Attende, obsecro te, quemadmodum circumspectus uir Pelagius  sensit quam in difficili de anima questione uersetur. Non enim ait, quia anima non est ex traduce, sed, »si anima non est ex traduce:« rectissime faciens de re tam obscura, de qua nulla in Scripturis sanctis certa et aperta testimonia possumus inuenire, aut difficillime possumus, cunctanter loqui potius quam fidenter. Quapropter ego quoque huic propositioni non precipiti assertione respondeo: Si anima non est ex traduce, ergo que ista iustitia est, ut recens creata et ab omni delicto prorsus immunis, ab omni peccati contagione penitus libera, passiones carnis diuersosque cruciatus, et, quod est horribilius, etiam demonum incursus in paruulis sustinere cogatur? Neque enim aliquid horum caro sic patitur, ut non ibi anima potius que uiuit ac sentit, penas luat. Hoc enim si iustum ostenditur, sic etiam ostendi potest qua iustitia in carne quoque peccati subeat originale peccatum, Baptismatis sacramento et gratie miseratione mundandum. Si autem illud ostendi non potest, neque hoc posse arbitror. Aut ergo utrumque occultum feramus, et nos homines esse meminerimus; aut alias aliud de anima opus, si necesse uidebitur, cautela sobria disputando moliamur.



CAPUT XI.

19. Aculeus mortis quis. Nunc tamen illud quod ait Apostolus, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt; sic accipiamus, ne tot tantisque apertissimis diuinarum Scripturarum testimoniis, quibus docemur preter Christi societatem, que in illo et cum illo fit, cum Sacramentis eius imbuimur, et eius membris incorporamur, uitam  salutemque eternam adipisci neminem posse, nimis insipienter atque infeliciter repugnare iudicemur. Neque enim alio sensu dictum est ad Romanos, Per unum hominem peccatum in mundum intrauit, et per peccatum mors; atque ita in omnes homines pertransiit: quam illo quo dictum est ad Corinthios, Per hominem mors, et per hominem resurrectio mortuorum: sicut enim in Adam omnes moriuntur, sic et in Christo omnes uiuificabuntur. Nemo quippe ambigit, hoc ibi de corporis morte dictum, quoniam de resurrectione corporis magna Apostoli intentione questio uersabatur: et ideo uidetur ibi de peccato tacuisse, quia non erat questio de iustitia. Hic autem ad Romanos utrumque posuit [1 1Kb] , et utrumque diutissime commendauit, peccatum in Adam, iustitiam in Christo; et mortem in Adam, et uitam in Christo: que omnia uerba sermonis apostolici, quantum potui satisque uisum est, in primo, ut iam dixi, duorum illorum libro perscrutatus aperui.

20. Quanquam etiam ibi ad Corinthios locum ipsum de resurrectione diu tractatum sic in fine concluserit, ut nos dubitare non sineret, mortem quoque corporis merito accidisse peccati. Cum enim dixisset, Oportet corruptibile hoc induere incorruptionem, et mortale hoc induere immortalitatem. Cum autem corruptibile hoc indutum fuerit incorruptionem, et mortale hoc immmortalitatem; tunc fiet, inquit, sermo qui scriptus est, Absorpta est mors in uictoriam. Ubi est, mors, uictoria tua [2 1Kb] ? ubi est, mors, aculeus tuus? deinde subiecit, Aculeus autem mortis est peccatum; uirtus uero peccati, lex . Quia ergo, sicut Apostoli apertissima uerba declarant, eo absorbebitur mors in uictoriam, quo corruptibile et mortale hoc induet incorruptionem et immortalitatem; id est, quo uiuificabit Deus et mortalia corpora nostra, propter inhabitantem Spiritum eius in nobis: manifestum est et huius mortis corporis, que resurrectioni corporis contraria est, aculeum fuisse peccatum: aculeum autem quo mors facta est, non quem mors fecit: peccato enim morimur, non morte peccamus. Sic itaque dictum est, aculeus mortis, quomodo lignum uite, non quod hominis uita faceret, sed quo uita hominis fieret: et quomodo lignum scientie, per quod scientia fieret hominis, non quod per suam scientiam fecerit [3 1Kb] homo. Sic ergo et aculeus mortis, quo mors facta est, non quem mors fecit. Sic enim dicimus et poculum mortis, quo aliquis mortuus sit, uel mori possit, non quod moriens mortuusue confecerit. Aculeus itaque mortis peccatum est, peccati punctu [4 1Kb] mortificatum est genus humanum. Quid adhuc querimus cuius mortis, utrum anime, an corporis? utrum prime qua nunc omnes morimur, an secunde qua tunc impii morientur? Nulla causa est exagitandi questionem, nullus tergiuersandi  locus; Apostoli uerba quibus id agebat, interrogata respondent: Cum mortale hoc, inquit, induerit immortalitatem, tunc fiet sermo qui scriptus est, Absorpta est mors in uictoriam. Ubi est, mors, uictoria tua? ubi est, mors, aculeus tuus? Aculeus autem mortis est peccatum; uirtus uero peccati, lex. De resurrectione corporis agebat, qua absorbebitur mors in uictoriam, cum mortale hoc induerit immortalitatem. Tunc ipsi morti insultabitur, que in uictoriam resurrectione [1 1Kb] corporis absorbebitur. Tunc ei dicetur, Ubi est, mors, uictoria tua? ubi est, mors, aculeus tuus? Morti ergo corporis hoc dicetur. Hanc enim absorbebit uictoriosa immortalitas, cum mortale hoc immortalitatem induetur. Morti, inquam, corporis hoc dicetur: Ubi est uictoria tua, qua omnes sic uiceras [2 1Kb] , ut etiam Dei Filius tecum confligeret, teque non uitando, sed suscipiendo superaret? uicisti in morientibus, uicta es in resurgentibus. uictoria tua qua absorbueras corpora morientium, temporalis fuit: uictoria nostra, qua in corporibus absorpta es resurgentium, eterna constabit. Ubi est aculeus tuus? hoc est, peccatum, quo puncti et uenenati sumus, ut te etiam in nostris corporibus figeres [3 1Kb] , et ea tam longo tempore possideres? Aculeus autem mortis est peccatum; uirtus uero peccati, lex. Peccauimus in uno omnes; ut moreremur in uno omnes: accepimus legem, non ut emendatione finiremus peccatum, sed ut transgressione augeremus. Lex enim subintrauit ut abundaret peccatum, et conclusit Scriptura omnia sub peccato. Sed Deo gratias, qui dedit nobis uictoriam per Dominum nostrum Iesum Christum , ut ubi abundauit peccatum, superabundaret gratia  atque ut promissio ex fide Iesu Christi daretur credentibus , et uinceremus mortem per immortalem resurrectionem, et aculeum eius peccatum per gratuitam iustificationem.



CAPUT XII.

21. Preceptum de menstruata muliere non attingenda, non est figurate accipiendum. Sacramentorum necessitas. Nemo itaque de hac re fallaturet fallat. Omnes adimit atque aufert iste sancte Scripture sensus manifestus ambages. Quemadmodum ab origine trahitur mors in corpore mortis huius, sic ab origine tractum est peccatum in hac carne peccati; propter quod sanandum, et propagine attractum, et uoluntate auctum, atque ad ipsam carnem resuscitandam, medicus uenit in similitudine carnis peccati; qui non est opus sanis, sed egrotantibus; nec uenit uocare iustos, sed peccatores . Proinde quod ait Apostolus, cum fideles moneret ut se ab infidelibus coniugibus non disiungerent, Sanctificatus est enim uir infidelis in uxore, et sanctificata est mulier infidelis in fratre: alioquin filii uestri immundi essent; nunc autem sancti sunt : aut sic est accipiendum, quemadmodum et nos alibi , et Pelagius cum eamdem  ad Corinthios Epistolam tractaret exposuit  , quod exempla iam precesserant, et uirorum quos uxores, et feminarum quas mariti lucrifecerant Christo, et paruulorum ad quos faciendos christianos uoluntas christiana etiam unius parentis euicerat: aut si, quod magis uerba Apostoli uidentur sonare et quodam modo cogere, aliqua illic intelligenda est sanctificatio, qua sanctificabantur uir et mulier infidelis in coniuge fideli, et qua sancti nascebantur filii fidelium, siue quia in menstruo cruore mulieris, a concubitu continebat, quicumque uir uel femina id in lege didicerat; nam hoc Ezechiel inter illa precepta ponit, que non figurate accipienda sunt : siue propter aliam quamlibet, que ibi aperte posita non est, ex ipsa necessitudine coniugiorum atque filiorum sanctitatis asperginem: illud tamen sine dubitatione tenendum est, quecumque illa sanctificatio sit, non ualere ad christianos faciendos, atque ad dimittenda peccata, nisi christiana et ecclesiastica institutione Sacramentis [1 1Kb] efficiantur fideles. Nam nec coniuges infideles, quamlibet sanctis et iustis coniugibus hereant, ab iniquitate mundantur, que a regno Dei separatos in damnationem uenire compellit; nec paruuli de quibuslibet sanctis iustisque procreati, originalis peccati reatu absoluuntur, nisi in Christo fuerint baptizati; pro quibus tanto impensius loqui debemus, quanto pro se ipsi minus possunt.



CAPUT XIII.

22. Epilogus. Sollicitos esse oportet ut baptizentur infantes. Id enim agit illa disputatio, contra cuius nouitatem antiqua ueritate nitendum est, ut infantes omnino superfluo baptizari uideantur. Sed aperte hoc non dicitur, ne tam firmata [2 1Kb] salubriter Ecclesie consuetudo uiolatores suos ferre non possit. Sed si pupillis opem ferre precipimur, quanto magis pro istis laborare debemus, qui destitutiores et miseriores pupillis etiam sub parentibus remanebunt, si eis Christi gratia denegabitur, quam per se [3 1Kb] ipsi flagitare non possunt?

23. Illud autem quod dicunt, sine ullo peccato aliquos  homines iam ratione [1 1Kb] utentes, in hoc seculo uixisse uel uiuere: optandum est ut fiat, conandum est ut fiat, supplicandum est ut fiat; non tamen quasi factum fuerit confidendum [2 1Kb] . Hoc enim optantibus et conantibus et digna supplicatione deprecantibus, quidquid remanserit peccatorum, per hoc quotidie soluitur, quod ueraciter in oratione dicimus [3 1Kb] : Dimitte nobis debita nostra, sicut et nos dimittimus debitoribus nostris . Quam orationem quisquis cuilibet homini [4 1Kb] sancto et Dei uoluntatem scienti atque facienti, preter unum Sanctum sanctorum, dicit in hac uita necessariam non fuisse, multum errat, nec potest omnino illi ipsi placere quem laudat: si autem se ipsum talem putat, ipse se decipit, et ueritas in eo non est ; non ob aliud, nisi quia falsum putat. Nouit ergo ille medicus, qui non est opus sanis, sed egrotantibus, quemadmodum nos curando perficiat in eternam salutem: qui et ipsam mortem, quamuis peccati merito inflicta sit, non aufert in hoc seculo eis quibus peccata dimittit, ut etiam cum eius timore superando [5 1Kb] suscipiant pro fidei sinceritate certamen: et in quibusdam etiam iustos suos, quoniam adhuc extolli possunt, non adiuuat ad perficiendam iustitiam, ut dum non iustificatur in conspectu eius omnis uiuens , actionem gratiarum semper indulgentie ipsius debeamus; et sic ab illa prima causa omnium uitiorum, hoc est, a tumore superbie sancta humilitate sanemur [6 1Kb] . Hanc epistolam dum dispositio mea [7 1Kb] breuem parturit, liber prolixus est natus, utinam tam perfectus, quam tandem aliquando finitus.





[1Kb] S. AURELLII AUGUSTINI DE SPIRITU ET LITTERA Liber unus  1Kb] . [1Kb] [1Kb] 

Marcellino scribente se permotum eo, quod in superiori opere legisset, fieri posse ut sit homo in hac uita sine peccato, si uelit, adiutus a Deo; nec ullum tamen usquam in hominibus tam perfecte iustitie exemplum exstare: hanc Augustinus  occasionem arripit disputandi contra Pelagianos de adiutorio gratie Dei, ostenditque non in eo nos diuinitus adiuuari ad operandam iustitiam, quod legem Deus dedit plenam bonis sanctisque preceptis; sed quod ipsa uoluntas nostra, sine qua operari bonum non possumus, adiuuetur et erigatur impertito spiritu gratie, sine quo adiutorio doctrina legis littera est occidens, quia reos potius preuaricationis tenet, quam iustificat impios. Inde ad propositam questionem, quam soluere incipit in principio libri, rediens iterum in fine, demonstrat multa esse nemine diffitente possibilia cum Dei auxilio, quorum nullum usquam exstet exemplum: atque ita sine exemplo esse in hominibus perfectam iustitiam, et tamen impossibilem non esse concludit.



CAPUT PRIMUM.


1. Occasio scribendi huius libri. Aliquid posse fieri, tametsi factum sit nunquam, Lectis opusculis, que ad te nuper elaboraui, fili carissime Marcelline, de Baptismo paruulorum, et de perfectione iustitie hominis, quod eam nemo in hac uita uel assecutus, uel assecuturus uideatur, excepto uno Mediatore, qui humana perpessus est in similitudine carnis peccati, sine ullo omnino peccato: rescripsisti te moueri eo, quod in posteriore duorum libro [1 1Kb] fieri posse dixi, ut sit homo sine peccato, si uoluntas eius non desit [2 1Kb] ope adiuuante diuina, et tamen preter unum in quo omnes uiuificabuntur [3 1Kb] , neminem fuisse uel fore in quo hic uiuente esset ista perfectio. Absurdum enim tibi uidetur dici, aliquid fieri posse cuius desit exemplum, cum, sicut credo, non dubites, nunquam esse factum ut per foramen acus camelus transiret, et tamen ille hoc quoque dixit Deo esse possibile : legas etiam duodecim millia [4 1Kb] legiones Angelorum pro Christo, ne pateretur, pugnare potuisse , nec tamen factum: legas fieri potuisse ut semel gentes exterminarentur a terra que dabatur filiis Isrel , Deum tamen paulatim fieri uoluisse : et alia sexcenta possunt occurrere, que fieri, uel potuisse, uel posse fateamur, et eorum tamen exempla quod facta sint proferre nequeamus. Unde non ideo negare debemus, fieri posse ut homo sine peccato sit, quia nullus est hominum, preter illum qui non tantum homo, sed etiam natura Deus est, in quo id esse perfectum demonstrare possimus.



CAPUT II.

2. Error eorum qui dicunt uiuere hic hominem sine peccato, minus perniciosus. Error negantium gratiam necessariam grauior et acerrime confutandus. Hic fortasse respondeas, ista que commemoraui facta non esse et fieri potuisse, opera esse diuina; ut autem sit homo sine peccato, ad opus ipsius hominis pertinere, idque opus esse optimum, quo fiat plena et perfecta et ex omni prorsus parte absoluta iustitia: et ideo non esse credendum, neminem uel  fuisse, uel esse, uel fore in hac uita qui hoc opus impleuerit, si ab homine impleri potest. Sed cogitare debes, quamuis ad hominem id agere pertineat, hoc quoque munus esse diuinum, atque ideo non dubitare opus esse diuinum. Deus est enim qui operatur in uobis, ait Apostolus, et uelle et operari, pro bona uoluntate .

3. Proinde non multum molesti sunt, et instandum est eis, ut si possunt, ostendant ita esse, qui dicunt uiuere hic [1 1Kb] hominem, siue uixisse sine ullo omnino peccato. Nam si testimonia Scripturarum, quibus existimo definitum, nullum hominem hic uiuentem, quamuis utatur libero arbitrio, inueniri sine peccato, sicuti est, Ne intres in iudicium cum seruo tuo, quoniam non iustificabitur in conspectu tuo omnis uiuens , et cetera talia quisquam docere potuerit aliter accipienda quam sonant, et demonstrauerit aliquem uel aliquos sine ullo hic uixisse peccato; qui non ei, non solum minime aduersatus, uerum etiam plurimum gratulatus fuerit, non mediocribus inuidentie stimulis agitatur. Quin etiam si nemo est, aut fuit, aut erit, quod magis credo, tali puritate perfectus, et tamen esse, aut fuisse, aut fore defenditur et putatur, quantum ego iudicare possum, non multum erratur, nec perniciose, cum quadam quisque beneuolentia fallitur: si tamen qui hoc putat, se ipsum talem esse non putet, nisi reuera ac liquido talem se esse perspexerit.

4. Sed illis acerrime ac uehementissime resistendum est, qui putant sine adiutorio Dei per se ipsam uim uoluntatis humane uel iustitiam posse perficere, uel ad eam tenendo proficere: et cum [2 1Kb] urgeri ceperint, quomodo id presumant asserere fieri sine ope diuina, reprimunt se, nec hanc uocem audent emittere, quoniam uident quam sit impia, et non ferenda. Sed aiunt, ideo ista sine ope diuina non fieri, quia et hominem Deus creauit cum libero uoluntatis arbitrio, et dando precepta ipse docet quemadmodum homini sit uiuendum; et in eo utique adiuuat, quod docendo aufert ignorantiam, ut sciat homo in operibus  suis quid euitare, et quid appetere debeat; quo per liberum arbitrium naturaliter insitum, uiam demonstratam ingrediens, continenter et iuste et pie uiuendo ad beatam eamdemque eternam uitam peruenire mereatur.



CAPUT III.

5. Gratia uera donum Spiritus sancti, quo fit in animo delectatio et dilectio boni. Nos autem dicimus humanam uoluntatem sic diuinitus adiuuari ad faciendam iustitiam, ut preter quod creatus est homo cum libero arbitrio uoluntatis, preterque doctrinam qua ei precipitur quemadmodum uiuere debeat, accipiat Spiritum sanctum, quo fiat in animo eius delectatio dilectioque summi illius atque incommutabilis boni quod Deus est, etiam nunc cum adhuc per fidem ambulatur, nondum per speciem : ut hac sibi uelut arrha data gratuiti muneris inardescat inherere Creatori, atque inflammetur accedere ad participationem illius ueri luminis; ut ex illo ei bene sit, a quo habet ut sit. Nam neque liberum arbitrium quidquam nisi ad peccandum ualet, si lateat ueritatis uia: et cum id quod agendum et quo nitendum est ceperit non latere, nisi etiam delectet et ametur, non agitur, non suscipitur, non bene uiuitur. Ut autem diligatur, caritas Dei diffunditur in cordibus nostris, non per arbitrium liberum quod surgit ex nobis, sed per Spiritum sanctum qui datus est nobis .



CAPUT Iu.

6. Doctrina legis sine uiuificante spiritu, littera est occidens. Doctrina quippe illa, qua mandatum accipimus continenter recteque uiuendi, littera est occidens, nisi adsit uiuificans spiritus. Neque enim solo illo modo intelligendum est quod legimus, Littera occidit, spiritus autem uiuificat ; ut aliquid figurate scriptum, cuius est absurda proprietas, non accipiamus sicut littera sonat, sed aliud quod significat intuentes, interiorem hominem spirituali intelligentia nutriamus: quoniam sapere secundum carnem mors est, sapere autem secundum spiritum uita et pax . uelut si quisquam multa que scripta sunt in Cantico canticorum carnaliter accipiat, non ad luminose caritatis fructum, sed ad libidinose cupiditatis affectum. Non ergo solo illo modo intelligendum est quod ait Apostolus, Littera occidit, spiritus autem uiuificat: sed etiam illo, eoque uel maxime, quo [1 1Kb] apertissime alio loco dicit, Concupiscentiam nesciebam, nisi lex diceret, Non concupisces. Et paulo post ait: Occasione accepta peccatum per mandatum fefellit me, et per illud occidit . Ecce quid est, Littera occidit. Et utique non figurate aliquid dicitur [2 1Kb] , quod accipiendum non sit secundum littere sonum, cum dicitur, Non concupisces: sed apertissimum saluberrimumque preceptum est, quod si quis impleuerit, nullum habebit omnino peccatum. Nam hoc ideo elegit Apostolus generale quiddam, quo cuncta complexus est, tanquam hec esset uox legis ab omni peccato prohibentis,  quod ait, Non concupisces; neque enim ullum peccatum nisi concupiscendo committitur: proinde que hoc precipit, bona et laudabilis lex est. Sed ubi sanctus non adiuuat Spiritus, inspirans pro concupiscentia mala concupiscentiam bonam, hoc est, caritatem diffundens in cordibus nostris; profecto illa lex, quamuis bona, auget prohibendo desiderium malum: sicut aque impetus, si in eam partem non cesset influere, uehementior fit obice opposito, cuius molem cum euicerit, maiore cumulo precipitatus uiolentius per prona prouoluitur. Nescio quo enim modo, hoc ipsum quod concupiscitur, fit iucundius dum uetatur. Et hoc est quod fallit peccatum per mandatum, et per illud occidit, cum accedit etiam preuaricatio, que nulla est ubi lex non est .



CAPUT u.

7. Quid hic tractandum. Sed totum ipsum apostolice epistole locum, si placet, consideremus, et sicut Dominus adiuuerit pertractemus. uolo enim, si potuero, demonstrare illud quod ait Apostolus, Littera occidit, spiritus autem uiuificat, non de figuratis locutionibus dictum, quamuis et illino [1 1Kb] congruenter accipiatur; sed potius de lege aperte quod malum est prohibente. Quod cum ostendero, profecto manifestius apparebit, bene uiuere donum esse diuinum: non tantum quia homini Deus dedit liberum arbitrium, sine quo nec male nec bene uiuitur; nec tantum quia preceptum dedit, quo doceat quemadmodum sit uiuendum: sed quia per Spiritum sanctum diffundit caritatem in cordibus eorum quos presciuit ut predestinaret, predestinauit ut uocaret, uocauit ut iustificaret, iustificauit ut glorificaret . Hoc autem cum apparuerit, uidebis, ut existimo, frustra dici illa tantum esse possibilia sine exemplo, que Dei opera sunt; sicut de cameli transitu per foramen acus commemorauimus, et quecumque alia sunt apud nos impossibilia, apud Deum autem facilia: et ideo non inter hec humanam deputandam esse iustitiam, quod non ad Dei, sed ad hominis opus pertinere debeat; cuius perfectio, si est in hac uita possibilis, nullam esse causam cur sine exemplo esse credatur. Hoc ergo frustra dici, satis elucebit, cum et ipsam humanam iustitiam operationi Dei tribuendam esse claruerit, quamuis non fiat sine hominis uoluntate: et ideo eius perfectionem etiam in hac uita esse possibilem, negare non possumus; quia omnia possibilia sunt Deo , siue que facit sola sua uoluntate, siue que cooperantibus creature sue uoluntatibus a se fieri posse constituit. Ac per hoc quidquid eorum non facit, sine exemplo est quidem in operibus factis; sed apud Deum et in eius uirtute habet causam qua fieri possit, et in eius sapientia quare non factum sit: que causa etiamsi lateat hominem, non se obliuiscatur esse hominem, nec propterea Deo det insipientiam, quia non plene capit eius sapientiam.

8. Attende igitur Apostolum ad Romanos explicantem, satisque monstrantem quod scripsit ad Corinthios,  Littera occidit, spiritus autem uiuificat, sic magis accipiendum, quemadmodum supra diximus; quoniam legis littera que docet non esse peccandum, si spiritus uiuificans desit, occidit: sciri enim facit peccatum potius quam caueri, et ideo magis augeri quam minui, quia male concupiscentie etiam preuaricatio legis accedit.



CAPUT uI.

9. Abundantia delicti per legem. uolens ergo Apostolus commendare gratiam, que per Iesum Christum omnibus gentibus uenit, ne Iudei aduersus ceteras gentes de accepta lege se extollerent; posteaquam dixit peccatum et mortem per unum hominem intrasse in genus humanum, et per unum hominem iustitiam et uitam eternam, illum Adam, hunc Christum apertissime insinuans, ait: Lex autem subintrauit ut abundaret delictum; ubi autem abundauit delictum, superabundauit gratia: ut quemadmodum regnauit peccatum in mortem [1 1Kb] , sic et gratia regnet per iustitiam in uitam eternam per Iesum Christum Dominum nostrum. Deinde opponens sibi ipse questionem, Quid ergo dicemus, inquit? Permanebimus in peccato, ut gratia abundet? Absit. uidit enim a peruersis peruerse posse accipi quod dixerat, Lex subintrauit ut abundaret delictum; ubi autem abundauit delictum, superabundauit gratie [2 1Kb] : tanquam dixerit, proter abundantiam gratie prodesse peccatum. Hoc diluens, respondit, Absit: atque subiecit, Qui mortui sumus peccato, quomodo uiuemus in eo? Hoc est, cum id prestiterit gratia, ut moreremur peccato, quid aliud faciemus, si uiuemus in eo, nisi ut gratie simus ingrati? Neque enim qui laudat beneficium medicine, prodesse morbos dicit et uulnera, a quibus illa hominem sanat: sed quanto maioribus medicina laudibus predicatur, tanto magis uituperantur et horrentur uulnera et morbi, a quibus liberat que ita laudatur. Sic laus et predicatio gratie uituperatio et damnatio est delictorum. Demonstranda enim fuerat homini feditas languoris eius, cui contra iniquitatem suam nec preceptum sanctum et bonum profuit, quo magis aucta est iniquitas quam minuta; quandoquidem lex subintrauit, ut abundaret delictum; ut eo modo conuictus atque confusus, uideret non tantum doctorem sibi esse necessarium, uerum etiam adiutorem Deum, a quo eius itinera dirigantur, ne dominetur ei omnis iniquitas , et confugiendo ad opem diuine misericordie sanetur: atque ita ubi abundauit delictum, superabundet gratia, non peccantis merito, sed subuenientis auxilio.

10. Consequenter eamdem medicinam in passione et resurrectione Christi mystice demonstratam ostendit Apostolus, dicens: An ignoratis quoniam quicumque baptizati sumus in Christo Iesu, in morte ipsius baptizati sumus? Consepulti ergo sumus illi per Baptismum in mortem, ut quemadmodum surrexit Christus a mortuis per gloriam Patris, ita et nos in nouitate uite ambulemus. Si enim complantati fuimus similitudini mortis  eius, sed et [1 1Kb] resurrectionis erimus: hoc scientes, quia uetus homo noster simul crucifixus est, ut euacuetur corpus peccati [2 1Kb] , ut ultra non seruiamus peccato. Qui enim mortuus est, iustificatus est a peccato. Si autem mortui sumus cum Christo, credimus quia simul uiuemus cum illo; scientes quia Christus surgens a mortuis iam non moritur, et mors ei ultra non dominabitur [3 1Kb] . Quod enim mortuus est peccato, mortuus est semel: quod autem uiuit, uiuit Deo. Ita et uos existimate uos mortuos esse peccato, uiuere autem Deo in Christo Iesu . Nempe satis elucet mysterio Dominice mortis et resurrectionis figuratum uite nostre ueteris occasum, et exortum noue, demonstratamque iniquitatis abolitionem renouationemque iustitie. Unde igitur hoc tantum beneficium homini per litteram legis [4 1Kb] , nisi per fidem Iesu Christi?



CAPUT uII.

11. Bona opera ex quo fonte manent. Hec cogitatio sancta seruat filios hominum, in protectione alarum Dei sperantes, ut inebrientur ab ubertate domus eius, et torrente uoluptatis eius potentur [5 1Kb] : quoniam apud ipsum est fons uite, et in lumine eius uidebimus lumen; qui pretendit misericordiam suam scientibus eum, et iustitiam suam iis qui recto sunt corde. Neque enim quia sciunt, sed etiam ut sciant eum, pretendit misericordiam suam: nec quia recti sunt corde, sed etiam ut recti sint corde, pretendit iustitiam suam, qua iustificat impium . Hec cogitatio non effert in superbiam [6 1Kb] ; quod uitium oritur, cum sibi quisque prefidit, seque sibi ad uiuendum caput facit. Quo motu receditur ab illo fonte uite, cuius solius haustu iustitia bibitur, bona scilicet uita; et ab illo incommutabili lumine, cuius participatione anima rationalis quodam modo accenditur ut sit etiam ipsa factum creatumque lumen: sicut erat Ioannes lucerna ardens et lucens ; qui tamen unde luceret agnoscens, Nos, inquit, de plenitudine eius accepimus: cuius, nisi illius utique in cuius comparatione Ioannes non erat lumen? Illud enim erat uerum lumen quod illuminat omnem hominem uenientem in hunc mundum . Proinde cum dixisset in codem psalmo, Pretende misericordiam tuam scientibus te, et iustitiam tuam his qui recto sunt corde: Non ueniat, inquit, mihi pes superbie, et manus peccatorum non moueat [7 1Kb] me: ibi ceciderunt omnes qui operantur iniquitatem; expulsi sunt, nec potuerunt stare . Hac quippe impietate, qua tribuit sibi quisque quod Dei est, pellitur in tenebras suas, que sunt opera iniquitatis. Hec enim plane ipse facit, et ad hec [8 1Kb] implenda sibi est  idoneus. Opera uero iustitie non facit, nisi quantum ex illo fonte atque ex illo lumine percipit, ubi nullius indigens uita est, et ubi non est commutatio, nec momenti obumbratio .

12. Ideo Paulus Apostolus, qui cum Saulus prius uocaretur , non ob aliud, quantum mihi uidetur, hoc nomen elegit, nisi ut se ostenderet paruum, tanquam minimum [1 1Kb] Apostolorum; multum contra superbos et arrogantes, et de suis operibus presumentes, pro commendanda ista Dei gratia, fortiter atque acriter dimicans: quia reuera in illo euidentior et clarior apparuit, qui cum talia operaretur uehementer Ecclesiam Dei persequens, pro quibus summo supplicio dignus fuit, misericordiam pro damnatione suscepit, et pro pena consecutus est gratiam, merito pro eius defensione [2 1Kb] clamat atque concertat, nec in re profunda et nimis abdita non intelligentium, et uerba sua sana in peruersum sensum detorquentium curat inuidiam; dum tamen incunctanter predicet donum Dei, quo uno salui fiunt filii promissionis, filii beneficii diuini, filii gratie et misericordie, filii Testamenti Noui. Primum, quod omnis eius salutatio sic se habet: Gratia uobis et pax a Deo Patre et Domino Iesu Christo . Deinde, ad Romanos pene ipsa questio sola uersatur, tam pugnaciter, tam multipliciter, ut fatiget quidem legentis intentionem, sed tamen fatigatione utili ac salubri: ut interioris hominis magis exerceat membra, quam frangat.



CAPUT uIII.

13. Obseruatio legis. Iudeorum gloriatio qualis. Timor pene. Circumcisio cordis. Pelagiani in quo Deum nostre iustificationis auctorem agnoscunt. Inde sunt que supra commemoraui. Inde est quod Iudeum arguit, eumque dicit Iudeum cognominari, et nequaquam id quod profitetur implere. Si autem tu, inquit, Iudeus cognominaris, et requiescis in lege, et gloriaris in Deo, et nosti uoluntatem [3 1Kb] , et probas distantia  , instructus ex lege, confidis te ipsum ducem esse cecorum, lumen eorum qui in tenebris, eruditorem insipientium, magistram infantium, habentem formam scientie et ueritatis in lege. Qui ergo alium doces, te ipsum non doces? qui predicas non furandum, furaris? qui dicis non adulterandum, adulteras? qui abominaris idola, sacrilegium facis? qui in lege gloriaris, per preuaricationem legis Deum inhonoras? Nomen enim Dei per uos blasphematur in Gentibus, sicut scriptum est. Circumcisio quidem prodest, si legem custodias; si autem preuaricator legis sis, circumcisio tua preputium facta est. Si igitur preputium iustitias legis custodiat, nonne preputium eius in circumcisionem reputabitur, et iudicabit quod ex natura est preputium legem perficiens [4 1Kb] , te qui per litteram et circumcisionem preuaricator legis es? Non enim qui in manifesto Iudeus est, neque que  in manifesto in carne est circumcisio; sed qui in abscondito Iudeus est, et circumcisio cordis in spiritu [1 1Kb] , non littera, cuius laus non ex hominibus, sed ex Deo est . Hic manifestauit quemadmodum dixerit, gloriaris in Deo. Nam utique si uere talis Iudeus gloriaretur in Deo, eo modo quo postulat gratia, que non operum meritis, sed gratuito [2 1Kb] datur, ex Deo esset laus eius, non ex hominibus. Sed ita gloriabantur in Deo, uelut qui soli meruissent legem eius accipere, secundum illam uocem Psalmi, qua dictum est, Non fecit sic ulli genti, et iudicia sua non manifestauit eis . Quam tamen Dei legem sua iustitia se arbitrabantur implere, cum magis eius preuaricatores essent. Unde illis iram operabatur , abundante peccato, quod ab scientibus perpetrabatur. Quia et quicumque faciebant quod lex iubebat, non adiuuante spiritu gratie, timore pene faciebant, non amore iustitie: ac per hoc coram Deo non erat in uoluntate, quod coram hominibus apparebat in opere: potiusque ex illo rei tenebantur, quod eos nouerat Deus malle, si fieri posset impune, committere. Circumcisionem autem cordis dicit, puram scilicet ab omni illicita concupiscentia uoluntatem: quod non fit littera docente et minante, sed spiritu adiuuante atque sanante. Ideo laus talium non ex hominibus, sed ex Deo est, qui per suam gratiam prestat unde laudentur, de quo dicitur, In Domino laudabitur anima mea ; et cui dicitur, Apud te laus mea : non quales illi sunt qui Deum laudari uolunt quod homines sunt, se autem quod iustis unt.

14. »Sed laudamus,« inquiunt, »et Deum nostre iustificationis auctorem, in eo quod legem dedit, cuius intuitu nouerimus quemadmodum uiuere debeamus.« Nec audiunt quod legunt, Quia non iustificabitur ex lege omnis caro coram Deo. Potest enim fieri coram hominibus, non autem coram illo qui cordis ipsius et intime uoluntatis inspector est, ubi uidet, etiamsi aliud faciat qui legem timet, quid tamen mallet facere, si liceret. Ac ne quisquam putaret hic Apostolum ea lege dixisse neminem iustificari, que in sacramentis ueteribus multa continet figurata precepta, unde etiam ipsa est circumcisio carnis, quam die octauo accipere paruuli iussi sunt ; continuo subiunxit quam legem dixerit, et ait, Per legem enim cognitio peccati. Illa igitur lex est, de qua postea dicit, Peccatum non cognoui nisi per legem. Nam concupiscentiam nesciebam, nisi lex diceret, Non concupisces . Nam quid est aliud, Per legem enim cognitio peccati?



CAPUT IX.

15. Iustitia Dei manifestata per Legem et Prophetas. Hic forte dicat illa humana presumptio, ignorans Dei iustitiam, et suam uolens constituere, merito dixisse Apostolum, Quia ex lege nemo iustificabitur: ostendit enim tantummodo lex quid faciendum, quidue cauendum sit, ut quod illa  ostenderit uoluntas impleat, ac sic homo iustificetur, non per legis imperium, sed per liberum arbitrium [1 1Kb] . Sed, o homo, attende quod sequitur: Nunc autem, inquit, sine lege iustitia Dei manifestata est, testificata per Legem et Prophetas. Parumne insonat surdis? Iustitia, inquit, Dei manifestata est. Hanc ignorant qui suam uolunt constituere: huic [2 1Kb] nolunt esse subiecti . Iustitia, inquit, Dei manifestata est: non dixit, Iustitia hominis, uel iustitia proprie uoluntatis; sed, iustitia Dei, non qua Deus iustus est, sed qua induit hominem, cum iustificat impium. Hec testificatur per Legem et Prophetas: huic quippe testimonium perhibent Lex et Prophete. Lex quidem, hoc ipso, quod iubendo et minando et neminem iustificando satis indicat, dono Dei iustificari hominem per adiutorium spiritus: Prophete autem, quia id quod predixerunt, Christi impleuit aduentus. Nam hinc sequitur et adiungit, dicens, Iustitia autem Dei per fidem Iesu Christi, hoc est, per fidem qua creditur in Christum. Sicut autem ista fides Christi dicta est non qua credit Christus: sic et illa iustitia Dei non qua iustus est Deus. Utrumque enim nostrum est; sed ideo Dei et Christi dicitur, quod eius nobis largitate donatur. Iustitia ergo Dei [3 1Kb] sine lege, non sine lege manifestata est. Quomodo enim per legem testificata, si sine lege manifestata? Sed iustitia Dei sine lege est, quam Deus per spiritum gratie credenti confert sine adiutorio legis, hoc est, non adiuto a lege [4 1Kb] . Quandoquidem per legem ostendit homini infirmitatem suam, ut ad eius misericordiam per fidem confugiens sanaretur [5 1Kb] . De sapientia quippe eius dictum est, quod legem et misericordiam in lingua portet : legem scilicet, qua reos faciat superbos; misericordiam uero, qua iustificet humiliatos. Iustitia ergo Dei per fidem Iesu Christi in omnes qui credunt: non enim est distinctio. Omnes enim peccauerunt, et egent gloria Dei, non gloria sua. Quid enim habent, quod non acceperunt? Si autem acceperunt, quid gloriantur, quasi non acceperint ? Egent itaque gloria Dei, et uide quid sequatur: Iustificati gratis per gratiam ipsius . Non itaque iustificati per legem, non iustificati per propriam uoluntatem: sed iustificati gratis per gratiam ipsius; non quod sine uoluntate nostra fiat, sed uoluntas nostra ostenditur infirma per legem, ut sanet gratia uoluntatem, et sanata uoluntas impleat legem, non constituta sub lege, nec indigens lege.



CAPUT X.

16. Quomodo iusto non posita est lex.---Iusto enim lex non est posita: que tamen bona est, si quis ea legitime utatur. Hec duo Apostolus uelut inter se contraria connectens, monet mouetque lectorem ad perscrutandam questionem atque soluendam. Quomodo enim bona est lex, si quis ea legitime utatur ; si etiam quod sequitur  uerum est, Sciens hoc, quia iusto lex non est posita? Nam quis legitime utitur lege nisi iustus? At ei non est posita, sed iniusto. An et iniustus, ut iustificetur, id est, ut iustus fiat, legitime lege uti debet, qua tanquam pedagogo perducatur ad gratiam , per quam solam quod lex iubet possit implere? Per ipsam quippe iustificatur gratis, id est, nullis suorum operum precedentibus meritis; alioquin gratia iam non est gratia : quando quidem ideo datur, non quia bona opera fecimus, sed ut ea facere ualeamus; id est, non quia legem impleuimus, sed ut legem implere possimus. Ille enim dixit, Non ueni soluere legem, sed implere : de quo dictum est, uidimus gloriam eius, gloriam tanquam Unigeniti a Patre, plenum gratia et ueritate . Hec est gloria de qua dictum est, Omnes enim peccauerunt, et egent gloria Dei: et hec est gratia de qua continuo dicit, Iustificati gratis per gratiam ipsius. Iniustus ergo legitime lege utitur, ut iustus fiat; quod cum factus fuerit, ea iam non utatur tanquam uehiculo cum peruenerit, uel potius, ut supra dicta similitudine Apostoli utar, tanquam pedagogo cum eruditus fuerit. Quomodo enim iusto lex non est posita, si et iusto est necessaria, non qua iniustus ad iustificantem gratiam perducatur, sed qua legitime iam iustus utatur? An forte, imo uero non forte, sed certe, sic legitime utitur [1 1Kb] lege iam iustus, cum eam terrendis imponit iniustis, ut cum et in ipsis ceperit inolite concupiscentie morbus incentiuo prohibitionis et cumulo preuaricationis augeri, confugiant per fidem ad iustificantem gratiam, et per donum spiritus suauitate iustitie delectati penam littere minantis euadant? Ita non erunt contraria, neque inter se duo ista pugnabunt, ut etiam iustus bona lege legitime utatur, et tamen iusto lex posita non sit: non enim ex ea iustificatus est, sed ex lege fidei, qua credidit nullo modo posse sue infirmitati ad implenda ea, que lex factorum [2 1Kb] iuberet, nisi diuina gratia subueniri.

17. Ideo dicit, Ubi est ergo gloriatio tua? Exclusa est. Per quam legem? factorum? Non, sed per legem fidei . Siue gloriationem dixerit laudabilem, que in Domino est, eamque exclusam, id est, non ut abscederet pulsam, sed ut emineret expressam. Unde et exclusores dicuntur quidam artifices argentarii. Hinc est et illud in Psalmis, Ut excludantur ii qui probati sunt argento : hoc est, ut emineant qui probati sunt eloquio Domini. Nam et alibi dicitur: Eloquia Domini eloquia casta, argentum igne examinatum . Siue gloriationem uitiosam de superbia uenientem commemorare uoluerit, eorum scilicet, qui cum sib iuste uidentur uiuere, ita gloriantur, quasi non acceperint: eamque non per legem factorum [3 1Kb] , sed per legem fidei dicit exclusam, id est, eiectam et abiectam;  quia per legem fidei quisque cognoscit, si quid bene uiuit, Dei gratia se habere, et ut perficiatur in dilectione iustitie, non se aliunde consecuturum.



CAPUT XI.

18. Pietatem esse sapientiam. Iustitia Dei dicta quam Deus facit. Que cogitatio pium facit, quia pietas est uera sapientia: pietatem dico quam Greci uocant: ipsa quippe commendata est, cum dictum est homini, quod in libro Iob legitur, Ecce pietas est sapientia . porro si ad uerbi originem latine expressam interpretaretur, Dei cultus dici poterat, qui in hoc maxime constitutus est, ut anima ei non sit ingrata. Unde et in ipso uerissimo et singulari [1 1Kb] sacrificio, Domino Deo nostro agere gratias admonemur. Erit autem ingrata, si quod illi ex Deo est, sibi tribuerit, precipueque iustitiam, cuius operibus uelut propriis et uelut a semetipsa sibimet partis, non uulgariter tanquam ex diuitiis aut membrorum forma aut eloquentia, ceterisque, siue externis siue internis, siue corporis siue animi bonis, que habere etiam scelerati solent, sed tanquam de iis que proprie sunt bona bonorum quasi sapienter [2 1Kb] inflatur. Quo uitio repulsi a diuine stabilitate substantie, etiam magni quidam uiri ad idololatrie dedecus defluxerunt. Unde idem apostolus in eadem Epistola, in qua uehemens defensor est gratie, cum se dixisset esse Grecis ac Barbaris, sapientibus et insipientibus debitorem, et ideo quod ad ipsum pertineret, promptum esse et his qui Rome essent euangelizare: Non enim confundor, inquit, de Euangelio; uirtus enim Dei est in salutem omni credenti, Iudeo primum et Greco. Iustitia enim Dei in eo reuelatur ex fide in fidem, sicut scriptum est, Iustus autem ex fide uiuit. Hec est iustitia Dei, que in Testamento ueteri uelata, in Nouo reuelatur: que ideo iustitia Dei dicitur, quod impertiendo eam iustos facit; sicut Domini est salus , qua saluos facit. Et hec est fides, ex qua et in quam [3 1Kb] reuelatur, ex fide scilicet annuntiantium, in fidem obedientium: qua fide Iesu Christi, id est, quam nobis contulit Christus, credimus ex Deo nobis esse, pleniusque futurum esse quod iuste uiuimus; unde illi ea pietate, qua solus colendus est, gratias agimus.



CAPUT XII.

19. Cognitio Dei per creaturas. Lex sine gratia. Nec immerito se Apostolus ex hoc articulo conuertit ad eos cum detestatione commemorandos, qui uitio illo, quod superius memoraui, leues et inflati, ac per se ipsos uelut per inane sublati, ubi non requiescerent, sed fracti dissilirent, in figmenta [4 1Kb] idolorum tanquam in lapides deciderunt. Quia enim commendauerat pietatem fidei, qua Deo iustificati grati esse debemus, uelut contrarium quod detestaremur subinferens: Reuelatur enim, inquit, ira Dei de celo super omnem impietatem et iniustitiam hominum  eorum qui ueritatem in iniustitia detinent: quia quod notum est Dei, manifestum est in illis; Deus enim illis manifestauit. Inuisibilia enim eius, a creatura mundi, per ea que facta sunt, intellecta conspiciuntur; sempiterna quoque uirtus eius ac diuinitas, ut [1 1Kb] sint inexcusabiles: quia cognoscentes Deum, non ut Deum glorificauerunt, aut gratias egerunt, sed euanuerunt in cogitationibus suis, et obscuratum est insipiens cor eorum: dicentes se esse sapientes, stulti facti sunt, et mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium . uide quemadmodum non eos dixerit ueritatis ignaros, sed quod ueritatem in iniquitate detinuerint. Quia uero [2 1Kb] occurrebat animo, ut quereretur unde illis esse potuerit cognitio ueritatis, quibus Deus legem non dederat; neque hoc tacuit unde habere potuerint: per uisibilia namque creature peruenisse eos dixit ad intelligentiam inuisibilium Creatoris [3 1Kb] . Quoniam reuera, sicut magna [4 1Kb] ingenia querere perstiterunt, sic inuenire potuerunt. Ubi ergo impietas? Quia uidelicet cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus suis. Eorum proprie uanitas morbus est, qui [5 1Kb] se ipsos seducunt, dum uidentur sibi aliquid esse cum nichil sint . Denique hoc tumore superbie sese obumbrantes, cuius pedem sibi non uenire deprecatur sanctus ille cantor [6 1Kb] , qui dixit, In lumine tuo uidebimus lumen ; ab ipso lumine incommutabilis ueritatis auersi sunt, et obscuratum est insipiens cor eorum. Non enim sapiens cor, quamuis cognouissent Deum; sed insipiens potius, quia non sicut Deum glorificauerunt, aut gratias. egerunt. Dixit enim homini, Ecce pietas est sapientia: ac per hoc dicentes se esse sapientes, quod non aliter intelligendum est, nisi, hoc ipsum sibi tribuentes, stulti facti sunt.

20. Iam que sequuntur quid opus est dicere? Per hanc quippe impietatem illi homines, illi, inquam, homines qui per creaturam Creatorem cognoscere potuerunt, quo prolapsi, cum Deus superbis resistit , atque ubi demersi sint [7 1Kb] , melius ipsius Epistole consequentia docent, quam hic commemoratur [8 1Kb] a nobis. Neque enim isto opere hanc Epistolam exponendam suscepimus, sed eius maxime testimonio demonstrare quantum possumus nitimur, non in eo nos diuinitus adiuuari ad operandam iustitiam, quod legem Deus dedit plenam bonis sanctisque preceptis; sed quod ipsa uoluntas nostra, sine qua operari bonum non possumus, adiuuetur et erigatur impartito spiritu gratie, sine quo adiutorio doctrina illa littera est occidens, quia reos potius preuaricationis  tenet, quam iustificat impios. Nam sicut illis per creaturam cognitoribus Creatoris [1 1Kb] ea ipsa cognitio nichil profuit ad salutem, quia cognoscentes Deum, non sicut Deum glorificauerunt, aut gratias egerunt, dicentes se esse sapientes: ita eos qui per legem [2 1Kb] cognoscunt quemadmodum sit homini uiuendum, non iustificat ipsa cognitio, quia uolentes suam iustitiam constituere, iustitie Dei non sunt subiecti .



CAPUT XIII.

21. Lex operum et lex fidei. Lex ergo factorum, id est, operum, per quam non excluditur illa gloriatio, et lex fidei, per quam excluditur, quo inter se differant, opere pretium est considerare: si tamen ualemus aduertere atque discernere. Cito enim [3 1Kb] quisque dixerit legem operum esse in Iudaismo, legem autem fidei in Christianismo, propterea quia circumcisio ceteraque opera talia legis sunt, que Christiana iam disciplina non seruat: sed quantum fallat ista discretio, iam diu quidem est ut molimur ostendere, et acutis ad dignoscendum, tibique potissimum ac talibus fortasse iam ostendimus: uerumtamen quoniam res magna est, non incongruenter in ea manifestanda pluribus etiam atque etiam testimoniis immoramur. Ipsam enim dicit legem ex qua nemo iustificatur, quam dicit subintrasse ut abundaret delictum , quam tamen ne quisquam ob hoc imperitus argueret et sacrilegus accusaret, defendit eam, dicens: »Quid ergo dicemus? Lex peccatum est? Absit: sed peccatum non cognoui nisi per legem: nam concupiscentiam nesciebam nisi lex diceret, Non concupisces. Occasione itaque accepta, peccatum per mandatum operatum est in me omnem concupiscentiam.« Dicit etiam, »Lex quidem sancta, et mandatum sanctum et iustum et bonum; sed peccatum ut appareat peccatum, per bonum mihi operatum est mortem« . Ipsa est ergo littera occidens, que dicit, »Non concupisces:« de qua item dicit quod paulo ante commemoraui, »Per legem enim cognitio peccati. Nunc autem sine lege iustitia Dei manifestata est, testificata per Legem et Prophetas, iustitia autem Dei per fidem Iesu Christi in omnes qui credunt: non enim est distinctio. Omnes enim peccauerunt, et egent gloria Dei: iustificati gratis per gratiam ipsius, per redemptionem que est in Christo Iesu; quem proposuit Deus propitiatorium [4 1Kb] per fidem in sanguine ipsius, ad ostensionem iustitie eius, propter propositum precedentium peccatorum in Dei patientia, ad ostendendam iustitiam ipsius in hoc tempore, ut sit iustus et iustificans eum qui ex fide est Iesu.« Deinde subinfert unde nunc agimus: »Ubi est ergo gloriatio tua? Exclusa est. Per quam legem? factorum? Non, sed per legem fidei« . Lex ergo ista factorum ipsa est que dicit, Non concupisces: quia per illam cognitio peccati est. uolo igitur scire, si quis mihi dicere audeat, utrum lex fidei non dicat, Non concupisces. Si enim non dicit, quid cause est cur non in ea positi securi atque  impune peccemus? Hoc enim et illi putauerunt Apostolum dicere, de quibus ait: Et sicut dicunt nos quidam dicere, faciamus mala, ut ueniant bona, quorum iudicium iustum est [1 1Kb] . Si autem dicit etiam ipsa, Non concupisces; sicut tam [2 1Kb] multa precepta euangelica et apostolica testificari et clamare non cessant: quare lex factorum etiam ipsa non dicitur? Neque enim quia non habet opera ueterum sacramentorum, circumcisionis uidelicet atque ceterorum, ideo non sunt opera que habet in sacramentis suis huic tempori [3 1Kb] congruis; aut uero de operibus sacramentorum questio fuit, quando mentio legis ob hoc fiebat, quia per ipsam cognitio peccati est, et ideo ex ea nemo iustificatur: unde non per illam exclusa est gloriatio, sed per legem fidei, ex qua iustus uiuit. Sed numquid et per istam non fit cognitio peccati, cum et ipsa dicat, Non concupisces?

22. Quid igitur interest, breuiter dicam. Quod operum lex minando imperat, hoc fidei lex credendo impetrat. Illa dicit, Non concupisces ; ista dicit, Cum scirem quia nemo esse potest continens nisi Deus det, et hoc ipsum erat sapientie, scire cuius esset hoc donum; adii Dominum, et deprecatus sum . Ipsa est illa sapientia que pietas uocatur, qua colitur Pater luminum, a quo est omne datum optimum, et omne donum perfectum . Colitur autem sacrificio laudis actionisque [4 1Kb] gratiarum, ut cultor eius non in se ipso, sed in illo glorietur . Ac per hoc lege operum dicit Deus, Fac quod iubeo: lege fidei dicitur Deo, Da quod iubes. Ideo enim iubet lex, ut admoneat quod faciat fides; id est, ut cui iubetur, si nondum potest, sciat quid petat: si autem continuo potest, et obedienter facit, debet etiam scire quo donante possit. Non enim spiritum huius mundi accepimus, ait idem ipse constantissimus gratie predicator; sed spiritum qui ex Deo est, ut sciamus que a Deo donata sunt nobis . Quis est autem spiritus mundi huius, nisi superbie spiritus? Quo cor insipiens obscuratum est eorum, qui cognitum Deum non ut Deum gratias agendo glorificauerunt: nec alio spiritu decipiuntur etiam illi, qui ignorantes Dei iustitiam et suam iustitiam uolentes constituere, iustitie Dei non sunt subiecti. Unde mihi uidetur magis esse fidei filius, qui nouit a quo speret quod nondum habet, quam qui sibi tribuit id quod habet: quamuis utrique horum preferendus sit, qui et habet et nouit a quo habet; si tamen non se credat esse [5 1Kb] quod nondum est; ne incidat in uitium illius pharisei, qui quanquam Deo gratias ageret ex iis que habebat, nichil tamen petebat dari sibi, tanquam nichilo indigeret ad augendam perficiendamue iustitiam . His igitur consideratis pertractatisque pro uiribus quas Dominus donare dignatur, colligimus non  iustificari hominem preceptis bone uite nisi per fidem Iesu Christi, hoc est, non lege operum, sed fidei; non littera, sed spiritu; non factorum meritis, sed gratuita gratia.



CAPUT XIu.

23. Decalogus quoque occidit, nisi adsit gratia. Quamuis itaque, illos quibus circumcisio persuadebatur, ita corripere atque corrigere uideatur Apostolus, ut legis nomine eamdem circumcisionem appellet, ceterasque eiusmodi legis obseruationes, quas tanquam umbras futuri iam nunc respuunt Christiani, id tenentes quod per illas umbras figurate promittebatur: tamen legem ex qua neminem dicit iustificari, non tantum in illis sacramentis que habuerunt promissiuas figuras, uerum etiam in illis operibus uult intelligi, que quisquis fecerit, iuste uiuit: ubi est et illud, Non concupisces. Atque ut hoc quod dicimus fiat planius, ipsum Decalogum uideamus. Certe enim legem Moyses ministrandam populo accepit in monte, scriptam in lapideis tabulis digito Dei: hec decem preceptis constringitur , ubi nichil de circumcisione mandatum est, nichil de uictimis pecorum, que nunc a Christianis non immolantur. In illis igitur decem preceptis, excepta sabbati obseruatione, dicatur mihi quid non sit obseruandum a christiano, siue de non faciendis colendisque idolis aliisque ullis diis preter unum uerum Deum, siue de non accipiendo nomine Dei in uanum, siue de honore parentibus deferendo, siue de cauendis fornicationibus, homicidiis, furtis, falsis testimoniis, adulteriis, re aliena concupiscenda [1 1Kb] . Quid horum quisquam dixerit christianum non debere seruare? An forte non istam legem que in illis duabus tabulis scripta est, litteram occidentem appellat Apostolus, sed illam circumcisionis aliorumque ueterum iamque abolitorum sacramentorum? Sed quomodo putabimus, cum in ea sit, Non concupisces: per quod mandatum, quamuis sanctum et iustum et bonum, fefellit me, inquit, peccatum, et per illud occidit? Quid enim aliud est, Littera occidit?

24. Quamuis euidentius eo ipso loco ad Corinthios, ubi ait, Littera occidit, spiritus autem uiuificat; non aliam uelit intelligi litteram, quam ipsum Decalogum in illis duabus tabulis scriptum. Sic enim dicit: »Quoniam estis epistola Christi ministrata per nos, scripta non atramento, sed spiritu Dei uiui; non in tabulis lapideis, sed in tabulis cordis carnalibus. Confidentiam autem talem habemus per Christum ad Deum, non quia idonei simus cogitare aliquid a nobis quasi ex nobismetipsis; sed sufficientia nostra ex Deo est, qui idoneos nos fecit ministros Noui Testamenti, non littere, sed spiritus [2 1Kb] . Littera enim occidit, spiritus autem uiuificat. Si autem ministratio mortis in litteris figurata in lapidibus fuit in gloria, ita ut non possent intendere filii Isrel in faciem Moysi, propter gloriam uultus eius que euacuatur; quare non magis ministratio  spiritus erit in gloria? Si enim ministratio damnationis gloria est [1 1Kb] , multo magis abundabit ministerium iustitie in gloria« . Dici de his uerbis multa possunt [2 1Kb] , sed postea fortasse opportunius. Nunc autem aduerte quam dicat litteram que occidit, cui uelut e contrario uiuificantem spiritum ingerit. Ea certe est ministratio mortis in litteris figurata lapideis, et ministratio damnationis; quia lex subintrauit, ut abundaret delictum. Porro autem precepta ipsa tam sunt utilia facienti atque salubria, ut nisi quis ea fecerit, uitam habere non possit. An uero propter unum preceptum quod ibi de sabbato est positum, dictus est Decalogus littera occidens, quoniam quisquis illum diem nunc usque obseruat sicut littera sonat, carnaliter sapit; sapere autem [3 1Kb] secundum carnem mors est ; et illa nouem precepta que sic recte obseruantur ut scripta sunt, non ad legem operum ex qua nemo iustificatur, sed ad legem fidei ex qua iustus uiuit, pertinere putanda sunt? Quis tam absurde sentiat, ministrationem mortis in litteris figuratam lapideis, non dici ex omnibus decem preceptis, sed ex uno solo quod ad sabbatum pertinet? Ubi ergo ponimus, Lex iram operatur; ubi enim non est lex, nec preuaricatio : et, Usque ad legem peccatum in mundo fuit; peccatum autem non deputabatur, cum lex non esset : et illud quod iam toties commemorauimus, Per legem cognitio peccati : maximeque illud ubi euidentius expressit unde agitur, Concupiscentiam nesciebam, nisi lex diceret, Non concupisces?

25. Quem totum locum attende, et uide utrum quidquam propter circumcisionem uel sabbatum, uel quid aliud umbratilis sacramenti, ac non totum propter hoc dicat, quod littera prohibens peccatum non uiuificat [4 1Kb] hominem, sed potius occidit, augendo concupiscentiam, et iniquitatem preuaricatione cumulando, nisi liberet gratia per legem fidei que est in Christo Iesu, cum diffunditur caritas in cordibus nostris per Spiritum sanctum qui datus est nobis . Cum enim dixisset, »Ut seruiamus in nouitate spiritus, et non in uetustate littere: Quid ergo dicemus,« inquit? »Lex peccatum est? Absit: sed peccatum non cognoui, nisi per legem. Nam concupiscentiam nesciebam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum erat. Ego autem uiuebam aliquando sine lege, adueniente autem mandato peccatum reuixit. Ego autem mortuus sum, et inuentum est mihi mandatum quod erat in uitam, hoc esse in mortem. Peccatum enim occasione accepta per mandatum fefellit me, et per illud occidit. Itaque lex quidem sancta, et mandatum sanctum, et iustum, et bonum. Quod ergo bonum est, factum est mihi mors [5 1Kb] ? Absit. Sed peccatum ut  appareat peccatum, per bonum mihi operatum est mortem, ut fiat super modum peccans peccatum per mandatum. Scimus enim quia lex spiritualis est; ego autem carnalis sum, uenumdatus sub peccato. Quod enim operor, ignoro; non enim quod uolo, hoc ago; sed quod odi, illud facio. Si autem quod nolo, hoc facio; consentio legi, quoniam bona. Nunc autem non iam ego operor illud, sed quod habitat in me peccatum. Scio enim quia non habitat in me, hoc est in carne mea, bonum. uelle enim adiacet mihi, perficere autem bonum non. Non enim quod uolo facio bonum; sed quod nolo malum, hoc ago. Si autem quod nolo ego hoc facio, iam non ego operor illud, sed quod habitat in me peccatum. Inuenio ergo legem uolenti mihi facere bonum, quoniam mihi malum adiacet [1 1Kb] . Condelector enim legi Dei secundum interiorem hominem: uideo autem aliam legem in membris meis repugnantem legi mentis mee, et captiuantem me in lege peccati [2 1Kb] , que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum. Igitur ego ipse mente seruio legi Dei, carne autem legi peccati .

26. Apparet igitur littere uetustatem, si desit nouitas spiritus, reos facere potius cognitione peccati, quam liberare a peccato. Unde et alibi scriptum est, Qui apponit scientiam, apponit et dolorem : non quia ipsa lex malum est, sed quia mandatum bonum habet in littera demonstrante, non in adiuuante spiritu: quod mandatum si fit timore pene, non amore iustitie, seruiliter fit, non liberaliter, et ideo nec fit. Non enim fructus est bonus, qui de caritatis radice non surgit. Porro autem si adsit fides que per dilectionem operatur , incipit condelectari legi Dei secundum interiorem hominem, que delectatio non littere, sed spiritus donum est; etiamsi alia lex in membris adhuc repugnat legi mentis, donec in nouitatem, que de die in diem in interiore homine augetur, tota uetustas mutata pertranseat, liberante nos de corpore mortis huius gratia Dei per Iesum Christum Dominum nostrum.



CAPUT Xu.

27. Gratia in uetere Testamento latens, in Nouo reuelatur. Hec gratia in Testamento uetere uelata latitabat, que in Christi Euangelio reuelata est dispensatione temporum ordinatissima, sicut Deus nouit cuncta disponere. Et fortasse ad illud ipsum eius latibulum pertinet, quod in eo Decalogo, qui datus est in monte Sina, hoc solum precepto figurato [3 1Kb] occultatum est, quod ad sabbatum pertinet. Sabbatum autem dies [4 1Kb] sanctificationis est. Nec uacat, quod inter omnia opera que fecit Deus, illic primo sanctificatio sonuit, ubi ab omnibus operibus requieuit : unde nunc non est disserendi locus. uerumtamen, quod rei de qua agitur satis esse arbitror,  non frustra illo die populus ab omni opere seruili abstinere preceptus est, quo significatur peccatum, nisi quia non peccare sanctificationis est, hoc est, muneris Dei per Spiritum sanctum: quod in lege, que duabus lapideis tabulis conscripta est, solum inter cetera in umbra figure positum est, in qua Iudei sabbatum obseruant; ut hoc ipso significaretur tempus tunc fuisse occultande gratie, que Nouo Testamento fuerat per Christi passionem, tanquam scissionem [1 1Kb] ueli, reuelanda . Cum enim transierit [2 1Kb] , inquit, ad Christum, auferetur uelamen.



CAPUT XuI.

28. Spiritus sanctus cur dictus sit digitus Dei.---Dominus autem Spiritus est; ubi autem Spiritus Domini, ibi libertas . Hic autem Spiritus Dei, cuius dono iustificamur, quo fit in nobis utnon peccare delectet, ubi libertas est; sicut preter hunc Spiritum peccare delectat, ubi seruitus, a cuius operibus abstinendum [3 1Kb] est: hic Spiritus sanctus per quem diffunditur caritas in cordibus nostris, que plenitudo legis est, etiam digitus Dei in Euangelio dicitur . Unde quia et ille tabule digito Dei conscripte sunt, et digitus Dei est Spiritus Dei per quem sanctificamur, ut ex fide uiuentes per dilectionem bene operemur; quem non moueat ista congruentia ibidemque distantia [4 1Kb] ? Dies enim quinquaginta computantur a celebratione Pasche, que occisione figurate ouis per Moysen fieri precepta est , in significationem utique future Dominice passionis, usque ad diem qua Moyses legem accepit in tabulis digito Dei conscriptis: similiter ab occisione et resurrectione illius qui sicut ouis ad immolandum ductus est , quinquaginta diebus completis, congregatos in unum fideles digitus Dei, hoc est, Spiritus sanctus impleuit .



CAPUT XuII.

29. Legis Mosaice et noue comparatio. In hac mirabili congruentia illud certe plurimum distat, quod ibi populus accedere ad locum ubi lex dabatur, horrendo terrore prohibetur : hic autem in eos superuenit Spiritus sanctus, qui eum promissum exspectantes in unum fuerant congregati. Ibi in tabulis lapideis digitus Dei operatus est; hic, in cordibus hominum. Ibi ergo lex extrinsecus posita est, qua iniusti terrerentur: hic intrinsecus data est, qua iustificarentur. Nam. Non adulterabis, Non homicidium facies, Non concupisces, et si quod est aliud mandatum, quod utique in illis tabulis scriptum est, in hoc, inquit, sermone recapitulatur, in eo quod diliges proximum tuum tanquam te ipsum. Dilectio proximi malum non operatur. Plenitudo autem legis est caritas . Hec non in tabulis conscripta lapideis, sed diffusa est in cordibus nostris per Spiritum sanctum qui datus est nobis . Lex ergo Dei est caritas. Huic prudentia carnis non est subiecta; neque enim potest : sed ad hanc prudentiam carnis terrendam  cum in tabulis scribuntur opera caritatis, lex est operum, et littera occidens preuaricatorem: cum autem ipsa caritas diffunditur in corde credentium, lex est fidei, et spiritus uiuificans dilectorem.

30. uide nunc quemadmodum consonet ista discretio illis apostolicis uerbis, que paulo ante ob aliud commemorata et diligentius pertractanda distuleram. Manifestati, inquit, quoniam estis epistola Christi, ministrata per nos scripta non atramento, sed Spiritu Dei uiui; non in tabulis lapideis, sed in tabulis cordis carnalibus. Ecce quemadmodum ostendit, quia illud extra hominem scribitur, ut eum forinsecus terrificet; hoc in ipso homine, ut eum intrinsecus iustificet. Carnales autem tabulas cordis dixit, non carnalis prudentie, sed tanquam uiuentis sensumque habentis, in comparatione lapidis qui sine sensu est. Et quod paulo post dicit, quod non poterant intendere filii Isrel usque in finem uultus Moysi, et ideo eis per uelum loquebatur; hoc significat, quia littera legis neminem iustificat, sed uelamen positum est in lectione ueteris Testamenti, donec ad Christum transeatur, et auferatur uelamen; id est, transeatur ad gratiam, et intelligatur [1 1Kb] ab ipso nobis esse iustificationem, qua faciamus quod iubet. Qui propterea iubet, ut in nobis [2 1Kb] deficientes ad illum confugiamus. Ideo uigilantissime cum dixisset, Confidentiam talem habemus per Christum ad Deum; ne nostris hoc uiribus tribueretur, continuo commendauit unde agitur, dicens: Non quod idonei sumus cogitare aliquid a nobis quasi ex nobismetipsis; sed sufficientia nostra ex Deo est, qui et idoneos nos fecit ministros Noui Testamenti, non littere, sed spiritus. Littera enim occidit, spiritus autem uiuificat.



CAPUT XuIII.

31. uetus lex mortem, noua iustitiam ministrat. Proinde quia lex, sicut alibi dicit, preuaricationis gratia posita est , id est, littera ista extra hominem scripta, propterea eam et ministrationem mortis et ministrationem damnationis appellat: hanc autem, id est, Noui Testamenti [3 1Kb] , ministrationem spiritus et ministrationem iustitie dicit, quia per donum spiritus operamur iustitiam, et a preuaricationis damnatione liberamur. Ideo illud euacuatur, hoc manet: quoniam terrens pedagogus auferetur, cum timori successerit caritas. Ubi enim spiritus Domini, ibi libertas. Hanc autem ministrationem non ex meritis nostris, sed ex misericordia esse sic dicit: Propter quod habentes ministrationem hanc, sicut misericordiam consecuti non infirmemur; sed abiiciamus occulta confusionis, non ambulantes in astutia, neque dolo adulterantes uerbum Dei. Hanc astutiam et dolum hypocrisim uult intelligi, qua [4 1Kb] uolunt iusti superbi uideri. Unde et in illo psalmo, quem ad huius ipsius gratie testificationem commemorat idem apostolus: Beatus, inquit, cui non imputauit  Dominus peccatum, neque est in ore eius dolus . Hec est humilium sanctorum confessio, non se iactantium esse quod non sunt. Et paulo post: Non enim nosmetipsos, inquit, predicamus, sed Iesum Christum Dominum [1 1Kb] , nos autem seruos uestros per Iesum: quia Deus qui dixit de tenebris lumen clarescere, claruit in cordibus nostris ad illuminationem scientie glorie eius in faciem Christi Iesu. Hec est scientia glorie eius, qua scimus ipsum esse lumen, quo tenebre nostre illuminentur. Et idipsum attende quemadmodum inculcet: Habemus autem thesaurum istum in uasis fictilibus, ut eminentia uirtutis sit Dei, et non ex nobis. Et paulo post cum eamdem gratiam uberius in Domino Iesu Christo commendans, usque ad illud ueniret indumentum iustitie fidei, quo induti non nudi inueniamur, et propter hoc ingemiscimus mortalitate [2 1Kb] pregrauati, habitaculum nostrum quod de celo est superindui cupientes, ut absorbeatur mortale a uita, uide quid adiungat: Qui autem operatus est nos, inquit, in hoc ipsum Deus qui dedit nobis pignus spiritus. Et post pauca intulit: Ut nos simus iustitia Dei in ipso . Hec est illa iustitia Dei, non qua ipse iustus est, sed qua nos ab eo facti [3 1Kb] .



CAPUT XIX.

32. Fides christiana de adiutorio gratie. Prophetia Ieremie de Nouo Testamento. Lex. Gratia. Nemo ergo Christianorum aberret ab hac fide, que sola christiana est; neque quisquam, cum uerecundatus fuerit dicere, per nos ipsos fieri nos iustos, non hoc in nobis operante gratia Dei, quia uidet hoc a fidelibus et piis ferri non posse [4 1Kb] , cum dicitur, ad hoc se conuertat ut dicat, ideo sine operatione gratie Dei nos iustos esse non posse, quia legem dedit, quia doctrinam instituit, quia bona precepta mandauit. Illa enim sine adiuuante spiritu procul dubio est littera occidens: cum uero adest uiuificans spiritus, hoc ipsum intus conscriptum facit diligi, quod foris scriptum lex faciebat timeri.

33. Inspice hoc [5 1Kb] paululum et in eo testimonio quod per prophetam de hac re preclarissimum edictum est [6 1Kb] : Ecce dies ueniunt [7 1Kb] , dicit Dominus, et consummabo super domum Isrel et super domum Iuda Testamentum Nouum, non secundum Testamentum quod feci patribus eorum in die qua apprehendi manum eorum, ut educerem eos [8 1Kb] de terra Aegypti: quia ipsi non perseuerauerunt in Testamento meo, et ego neglexi eos, dicit Dominus. Quia hoc Testamentum est quod ordinabo domui Isrel: Post illos dies, dicit Dominus, dabo leges meas in cor illorum, et in mente eorum scribam eas: et ero eis in Deum, et ipsi erunt mihi in populum. Et non  docebit unusquisque ciuem suum et unusquisque fratrem suum, dicens, Cognosce Dominum: quia omnes cognoscent me, a minore usque ad maiorem eorum; quia propitius ero iniquitati eorum, et peccata eorum non memorabor ultra . Quid ad hec dicimus? Nempe in ueteribus Libris aut nusquam aut difficile preter hunc propheticum locum legitur facta commemoratio Testamenti Noui, ut omnino ipso nomine appellaretur: nam multis locis hoc significatur et prenuntiatur futurum, sed non ita ut etiam nomen legatur expressum. Considera igitur diligenter, quam differentiam inter duo Testamenta, id est, uetus et Nouum, Deus esse testatus sit.

34. Cum dixisset, Non secundum Testamentum quod feci patribus eorum in die qua apprehendi manum eorum, ut educerem eos de terra Aegypti; uide quid adiunxit: Quia ipsi non perseuerauerunt in Testamento meo. uitio eorum deputat, quod in Testamento Dei non permanserunt; ne lex, quam tunc acceperunt, culpanda uideatur. Ipsa est enim, quam non uenit Christus soluere, sed implere . Non tamen per eamdem legem iustificatis impiis, sed per gratiam: hoc quippe agit uiuificans spiritus, sine quo littera occidit. Si enim data esset lex que posset uiuificare, omnino ex lege esset iustitia: sed conclusit Scriptura omnia sub peccato, ut promissio ex fide Iesu Christi daretur credentibus. Ex hac promissione, hoc est, ex Dei beneficio ipsa lex impletur, sine qua promissione preuaricatores facit; uel usque ad effectum mali operis, si etiam repagula timoris concupiscentie flamma transcenderit, uel certe in sola uoluntate, si timor pene suauitatem libidinis uicerit. Quod enim ait, Conclusit Scriptura omnia sub peccato, ut promissio ex fide Iesu Christi daretur credentibus; ipsius conclusionis utilitas dicta est. Nam Conclusit ad quos usus, nisi quemadmodum alibi  dicit, Priusquam autem ueniret fides, sub lege custodebamur, conclusiin eam fidem que postea reuelata est ? Lex ergo data est, ut gratia quereretur: gratia data est, ut lex impleretur. Neque enim suo uitio non implebatur lex, sed uitio prudentie carnis: quod uitium per legem demonstrandum, per gratiam sanandum fuit. Quod enim impossibile erat legis [1 1Kb] , in quo infirmabatur per carnem, misit Deus Filium suum in similitudine carnis peccati, et de peccato damnauit peccatum in carne, ut iustitia legis impleretur in nobis, qui non secundum carnem ambulamus, sed secundum spiritum . Unde et in isto prophetico testimonio, Consummabo, inquit, super domum Isrel et super domum Iuda Testamentum Nouum: quid est, Consummabo, nisi, Implebo? non secundum Testamentum quod feci patribus eorum in die qua apprehendi manum eorum, ut educerem eos de terra Aegypti.



CAPUT XX.

35. Lex uetus. Lex noua. Ergo illud uetus erat, quia hoc nouum est. Unde igitur illud uetus, hoc nouum, cum lex eadem impleatur per Testamentum Nouum, que dixit in uetere, Non concupisces  ? Quia ipsi, inquit, non perseuerauerunt in Testamento meo, et ego neglexi eos, dicit Dominus. Ergo propter ueteris hominis noxam, que per litteram iubentem et minantem minime sanabatur, dicitur illud Testamentum uetus; hoc autem nouum, propter nouitatem spiritus, que hominem nouum sanat a uitio uetustatis. Denique attende quod sequitur, et uide quanta luce fiat perspicuum, quod sibi fidentes nolunt homines intueri: Quia hoc testamentum est, inquit, quod ordinabo domui Isrel: Post dies illos, dicit Dominus, dabo leges meas in cor illorum, et in mente eorum scribam eas. Ecce est unde Apostolus ait, quod supra commemorauimus, Non in tabulis lapideis, sed in tabulis cordis; quia non atramento, sed spiritu Dei uiui. Nec ob aliud arbitror in eo loco Apostolum uoluisse commemorare Testamentum Nouum , nisi quia istam intuebatur prophetiam, cum diceret, Non in tabulis lapideis, sed in tabulis cordis carnalibus: quoniam hic dictum est, In cordibus eorum scribam eas, ubi nominatim promissum est Testamentum Nouum.



CAPUT XXI.

36. Lex scripta in cordibus. Quid sunt ergo leges Dei ab ipso Deo scripte in cordibus, nisi ipsa presentia Spiritus sancti, qui est digitus Dei, quo presente diffunditur caritas in cordibus nostris, que plenitudo legis est, et precepti finis? Nam quia ueteris Testamenti promissa terrena sunt licet (exceptis sacramentis, que umbra erant futurorum, sicut est circumcisio, et sabbatum, et alie dierum obseruationes, et quarumdam escarum cerimonie [ talia contineat [2 1Kb] precepta iustitie, qualia nunc quoque obseruare precipimur, que maxime duabus illis tabulis sine figura adumbrate significationis expressa sunt, sicuti est, Non adulterabis, Non homicidium facies, Non concupisces, et si quod aliud est mandatum quod in hoc sermone recapitulatur, Diliges proximum tuum sicut te ipsum : tamen quia in eo, sicut dixi, promissa terrena et temporalia recitantur, que bona sunt huius corruptibilis carnis, quamuis eis sempiterna atque celestia ad Nouum scilicet Testamentum pertinentia figurentur [3 1Kb] ; nunc ipsius bonum cordis promittitur, mentis bonum, spiritus bonum, hoc est, intelligibile bonum, cum dicitur, Dabo leges meas in mente eorum, et in cordibus eorum scribam eas. Unde significauit eos non forinsecus terrentem legem formidaturos, sed intrinsecus habitantem ipsam legis iustitiam dilecturos.



CAPUT XXII.

37. Merces eterna. Deinde addidit et mercedem: Et ero eis in Deum, et ipsi erunt mihi in populum. Hoc est illud quod Deo [4 1Kb] ait ille,  Mihi autem adherere Deo bonum est . Ero, inquit, illis in Deum, et ipsi erunt mihi populus. Quid hoc bono melius, quid hac felicitate felicius, uiuere Deo, uiuere de Deo [1 1Kb] , apud quem est fons uite, et in cuius lumine uidebimus lumen ? De hac uita dicit ipse Dominus, Hec est autem uita eterna, ut cognoscant te unum uerum Deum, et quem misisti Iesum Christum : id est, te et quem misisti Iesum Christum unum uerum Deum [2 1Kb] . Hoc enim et ipse promittit dilectoribus suis, dicens, Qui diligit me, mandata mea custodit: et qui diligit me, diligetur a Patre meo; et ego diligam eum, et ostendam me ipsum illi : utique in forma Dei in qua equalis est Patri; non in forma serui, in qua se et impiis ostendet [3 1Kb] . Tunc enim fiet quod scriptum est, Tollatur impius, ut non uideat gloriam Domini . Quando ibunt sinistri in ignem eternum, iusti autem in uitam eternam . Que uita eterna, sicut commemoraui, definita est ea esse, ut cognoscant unum uerum Deum. Hinc dicit et Ioannes: Dilectissimi, filii Dei sumus, et nondum apparuit quid erimus. Scimus quia cum apparuerit, similes ei erimus, quoniam uidebimus eum sicuti est . Hec similitudo nunc incipit reformari, quamdiu homo interius renouatur [4 1Kb] de die in diem  secundum imaginem eius qui creauit eum .



CAPUT XXIII.

38. Reformatio que nunc agitur, collata cum perfectione future uite. Sed ad illius eminentie perfectionem que tunc futura est, quid hoc, aut quantum est? Siquidem Apostolus ad illa ineffabilia qualecumque adhibens de notis rebus exemplum, paruulam etatem uirili comparauit etati. Cum essem, inquit, paruulus, quasi paruulus loquebar, quasi paruulus sapiebam, quasi paruulus cogitabam: cum autem factus sum uir, deposui ea que paruuli erant. Cur autem hoc dixerit, consequenter ostendens, uidemus, inquit, nunc per speculum in enigmate, tunc autem facie ad faciem: nunc scio ex parte, tunc autem cognoscam sicut et cognitus sum .



CAPUT XXIu.

39. Aeterna merces Noui Testamenti propria predicta per prophetam. Quomodo omnium erit illa merces. Apostolus uehemens defensor gratie. Lex scripta in cordibus et merces eterne contemplationis pertinet ad Testamentum Nouum. Minores et maiores in beatis quinam. Proinde etiam per hunc prophetam, cuius testimonium pertractamus, hoc additur: ut in eo merces, in eo finis, in eo perfectio felicitatis, in eo beate eterneque uite summa consistat. Cum enim dixisset, Et ero illis in Deum, et ipsi erunt mihi populus; continuo addidit, Et non docebit unusquisque ciuem suum et unusquisque fratrem suum, dicens, Cognosce Dominum: quia omnes  cognoscent me, a minore usque ad maiorem eorum. Nunc certe iam tempus est Testamenti Noui, cuius per Prophetam facta est promissio per hec uerba; que ex illa prophetia commemorauimus: cur ergo adhuc dicit unusquisque ciui suo et fratri suo, Cognosce Dominum? An forte non dicitur, cum Euangelium predicetur, et eius ipsa sit predicatio, ut hoc ubique dicatur? Nam unde se Apostolus Gentium dicit esse doctorem , nisi quia hoc fit quod ipse ait, Quomodo inuocabunt in quem non crediderunt? aut quomodo credent quem non audierunt? quomodo autem audient sine predicante ? Cum ergo nunc ista predicatio usquequaque crebrescat, quomodo tempus est Testamenti Noui, de quo Propheta dixit, Et non docebit unusquisque ciuem suum et unusquisque fratrem suum, dicens, Cognosce Dominum: quia omnes cognoscent me, a minore usque ad maiorem eorum; nisi quia eiusdem Testamenti Noui eternam mercedem, id est, ipsius Dei beatissimam contemplationem promittendo coniunxit?

40. Quid ergo est, omnes a minore usque ad maiorem eorum; nisi, omnes pertinentes spiritualiter ad domum Isrel, et ad domum Iuda, hoc est, ad filios Isaac, ad semen Abrahe? Ipsa est enim promissio, qua ei dictum est, In Isaac uocabitur tibi semen. Non enim qui filii carnis, hi filii Dei; sed filii promissionis deputantur in semen [1 1Kb] . Promissionis autem uerbum hoc est: Ad hoc tempus ueniam, et erit Sare filius. Non solum autem, sed et Rebecca ex uno concubitu habens Isaac patris nostri. De nondum enim natis, neque qui aliquid operati fuerant [2 1Kb] boni aut mali, ut secundum electionem propositum Dei maneret, non ex operibus, sed ex uocante dictum est ei, quia maior seruiet minori . Hec est domus Isrel, uel domus Iuda propter Christum, qui uenit ex tribu Iuda. Domus filiorum promissionis hec est, non operum propriorum [3 1Kb] , sed beneficii Dei. Hoc enim Deus promittit, quod ipse facit: non enim ipse promittit et alius facit, quod iam non est promittere, sed predicere. Ideo non ex operibus, sed ex uocante: ne ipsorum sit, non Dei; ne merces non imputetur secundum gratiam, sed secundum debitum , atque ita gratia iam non sit gratia, cuius uehemens defensor est atque assertor minimus Apostolorum, qui plus omnibus illis laborauit, non ipse autem, sed gratia Dei cum illo . Omnes enim, inquit, agnoscent me: Omnes, domus Isrel et domus Iuda. Neque enim omnes qui ex Isrel, hi sunt Isrel: sed omnes quibus dicitur in Psalmo pro susceptione matutina, hoc est, pro luce noua, Testamenti scilicet Noui, Uniuersum semen Iacob, magnificate eum; timeat eum omne semen Isrel . Uniuersum omnino semen, prorsus omne semen promissorum atque uocatorum, sed eorum qui secundum propositum uocati sunt. Quos enim predestinauit, illos et uocauit, quos autem uocauit, illos et iustificauit; quos autem iustificauit,  illos et glorificauit . Ideo [1 1Kb] ex fide, ut secundum gratiam firma sit promissio omni semini, non ei tantum quod ex lege est, id est, quod ex uetere Testamento uenit ad Nouum; sed et ei quod ex fide est, non sibi premissa lege [2 1Kb] . Ex fide autem Abraham, id est, imitatores fidei Abraham: qui est pater omnium nostrum, sicut scriptum est, Quia patrem multarum gentium posui te . Omnes ergo hi predestinati, uocati, iustificati, glorificati cognoscent Deum gratia Testamenti Noui, a minore usque ad maiorem eorum.

41. Sicut ergo lex factorum scripta in tabulis lapideis, mercesque eius terra illa promissionis, quam carnalis domus Isrel cum ex Aegypto liberata esset, accepit, pertinet ad Testamentum uetus: ita lex fidei scripta in cordibus, mercesque eius species contemplationis, quam spiritualis domus Isrel ab hoc mundo liberata percipiet, pertinet ad Testamentum Nouum. Tunc fiet quod dicit Apostolus, Siue prophetie euacuabuntur, siue lingue cessabunt, siue scientia euacuabitur; illa scilicet paruulorum scientia in qua hic uiuitur, que ex parte est per speculum in enigmate: propter hanc enim necessaria est prophetia, cum adhuc preteritis futura succedunt; propter hanc lingue, id est, multiplicitas significationum, cum ex alio atque alio aliud atque aliud admonetur, qui nondum eternam lucem perspicue ueritatis mente purgatissima contemplatur. Cum autem uenerit quod perfectum est, et totum hoc quod ex parte est fuerit euacuatum ; tunc quod [3 1Kb] assumpta carne carni apparuit, ostendet se ipsum dilectoribus suis: tunc erit uita eterna, ut cognoscamus unum uerum Deum ; tunc similes ei erimus , quoniam tunc cognoscemus sicut et cogniti sumus . Tunc non docebit unusquisque ciuem suum, aut fratrem suum, dicens, Cognosce Dominum: omnes enim cognoscent eum, a minore usque ad maiorem eorum. Quod multis modis intelligi potest. Siue quia et illic quisque sanctorum tanquam stella ab stella differt in gloria . Nec ad rem quidquam interest, utrum a minore usque ad maiorem, sicut dictum est, an si a maiore usque ad minorem diceretur: quod similiter nichil interest, etiamsi minores intellexerimus, qui tantummodo credere, maiores autem qui etiam intelligere, quantum in hac uita potest [4 1Kb] , lumen incorporeum atque incommutabile ualuerunt. Siue minores, tempore posteriores; maiores autem tempore priores intelligi uoluit. Simul enim promissam Dei contemplationem accepturi sunt omnes; quia et illi pro nobis meliora prouiderunt, ne sine nobis perfecti [5 1Kb] perficerentur . Et ideo uelut priores reperiuntur minores [6 1Kb] , quia minus  dilati sunt; sicut in illo euangelico denario per similitudinem dicitur, quem prius accipiunt qui posterius uenerunt ad uineam . Siue quolibet alio modo, qui me in presentia forsitan fugit, minores maioresque accipiendi sunt.



CAPUT XXu.

42. Distantia ueteris et Noui Testamenti. Illud tamen, quantum potes, diligenter attende, quod tanto molimine conor ostendere: cum Testamentum Nouum Propheta promitteret, non secundum Testamentum quod prius factum est populo Isrel ex Aegypto liberato, nichil eum de sacrificiorum uel quorumque [1 1Kb] sacramentorum commutatione dixisse, quamuis et ipsa sine dubio fuerat secutura, sicut secutam uidemus, quod multis aliis locis eadem prophetica Scriptura testatur: sed tantummodo istam commendasse distantiam, quod leges suas daturus esset Deus in mentem eorum qui pertinerent ad hoc Testamentum, et eorum scripturus [2 1Kb] in cordibus; unde Apostolus sumpsit, non atramento, sed spiritu Dei uiui, non in tabulis lapideis, sed in tabulis cordis carnalibus : sempiternamque mercedem iustificationis huius, non terram de qua pulsi sunt Amorrhei et Chettei, et alie gentes que ibi commemorantur , sed ipsum Deum, cui adherere bonum est , ut bonum Dei quod diligunt, Deus sit ipse quem diligunt; inter quem et homines nisi peccata non separant, que nonnisi per eamdem gratiam dimittuntur. Unde cum dixisset, Omnes enim cognoscent me, a minore usque ad maiorem eorum; mox addidit, Quia propitius ero iniquitati eorum, et peccata eorum non memorabor ultra. Per legem ergo factorum dicit Dominus, Non concupisces : per legem fidei dicit Dominus, Sine me nichil potestis facere ; agebat [3 1Kb] enim de bonis operibus, hoc est, de palmitum fructibus. Cum igitur hec appareat distantia ueteris et Noui Testamenti, quod lex ibi in tabulis, hic in cordibus scribitur, ut quod ibi forinsecus terret, hic delectet intrinsecus, ibique fiat preuaricator per occidentem litteram, hic dilector per uiuificantem spiritum: non ideo dicendum est quod Deus adiuuet nos ad operandam iustitiam atque operetur in nobis et uelle et operari pro bona uoluntate , quia preceptis iustitie forinsecus insonat sensibus nostris; sed quia intrinsecus incrementum dat , diffundendo caritatem in cordibus nostris per Spiritum sanctum, qui datus est nobis .



CAPUT XXuI.

43. Questio in locum Apostoli de Gentibus que naturaliter facere legem, eamque habere scriptam in cordibus dicuntur. uidendum est autem quomodo dicat Apostolus, Cum enim Gentes que legem non habent, naturaliter que legis sunt faciunt, hi legem non habentes, ipsi sibi sunt lex, qui ostendunt opus legis scriptum in cordibus suis: ne uideatur non esse certa distantia Noui Testamenti, quod leges suas Dominus in cordibus populi sui se scripturum esse promisit,  quandoquidem hoc Gentes naturaliter habeant. Pertractanda igitur hec questio, que non mediocris exorta est. Dicet enim aliquis, Si Deus hinc discernit a uetere Testamento Nouum, quod in uetere legem suam scripsit in tabulis, in Nouo autem scripsit in cordibus: fideles Noui Testamenti unde discernuntur a Gentibus, que habent opus legis scriptum in cordibus suis, quo naturaliter que legis sunt faciunt; quasi iam illo populo uetere potiores, qui legem accepit in tabulis, et nouo populo priores, cui hoc prestatur per Testamentum Nouum, quod his natura iam prestitit?

44. An forte eas gentes commemorauit Apostolus, scriptam in cordibus habere legem, que ad Nouum pertinent Testamentum? Ad hoc enim unde uenerit, intuendum est. Primo Euangelium commendans, ait: uirtus enim Dei est in salutem omni credenti, Iudeo primum est Greco. Iustitia enim Dei in eo reuelatur ex fide in fidem, sicut scriptum est, Iustus autem ex fide uiuit. Deinde loquitur de illis impiis, quibus propter superbiam nec cognitio Dei profuit, quia non sicut Deum glorificauerunt, aut gratias egerunt. Inde transit ad eos qui iudicant et agunt talia, qualia condemnant, nimirum propter Iudeos, qui de lege Dei gloriabantur; quamuis adhuc eos nominatim non exprimat, et ideo dicit [1 1Kb] : Ira et indignatio, tribulatio et angustia in omnem animam hominis operantis malum, Iudei primum et Greci: gloria autem et honor et pax omni operanti bonum, Iudeo primum et Greco. Non est enim personarum acceptio apud Deum. Quicumque enim sine lege peccauerunt, sine lege et peribunt; et quicumque in lege peccauerunt, per legem iudicabuntur. Non enim auditores legis iusti sunt apud Deum, sed factores legis iustificabuntur. His uerbis hoc unde agitur subiungit, et dicit, Cum Gentes que legem non habent, naturaliter que legis sunt faciunt: et cetera que iam supra commemoraui. Proinde non uidetur alios hic significasse sub nomine Gentium, quam eos quos nomine Greci supra significabat, cum diceret, Iudeo primum et Greco. Porro si Euangelium uirtus Dei est in salutem omni credenti, Iudeo primum et Greco; et ira et indignatio et tribulatio et angustia in omnes animam hominis operantis malum, Iudei primum et Greci; gloria autem et honor et pax omni operanti bonum, Iudeo primum et Greco ; iste autem Grecus nomine Gentium significatus est naturaliter que legis sunt facientium, et que scriptum habent opus legis in cordibus suis: profecto ad Euangelium pertinent Gentes, quibus lex in cordibus scripta est; eis quippe credentibus uirtus Dei est in salutem. Quibus autem Gentibus bene operantibus gloriam et honorem pacemque promitteret, extra Euangelii gratiam constitutis? Quia enim personarum acceptio non est apud Deum, et non auditores legis, sed factores iustificantur; ideo siue Iudeus siue Grecus, hoc est, quilibet ex Gentibus crediderit, salutem in Euangelio pariter habebit. Non enim est distinctio, sicut postea dicit. Omnes enim peccauerunt,  et egent gloria Dei; iustificati gratis per gratiam ipsius . Unde autem factorem legis Grecum iustificari diceret, sine gratia Saluatoris?

45. Neque enim contra se ipsum diceret, quod ait, factores legis iustificabuntur; tanquam per opera, non per gratiam iustificentur: cum dicat gratis iustificari hominem per fidem sine operibus legis , nichil aliud uolens [1 1Kb] intelligi in eo quod dicit, gratis, nisi quia iustificationem opera non precedunt. Aperte quippe alibi dicit, Si gratia, iam non ex operibus; alioquin gratia iam non est gratia . Sed sic intelligendum est, factores legis iustificabuntur, ut sciamus eos aliter non esse factores legis, nisi iustificentur: ut non iustificatio factoribus accedat, sed ut factores iustificatio precedat. Quid est enim aliud, iustificati, quam iusti facti, ab illo scilicet qui iustificat impium , ut ex impio fiat iustus? Si enim ita loqueremur, ut diceremus, Homines liberabuntur; hoc utique intelligeretur, eis qui iam homines essent accedere liberationem: si autem diceremus, Homines creabuntur; non utique intelligeretur eos creari qui erant [2 1Kb] , sed ipsa creatione homines fieri. Ita si dictum esset, Factores legis honorabuntur; non recte acciperemus nisi honorem illis qui iam essent factores legis accedere: cum uero dictum est, factores legis iustificabuntur; quid aliud dictum est quam, iusti iustificabuntur? factores enim legis utique iusti sunt. Ac per hoc tantumdem est ac si diceretur, Factores legis creabuntur, non qui erant [3 1Kb] , sed ut sint: ut sic intelligerent etiam Iudei legis auditores, indigere se gratia iustificatoris [4 1Kb] , ut possint esse factores. Aut certe ita dictum est, iustificabuntur, ac si diceretur, iusti habebuntur, iusti deputabuntur, sicut dictum est de quodam, Ille autem uolens se iustificare ; id est, ut iustus haberetur et deputaretur. Unde aliter dicimus, Deus sanctificat sanctos suos: aliter autem, Sanctificetur nomen tuum . Nam [5 1Kb] illud ideo, quia ipse illos facit esse sanctos, qui non erant sancti: hoc autem ideo, ut quod semper apud se sanctum est, sanctum etiam ab hominibus habeatur, id est, sancte timeatur.

46. Si ergo [6 1Kb] Gentes commemorans, naturaliter que legis sunt facientes, et scriptum habentes opus legis in cordibus, illos intelligi uoluit qui credunt in Christum; quia non sicut Iudei premissa sibi lege ueniunt ad fidem: non est cur eos conemur discernere ab iis quibus Dominus per Prophetam promittens Testamentum Nouum, dixit leges suas se scripturum in cordibus eorum; quia et ipsi per insertionem, quam oleastro prestitam dicit, ad eamdem oleam, hoc est, ad eumdem Dei populum pertinent : potiusque concordat prophetico etiam hoc apostolicum testimonium: ut hoc sit pertinere ad Testamentum Nouum, legem  Dei habere non in tabulis, sed in cordibus scriptam; hoc est, in intimo affectu iustitiam legis amplecti, ubi fides per dilectionem operatur . Quia ex fide iustificat gentes Deus; quod Scriptura preuidens, prenuntiauit Abrahe, dicens, In semine tuo benedicentur omnes gentes: ut per hanc promissionis gratiam oliue insereretur oleaster, et fierent fideles Gentes filii Abrahe in semine Abrahe, quod est Christus ; sectantes eius fidem, qui non accepta in tabulis lege, nondumque habens ipsam circumcisionem, credidit Deo, et deputatum est illi ad iustitiam . Ac sic tale erit hoc quod de eiusmodi Gentibus dixit Apostolus, quod opus legis scriptum habeant in cordibus suis : quale est illud ad Corinthios, non in tabulis lapideis, sed in tabulis cordis carnalibus . Ita enim fiunt de domo Isrel, cum preputium eorum in circumcisionem deputatur, eo quod iustitiam legis non precisione carnis ostendunt, sed cordis caritate custodiunt: quoniam si preputium iustitias legis custodiat, nonne preputium eius, inquit, in circumcisionem deputabitur ? Et propterea in domo ueri Isrel, in quo dolus non est , participes sunt Testamenti Noui, quia dat Deus leges in mentem ipsorum, et in cordibus eorum scribit eas digito suo, Spiritu sancto, quo ibi diffunditur caritas , que legis est plenitudo .



CAPUT XXuII.

47. Legem fieri naturaliter, idem quod secundum naturam gratia reparatam. Nec moueat quod naturaliter eos dixit, que legis sunt facere, non spiritu Dei, non fide, non gratia. Hoc enim agit spiritus gratie, ut imaginem Dei, in qua naturaliter facti sumus, instauret in nobis. uitium quippe contra naturam est, quod utique sanat gratia: propter quam Deo dicitur, Miserere mei, sana animam meam, quoniam peccaui tibi . Proinde naturaliter homines que legis sunt faciunt: qui enim hoc non faciunt, uitio suo non faciunt [1 1Kb] . Quo uitio lex Dei est deleta de cordibus; ac per hoc, uitio sanato, cum illic scribitur, fiunt que legis sunt naturaliter: non quod per naturam negata sit gratia, sed potius per gratiam reparata natura. Per unum quippe hominem peccatum intrauit in mundum, et per peccatum mors; et ita in omnes homines pertransiuit, in quo omnes peccauerunt : et ideo quia non est distinctio, egent gloria Dei, iustificati gratis per gratiam ipsius. Qua gratia in [2 1Kb] interiore homine renouato iustitia scribitur, quam culpa deleuerat: et hec misericordia super genus humanum per Christum Iesum Dominum nostrum. Unus enim Deus, unus et mediator Dei et hominum homo Christus iehsu .

48. Si autem hi qui naturaliter que legis sunt faciunt, nondum sunt habendi in numero eorum quos Christi iustificat gratia; sed in eorum potius, quorum etiam impiorum, nec Deum uerum ueraciter iusteque colentium, quedam tamen facta uel legimus, uel nouimus,  uel audimus, que secundum iustitie regulam non solum uituperare non possumus, uerum etiam merito recteque laudamus: quanquam si discutiantur [1 1Kb] quo fine fiant, uix inueniuntur que iustitie debitam laudem defensionemue mereantur.



CAPUT XXuIII.

Imago Dei non omnino deleta in infidelibus. Peccata uenialia. uerumtamen quia non usque adeo in anima humana imago Dei terrenorum affectuum labe detrita est, ut nulla in ea uelut lineamenta extrema remanserint, unde merito dici possit etiam in ipsa impietate uite sue facere aliqua legis uel sapere; si hoc est quod dictum est, quia Gentes que legem non habent, hoc est, legem Dei, naturaliter que legis sunt faciunt, et quia huiusmodi homines ipsi sibi sunt lex, et scriptum opus legis habent in cordibus suis, id est, non omni modo deletum est, quod ibi per imaginem Dei cum crearentur impressum est: etiam sic illa differentia non perturbabitur, qua distat a uetere Testamentum Nouum, eo quod per Nouum scribitur lex Dei in corde fidelium, que per uetus in tabulis scripta est. Hoc enim illic scribitur per renouationem, quod non omni modo deletum est per uetustatem. Nam sicut ipsa imago Dei renouatur in mente credentium per Testamentum Nouum, quam non penitus impietas aboleuerat; nam remanserat utique id quod anima hominis nisi rationalis esse non potest: ita etiam ibi lex Dei non ex omni parte deleta per iniustitiam, profecto scribitur renouata per gratiam. Nec istam inscriptionem, que iustificatio est, poterat efficere in Iudeis lex in tabulis scripta, sed solum preuaricationem. Nam et ipsi homines erant, et uis illa nature inerat eis, qua legitimum aliquid anima rationalis [2 1Kb] et sentit et facit: sed pietas que in aliam uitam transfert beatam et eternam, legem habet immaculatam, conuertentem animas , ut ex illo lumine renouentur, fiatque in eis, Signatum est super nos lumen uultus tui, Domine . Unde auersi obsolescere [3 1Kb] meruerunt: renouari autem nisi gratia christiana, hoc est, nisi Mediatoris intercessione non possunt. Unus enim Deus, unus et mediator Dei et hominum homo Christus iehsu, qui dedit semetipsum redemptionem pro omnibus. A cuius gratia si alieni sunt illi de quibus agimus, qui secundum illum modum de quo superius satis diximus, naturaliter que legis sunt faciunt; quid eis proderunt excusantes cogitationes, in die qua iudicabit Deus occulta hominum , nisi forte ut mitius puniantur? Sicut enim non impediunt a uita eterna iustum quedam peccata uenialia, sine quibus hec uita non ducitur: sic ad salutem eternam nichil prosunt impio aliqua bona opera, sine quibus difficillime uita cuiuslibet pessimi hominis inuenitur. uerumtamen sicut in regno Dei uelut stella ab stella in gloria differunt sancti ; sic et in damnatione pene sempiterne tolerabilius erit Sodome quam alteri ciuitati , et erunt quidam duplo amplius quibusdam gehenne filii : ita nec illud in iudicio Dei  uacabit, quod in ipsa impietate damnabili magis alius alio minusue peccauerit.

49. Quid ergo hinc Apostolus efficere uoluit, quod iactantiam cohibens Iudeorum, cum dixisset, Non auditores legis iusti sunt apud Deum, sed factores legis iustificabuntur; continuo subiecit de his, qui legem non habentes, naturaliter que legis sunt faciunt: si non illi sunt intelligendi, qui pertinent ad gratiam Mediatoris, sed illi potius, qui cum Deum uerum uera pietate non colant, habent tamen quedam opera bona in uita impia? An forte hoc ipso probandum credidit, quod supra dixerat, quia non est personarum acceptio apud Deum; et quod postea dixit, quia non Iudeorum est Deus tantum, sed et Gentium : quod quantulacumque legis opera naturaliter insita non inuenirentur in eis, qui legem non acceperunt, nisi ex reliquiis imaginis Dei; quam non contemnit, cum in eum credunt, apud quem non est acceptio personarum? Sed quodlibet horum accipiatur, constat gratiam Dei promissam esse Testamento Nouo etiam per Prophetam: eamdemque gratiam in eo definitam, ut scribantur leges Dei in cordibus hominum, perueniantque ad eam cognitionem Dei, ubi non docebit unusquisque ciuem suum uel fratrem suum, dicens, Cognosce Deum; quia omnes cognoscent eum a minore usque ad maiorem eorum. Hoc donum Spiritus sancti est, quo diffunditur caritas in cordibus nostris: caritas non quelibet, sed caritas Dei de corde puro et conscientia bona et fide non ficta , ex qua iustus in hac peregrinatione uiuens, ad speciem quoque perducitur post speculum et enigma [1 1Kb] , et quidquid erat ex parte, ut facie ad faciem cognoscat, sicut et cognitus est . Unam enim petiit [2 1Kb] a Domino, et hanc requirit, ut inhabitet in domo Domini per omnes dies uite sue, ad hoc ut contempletur delectationem Domini .



CAPUT XXIX.

50. Iustitia ex dono Dei. Nemo itaque glorietur ex eo quod uidetur habere, tanquam non acceperit ; aut ideo se putet accepisse, quia littera extrinsecus, uel ut legeretur apparuit, uel ut audiretur insonuit. Nam si per legem iustitia, ergo Christus gratis mortuus est . Porro autem si non gratis mortuus est, ascendit in altum, captiuam duxit captiuitatem, et dedit dona hominibus : inde habet, quicumque habet. Quisquis autem inde se habere negat, aut non habet, aut id quod habet auferetur ab eo . Unus enim Deus qui iustificat circumcisionem ex fide, et preputium per fidem : quod non ad aliquam differentiam dictum est, tanquam aliud sit ex fide, et aliud per fidem; sed ad uarietatem locutionis. Alio quippe loco cum de Gentibus diceret, hoc est, de preputio: Preuidens [3 1Kb] , inquit, Scriptura, quia ex fide iustificat Gentes Deus . Itemque cum de circumcisione loqueretur, unde erat ipse: Nos, inquit, natura Iudei, et non ex Gentibus peccatores, scientes quia non iustificatur  homo ex operibus legis, nisi per fidem Iesu Christi, et nos in Christum Iesum credimus . Ecce et preputium dixit iustificari ex fide, et circumcisionem per fidem, si tamen circumcisio iustitiam fidei teneat [1 1Kb] . Sic enim Gentes que non sectabantur iustitiam, apprehenderunt iustitiam, iustitiam autem que ex fide est: impetrando eam ex Deo, non ex semetipsis presumendo. Isrel uero persequens legem iustitie, in legem iustitie non peruenit. Quare? Quia non ex fide, sed tanquam ex operibus : id est, tanquam eam per semetipsos operantes, non in se credentes operari Deum. Deus est enim qui operatur in nobis et uelle et operari, pro bona uoluntate . Ac per hoc offenderunt in lapidem offensionis . Nam quid dixerit, quia non ex fide, sed tanquam ex operibus; apertissime exposuit, dicens, Ignorantes enim Dei iustitiam, et suam uolentes constituere, iustitie Dei non sunt subiecti. Finis enim legis Christus, ad iustitiam omni credenti . Et adhuc dubitamus que sint opera legis, quibus homo non iustificatur, si ea tanquam sua crediderit sine adiutorio et dono Dei, quod est ex fide Iesu Christi? et circumcisionem ceteraque talia suspicamur, quia etiam de his sacramentis aliis in locis talia quedam leguntur? Sed hic utique [2 1Kb] non circumcisionem tanquam suam iustitiam uolebant constituere: quia et ipsam Deus precipiendo constituit. Nec de illis operibus hoc intelligi potest, de quibus Dominus eis dicit, Reiicitis mandatum Dei, ut traditiones uestras statuatis . Quia persequens, inquit, legem iustitie, in legem iustitie non peruenit Isrel: non dixit, Persequens traditiones suas, id est, consectans. Hec ergo sola distantia est, quia ipsum, Non concupisces , et cetera mandata eius sancta et bona sibi tribuebant: que ut possit homo facere, Deus operatur in homine per fidem Iesu Christi, qui finis est ad iustitiam omni credenti; id est, cui [3 1Kb] per spiritum incorporatus factusque membrum eius, potest quisque illo incrementum intrinsecus dante, operari iustitiam: de cuius operibus etiam ipse dixit, quia sine me nichil potestis facere .

51. Ideo quippe proponitur iustitia legis, quod qui fecerit eam, uiuet in illa ; ut cum quisque infirmitatem suam cognouerit, non per suas uires, neque per litteram ipsius legis, quod fieri non potest, sed per fidem concilians iustificatorem perueniat, et faciat, et uiuat in ea. Opus enim quod qui fecerit, uiuet in eo, non fit nisi a iustificato. Iustificatio autem ex fide impetratur: de qua scriptum est, Ne dixeris in corde tuo, Quis ascendit in celum? hoc est Christum deducere: Aut quis descendit in abyssum? hoc est Christum a mortuis reducere. Sed quid dicit? Prope te est uerbum in ore tuo, et in corde tuo: hoc est, inquit, uerbum fidei quod predicamus: quia si confitearis in ore tuo quia Dominus est iehsu, et credideris in  corde tuo quia Deus illum suscitauit a mortuis, saluus eris . In tantum iustus, in quantum saluus. Per hanc enim fidem credimus, quod etiam nos Deus a mortuis excitet: interim spiritu, ut in nouitate eius gratie temperanter et iuste et pie uiuamus in hoc seculo ; post etiam carne nostra ad immortalitatem resurrectura, quod est meritum spiritus [1 1Kb] , qui eam in resurrectione sibi congrua, hoc est, in iustificatione precedit. Consepulti enim sumus Christo per Baptismum in mortem, ut quemadmodum Christus resurrexit a mortuis per gloriam Patris, sic et nos in nouitate uite ambulemus . Fide igitur Iesu Christi impetramus salutem, et quantum nobis inchoatur in re, et quantum perficienda exspectatur in spe. Omnis enim qui inuocauerit nomen Domini, saluus erit . Quam multa multitudo, ait Psalmista, dulcedinis tue, Domine, quam abscondisti timentibus te, perfecisti autem sperantibus in te ! Ex lege timemus Deum, ex fide speramus in Deum: sed timentibus penam absconditur gratia. Sub quo timore anima laborans, quando concupiscentiam malam non uicerit, nec timor ille quasi custos seuerus abscesserit; per fidem confugiat ad misericordiam Dei, ut det quod iubet, atque inspirata [2 1Kb] gratie suauitate per Spiritum sanctum faciat plus delectare quod precipit, quam delectat quod impedit. Ita multa multitudo dulcedinis eius, hoc est, lex fidei, caritas eius conscripta in cordibus atque diffusa, perficitur sperantibus in eum [3 1Kb] , ut anima sanata non timore pene, sed amore iustitie operetur bonum.



CAPUT XXX.

52. An euacuetur liberum arbitrium per gratiam. Liberum ergo arbitrium euacuamus per gratiam? Absit: sed magis liberum arbitrium statuimus. Sicut enim lex per fidem , sic liberum arbitrium per gratiam non euacuatur, sed statuitur. Neque enim lex impletur nisi [4 1Kb] libero arbitrio: sed per legem cognitio peccati, per fidem impetratio gratie contra peccatum, per gratiam sanatio anime a uitio peccati [5 1Kb] , per anime sanitatem libertas arbitrii, per liberum arbitrium iustitie dilectio, per iustitie dilectionem legis operatio. Ac per hoc, sicut lex non euacuatur, sed statuitur per fidem, quia fides impetrat gratiam, qua lex impleatur: ita liberum arbitrium non euacuatur per gratiam, sed statuitur, quia gratia sanat uoluntatem, qua iustitia libere diligatur. Omnia hec que uelut catenatim connexi, habent uoces suas in Scripturis sanctis. Lex dicit: Non concupisces . Fides dicit: Sana animam meam, quoniam peccaui tibi . Gratia dicit: Ecce sanus factus es, iam noli peccare, ne quid tibi deterius contingat . Sanitas dicit: Domine Deus meus, exclamaui ad te, et sanasti me . Liberum arbitrium  dicit: uoluntarie sacrificabo tibi . Dilectio iustitie dicit: Narrauerunt mihi iniusti delectationes [1 1Kb] , sed non sicut lex tua, Domine . Utquid ergo miseri homines aut de libero arbitrio audent superbire antequam liberentur, aut de suis uiribus, si iam liberati sunt? Nec attendunt in ipso nomine liberi arbitrii utique libertatem sonare. Ubi autem spiritus Domini, ibi libertas . Si ergo serui sunt peccati, quid se iactant de libero arbitrio? A quo enim quis deuictus est, huic et seruus addictus est . Si autem liberati sunt, quid se iactant uelut de opere proprio, et gloriantur quasi non acceperint? An ita sunt liberi, ut nec illum uelint habere Dominum, qui eis dicit, Sine me nichil potestis facere ; et, Si uos Filius liberauerit, tunc uere liberi eritis ?



CAPUT XXXI.

53. Fides an sit in nostra potestate. Queret aliquis, utrum fides ipsa, in qua salutis uel ad salutem connexionis huius, quam commemoraui, esse uidetur exordium, in nostra constituta sit potestate: quod facilius uidebimus, si prius quid sit potestas aliquanto diligentius perspexerimus. Cum enim duo quedam sint, uelle et posse, unde nec qui uult continuo potest, nec qui potest continuo uult; quia sicut uolumus aliquando quod non possumus, sic etiam possumus aliquando quod nolumus: satis euolutis ipsis [2 1Kb] etiam uocabulis resonat, quod ab eo quod est uelle, uoluntas; ab eo autem quod est posse potestas nomen accepit. Quapropter, sicut qui uult habet uoluntatem, ita potestatem qui potest. Sed ut potestate aliquid fiat, uoluntas aderit. Neque enim dici solet quispiam potestate fecisse [3 1Kb] , si quid fecit inuitus. Quanquam, si subtilius aduertamus, etiam quod quisque inuitus facere cogitur, si facit, uoluntate facit: sed quia mallet aliud, ideo inuitus, hoc est, nolens facere dicitur. Malo quippe aliquo facere compellitur, quod uolens euitare uel a se remouere, facit quod cogitur. Nam si tanta uoluntas sit, ut malit hoc non facere quam illud non pati; cogenti procul dubio resistit, nec facit. Ac per hoc, si facit; non quidem plena et libera uoluntate, sed tamen non facit nisi uoluntate: quam uoluntatem quia effectus consequitur, non possumus dicere potestatem defuisse facienti. Si enim cogenti cedens uellet facere, nec posset; ei uoluntatem adfuisse licet extortam, sed potestatem defuisse diceremus. Cum uero ideo non faciebat, quia nolebat; erat utique potestas, sed uoluntas deerat quamdiu cogenti reluctando non fecit. Hinc est quod etiam illi qui cogunt, uel qui suadent, solent dicere: Quod habes in potestate, quare non facis, ut hoc malo careas? Et qui omnino facere non possunt, quod ideo coguntur ut faciant, quia posse creduntur, solent excusando respondere et dicere: Facerem, si esset in potestate. Quid igitur ultra querimus; quandoquidem  hanc dicimus potestatem, ubi uoluntati adiacet facultas faciendi [1 1Kb] ? Unde hoc quisque in potestate habere dicitur, quod si uult, facit; si non uult, non facit.

54. Attende iam illud quod excutiendum posuimus, utrum fides in potestate sit? De hac enim fide nunc loquimur, quam adhibemus cum aliquid credimus, non quam damus cum aliquid pollicemur; nam et ipsa dicitur fides. Sed aliter dicimus. Non mihi habuit fidem: aliter, Non mihi seruauit fidem. Nam illud est, Non credidit quod dixi: illud, Non fecit quod dixit. Secundum hanc fidem qua credimus, fideles sumus Deo: secundum illam uero qua fit quod promittitur [2 1Kb] , etiam Deus ipse fidelis est nobis. Hoc enim dicit Apostolus: Fidelis Deus, qui non uos permittat tentari super id quod potestis . De illa itaque fide querimus, utrum in potestate sit, qua credimus Deo, uel credimus in Deum. Hinc enim scriptum est, Credidit Abraham Deo, et deputatum est illi ad iustitiam; et, Credenti in eum qui iustificat impium, deputatur fides eius ad iustitiam . uide nunc utrum quisque credat, si noluerit; aut non credat, si uoluerit. Quod si absurdum est ; profecto fides in potestate est. Sed, sicut Apostolus dicit, Non est potestas nisi a Deo . Quid igitur cause est cur non et de ista nobis dicatur, Quid enim habes quod non accepisti ? Nam et ut credamus [3 1Kb] , Deus dedit. Nusquam autem legimus in Scripturis sanctis, Non est uoluntas nisi a Deo. Et recte non scriptum est, quia uerum non est: alioquin etiam peccatorum, quod absit, auctor est Deus, si non est uoluntas nisi ab illo: quoniam mala uoluntas iam sola peccatum est, etiam si desit effectus, id est, si non habeat potestatem. Porro cum uoluntas mala potestatem accipit implere quod intendit [4 1Kb] , ex iudicio Dei uenit, apud quem non est iniquitas . Punit enim etiam isto modo; nec ideo iniuste, quia occulte. Ceterum iniquus puniri se ignorat, nisi cum manifesto supplicio [5 1Kb] senserit nolens, quantum mali sit quod perpetrauit uolens. Hoc est quod de quibusdam Apostolus ait: Tradidit illos Deus in concupiscentias cordis illorum, ut faciant que non conueniunt . Hinc et Dominus Pilato: Non haberes in me, inquit, potestatem, nisi data esset tibi desuper . Sed cum potestas datur, non necessitas utique imponitur. Unde cum Dauid Saülis occidendi potestatem accepisset, maluit parcere, quam ferire . Unde intelligimus malos accipere potestatem ad damnationem male uoluntatis sue, bonos autem ad probationem bone uoluntatis sue.



CAPUT XXXII.

55. Que fides laudanda. Cum  ergo fides in potestate sit, quoniam cum uult quisque credit; et cum credit, uolens credit, deinde querendum est, imo recolendum, quam fidem tanta conflictatione commendet Apostolus. Non enim quodlibet credere bonum est: nam unde est illud, Fratres, nolite omni spiritui credere; sed probate spiritum qui ex Deo est [1 1Kb] ? Nec in laudibus caritatis quod dictum est, Omnia credit , sic accipiendum est, ut caritati cuiuspiam derogemus, si non quod audierit, statim crediderit. Quid, quod eadem caritas admonet, non facile de fratre mali aliquid esse credendum, et cum tale aliquid dicitur, hoc ad se magis iudicat [2 1Kb] pertinere ne credat? Postremo ipsa caritas qua omnia credit, non omni spiritui credit: ac per hoc, omnia quidem credit, sed Deo; quia non dictum est, Omnibus credit. Nulli itaque dubium est, eam fidem ab Apostolo commendari, qua creditur Deo.

56. Sed adhuc aliquid discernendum est [3 1Kb] : quoniam et illi qui sub lege sunt, et timore pene iustitiam suam facere conantur, et ideo non faciunt Dei iustitiam, quia caritas eam facit, quam non libet [4 1Kb] nisi quod licet, non timor, qui cogitur in opere habere quod licet, cum aliud habeat in uoluntate, qua mallet, si fieri posset, licere quod non licet: et illi ergo credunt Deo; nam si omnino non crederent, nec penam legis utique formidarent. Sed non hanc fidem commendat Apostolus, qui dicit, Non enim accepistis spiritum seruitutis iterum in timorem; sed accepistis spiritum adoptionis filiorum, in quo clamamus, Abba, Pater . Timor ergo ille seruilis est: et ideo quamuis in illo Domino credatur, non tamen iustitia diligitur, sed damnatio timetur. Filii uero clamant Abba, Pater, quarum duarum uocum una est ex circumcisione, altera ex preputio, Iudei primum et Greci: quoniam unus est Deus, qui iustificat circumcisionem ex fide, et preputium per fidem . Cum autem clamant, aliquid petunt: et quid petunt nisi quod esuriunt et sitiunt? Et hoc quid est, nisi quod de illis dictum est, Beati qui esuriunt et sitiunt iustitiam, quoniam ipsi saturabuntur ? Huc ergo transeant qui sub lege sunt, ut ex seruis filii fiant: nec sic tamen, ut serui esse desistant; sed ut tanquam filii domino et patri liberaliter seruiant, quia et hoc acceperunt: dedit enim potestatem ille Unicus, filios Dei fieri credentibus in nomine eius : eosque admonuit petere, querere, pulsare, ut accipiant, et inueniant, et aperiatur eis; addens increpationem, et dicens, Si uos cum sitis mali, nostis bona data dare filiis uestris, quanto magis Pater uester qui in celis est, dabit bona petentibus se ! Cum ergo uirtus peccati lex inflammauerit aculeum mortis , ut occasione accepta peccatum per mandatum operetur omnem concupiscentiam  , a quo petenda est continentia, nisi ab illo qui nouit bona data dare filiis suis? An forte nescit insipiens, quod nemo esse possit continens, nisi Deus det ? Hoc ergo ut sciat, ipsa indiget sapientia. Cur itaque non audit Patris sui spiritum dicentem per apostolum Christi, uel ipsum Christum qui dicit in Euangelio suo, Petite, et accipietis ? loquentem etiam in apostolo suo, et dicentem, Si quis uestrum indiget sapientia, postulet a Deo, qui dat omnibus affluenter et non improperat, et dabitur illi; postulet autem in fide, nichil hesitans ? Hec est fides, ex qua iustus uiuit : hec est fides, qua creditur in eum qui iustificat impium : hec est fides, per quam excluditur gloriatio ; siue ut abscedat qua in nobis inflamur, siue ut emineat qua in Domino gloriamur: hec est fides, qua impetratur largitas spiritus, de quo dicitur, Nos enim spiritu ex fide spem iustitie exspectamus . Ubi quidem queri adhuc potest, utrum spem iustitie dixerit, qua sperat iustitia [1 1Kb] , an qua speratur ipsa iustitia: quoniam iustus ex fide uiuens, sperat utique uitam eternam; itemque fides esuriens sitiensque iustitiam renouatione [2 1Kb] de die in diem interioris hominis  proficit in ea, et sperat in ea satiari in uita eterna, ubi fiet id quod in Psalmo de Deo dicitur, Qui satiat in bonis desiderium tuum . Hec est fides, qua salui fiunt, quibus dicitur: Gratia salui facti estis per fidem; et hoc non ex uobis, sed Dei donum est: non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis, que preparauit Deus ut in illis ambulemus . Postremo hec est fides, que per dilectionem operatur , non per timorem; non formidando penam, sed amando iustitiam. Unde ergo ista dilectio, id est, caritas per quam fides operatur, nisi unde illam fides ipsa impetrauit? Neque enim esset in nobis, quantacumque sit in nobis, nisi diffunderetur in cordibus nostris per Spiritum sanctum, qui datus est nobis . Charitas quippe Dei dicta est diffundi in cordibus nostris, non qua nos ipse diligit, sed qua nos facit dilectores suos: sicut iustitia Dei, qua iusti eius munere efficimur ; et Domini salus, qua nos saluos facit ; et fides Iesu Christi, qua nos fideles facit . Hec est iustitia Dei, quam non solum docet per legis preceptum, uerum etiam dat per spiritus donum.



CAPUT XXXIII.

57. uoluntas credendi unde. Sed consequens est paululum querere, utrum uoluntas illa qua credimus, etiam ipsa Dei donum sit, an ex illo naturaliter insito libero adhibeatur arbitrio. Si enim dixerimus eam non esse donum Dei, metuendum est ne existimemus inuenisse nos aliquid, quod Apostolo increpanti et dicenti, Quid enim habes quod non accepisti? Si autem et accepisti, quid gloriaris quasi non acceperis ? respondere possimus,  Ecce habemus uoluntatem credendi, quam non accepimus: ecce ubi gloriamur, quod non acceperimus. Si autem dixerimus, etiam huiusmodi uoluntatem non esse nisi donum Dei, rursus metuendum est, ne infideles atque impii non immerito se ueluti [1 1Kb] iuste excusare uideantur, ideo non credidisse, quod dare illis Deus istam noluit uoluntatem. Nam illud quod dictum est, Deus est enim qui operatur in nobis et uelle et operari, pro bona uoluntate : iam gratie est [2 1Kb] , quam fides impetrat, ut possint esse hominis opera bona, que operatur fides per dilectionem, que diffunditur in corde per Spiritum sanctum qui datus est nobis. Si [3 1Kb] credimus ut impetremus hanc gratiam, et utique uoluntate credimus, de hac queritur unde sit nobis. Si natura, quare non omnibus, cum sit idem Deus omnium creator? Si dono Dei, etiam hoc quare non omnibus, cum omnes homines uelit saluos fieri, et in agnitionem ueritatis uenire ?

58. Liberum arbitrium media uis. Prius igitur illud dicamus, et uideamus utrum huic satisfaciat questioni, quod liberum arbitrium naturaliter attributum a Creatore anime rationali, illa media uis est, que uel intendi ad fidem, uel inclinari ad infidelitatem potest: et ideo nec [4 1Kb] istam uoluntatem qua credit Deo, dici potest homo habere quam non acceperit; quandoquidem uocante Deo surgit de libero arbitrio, quod naturaliter cum crearetur accepit. uult autem Deus omnes homines saluos fieri, et in agnitionem ueritatis uenire; non sic tamen, ut eis adimat liberum arbitrium, quo uel bene uel male utentes iustissime iudicentur. Quod cum fit, infideles quidem contra uoluntatem Dei faciunt, cum eius Euangelio non credunt: nec ideo tamen eam uincunt, uerum se ipsos fraudant magno et summo bono, malisque penalibus implicant, experturi in suppliciis potestatem eius, cuius in donis misericordiam contempserunt. Ita uoluntas Dei semper inuicta est: uinceretur autem, si non inueniret quid de contemptoribus faceret, aut ullo modo possent euadere quod de talibus ille constituit. Quid enim dicit, uerbi gratia, uolo ut hi omnes serui mei operentur in uinea, et post laborem requiescentes epulentur, ita ut quisquis eorum hoc noluerit, in pistrino semper molat: uidetur quidem quicumque contempserit, contra uoluntatem Domini sui facere; sed tunc eam uincet, si et pistrinum contemnens effugerit: quod nullo modo fieri potest sub Dei potestate. Unde scriptum est, Semel locutus est Deus, hoc est, incommutabiliter: quanquam et de unico uerbo possit intelligi. Deinde subiungens quid incommutabiliter sit locutus: Duo hec, inquit, audiui, quoniam potestas Dei est, et tibi, Domine, misericordia, quia tu reddes unicuique secundum opera sua . Ille igitur reus erit ad  damnationem sub potestate eius, qui contempserit ad credendum [1 1Kb] misericordiam eius. Quisquis autem crediderit, eique se a peccatis omnibus absoluendum, et ab omnibus uitiis sanandum, et calore ac lumine eius accendendum illuminandumque commiserit [2 1Kb] ; habebit ex eius gratia opera bona, ex quibus etiam secundum corpus a mortis corruptione redimatur, coronetur, bonisque satietur, non temporalibus, sed eternis, supra quam petimus et intelligimus .

59. Hunc ordinem tenuit Psalmus, ubi dicitur: Benedic, anima mea, Dominum, et noli obliuisci omnes retributiones eius: qui propitius fit omnibus iniquitatibus tuis, qui sanat omnes languores tuos, qui redimit [3 1Kb] de corruptione uitam tuam, qui coronat te in miseratione et misericordia, qui satiat in bonis desiderium tuum. Et ne forte hec tanta bona huius uetustatis, hoc est, mortalitatis deformitas desperaret: Renouabitur, inquit, sicut aquile iuuentus tua. Tanquam diceret: Hec que audisti, ad nouum hominem et ad Nouum pertinent Testamentum. Recole mecum eadem ipsa paululum, obsecro te, et inspice delectabiliter laudem misericordie, hoc est, gratie Dei. Benedic, inquit, anima mea, Dominum, et noli obliuisci omnes retributiones eius: non ait, Tributiones, [4 1Kb] , sed, retributiones eius; quia retribuit bona pro malis. Qui propitius fit omnibus iniquitatibus tuis: hoc agitur in Baptismatis sacramento. Qui sanat omnes languores tuos: hoc agitur in hac uita fidelis hominis, dum caro concupiscit aduersus spiritum, et spiritus aduersus carnem, ut non que uolumus faciamus ; dum alia lex in membris repugnat legi mentis; dum uelle adiacet, perficere autem bonum non [5 1Kb] : qui languores uetustatis, si perseuerante intentione proficimus, de die in diem crescente nouitate sanantur, ex fide que per dilectionem operatur. Qui redimit de corruptione uitam tuam: hoc fit in ultima resurrectione mortuorum. Qui coronat te in miseratione et misericordia : hoc fit in iudicio, ubi cum rex iustus sederit in throno redditurus unicuique secundum opera eius, quis gloriabitur castum se habere cor? aut quis gloriabitur mundum se esse a peccato ? Ideo illic necessarium fuit commemorare miserationem et misericordiam Domini, ubi iam exigi debita et reddi merita sic possent uideri, ut nullus esset misericordie locus. Coronat ergo in miseratione et misericordia, sed etiam sic secundum opera. Segregabitur enim ad dexteram, cui dicatur, Esuriui, et dedisti  mihi manducare : quoniam iudicium sine misericordia, sed illi qui non fecit misericordiam : Beati autem misericordes, quoniam ipsorum miserebitur Deus . Iam uero cum sinistri ierint in ambustionem eternam, iusti autem in uitam eternam : quia hec est, inquit, uita eterna, ut cognoscant te unum uerum Deum, et quem misisti Iesum Christum ; illa cognitione, illa uisione, illa contemplatione satiabitur in bonis anime desiderium . Hoc enim solum ei sat est, ultra non habet quod appetat, quod inhiet, quod requirat. Nam desiderio huius satietatis ardebat, qui Domino Christo ait: Ostende nobis Patrem, et sufficit nobis. Cui responsum est: Qui me uidit, uidit et Patrem [1 1Kb] . Quia ipsa est uita eterna, ut cognoscant unum uerum Deum te, et quem misisti Iesum Christum. Sed si ille qui uidit Filium, uidit et Patrem; profecto qui uidet  Patrem et Filium, uidet et Spiritum sanctum Patris et Filii. Ita nec arbitrium liberum tollimus, et benedicit anima nostra Dominum, non obliuiscens omnes retributiones eius: nec ignorans Dei iustitiam, suam uult [2 1Kb] constituere ; sed credit in eum qui iustificat impium, et uiuit ex fide, donec ad speciem perducatur; fide scilicet que per dilectionem operatur. Que dilectio diffunditur in cordibus nostris, nec per sufficientiam proprie uoluntatis, nec per litteram legis, sed per Spiritum sanctum qui datus est nobis.



CAPUT XXXIu.

60. uoluntas credendi a Deo. Hec disputatio, si questioni illi soluende sufficit, sufficiat. Si autem respondetur, cauendum esse ne quisquam Deo tribuendum putet peccatum, quod admittitur per liberum arbitrium, si in eo quod dicitur, Quid habes quod non accepisti? propterea etiam uoluntas qua credimus, dono Dei tribuitur, quia de libero existit arbitrio, quod cum crearemur accepimus: attendat, et uideat, non ideo tantum istam uoluntatem diuino muneri tribuendam, quia ex libero arbitrio est, quod nobis naturaliter concreatum est; uerum etiam quod uisorum suasionibus agit Deus, ut uelimus, et ut credamus, siue extrinsecus per euangelicas exhortationes, ubi et mandata legis aliquid agunt, si ad hoc admonent hominem infirmitatis sue, ut ad gratiam iustificantem credendo confugiat; siue intrinsecus, ubi nemo habet in potestate quid ei ueniat in mentem, sed consentire uel dissentire proprie uoluntatis est. His ergo modis quando Deus agit cum anima rationali, ut ei credat; neque enim credere potest quodlibet libero arbitrio [3 1Kb] , si nulla sit suasio uel uocatio cui credat; profecto et ipsum uelle credere Deus operatur in homine, et in omnibus misericordia eius preuenit nos: consentire autem uocationi Dei, uel ab ea dissentire, sicut dixi, proprie uoluntatis est. Que res non solum non infirmat  quod dictum est, Quid enim habes quod non accepisti? uerum etiam confirmat. Accipere quippe et habere anima non potest dona, de quibus hoc audit, nisi consentiendo: ac per hoc quid habeat, et quid accipiat, Dei est: accipere autem et habere utique accipientis et habentis est. Iam si ad illam profunditatem scrutandam quisquam nos coarctet, cur illi ita suadeatur ut persuadeatur [1 1Kb] , illi autem non ita; duo sola occurrunt interim que respondere mihi placeat: O altitudo diuitiarum ! et, Numquid iniquitas apud Deum ? Cui responsio ista displicet querat doctiores, sed caueat ne inueniat presumptores [2 1Kb] .



CAPUT XXXu.

61. Conclusio operis. Concludamus igitur librum aliquando, cuius tanta prolixitate utrum aliquid egerimus, nescio: non apud te, cuius fidem scio; sed apud animos eorum propter quos me scribere uoluisti: qui non contra nostram, sed  certe contra tanti [3 1Kb] apostoli Pauli, non unam sententiam, sed tam uehementem, tam intentam uigilemque conflictationem malunt suam defensitare [4 1Kb] sententiam, quam eum audire obsecrantem per miserationem Dei, et dicentem, per gratiam Dei que data est illi, non plus sapere preter quam oportet sapere, sed sapere ad temperantiam, unicuique sicut Deus partitus est mensuram fidei .

62. Tu autem quid mihi proposueris, et quid tam longo disputationis huius opere effecerimus aduerte. Mouit te certe quemadmodum dictum fuerit, fieri posse ut sit homo sine peccato, si uoluntas eius non desit, ope adiuuante diuina; quamuis nemo tam perfecte iustitie in hac uita fuerit, uel sit, uel futurus sit. Sic enim hoc ipsum in illis prius ad te conscriptis libris proposui: »Si a me queratur,« inquam, »utrum homo sine peccato possit esse in hac uita; confitebor posse per Dei gratiam et liberum eius arbitrium: ipsum quoque liberum arbitrium ad Dei gratiam, hoc est, ad Dei dona pertinere non ambigens, nec tantum ut sit, uerum etiam ut bonum sit, id est, ad facienda mandata Domini conuertatur; atque ita Dei gratia, non solum ostendat quid faciendum sit, sed adiuuet etiam, ut fieri possit quod ostenderit« . Tibi autem absurdum uisum est, sine exemplo esse rem que fieri potest. Hinc exorta est huius libri questio, ac per hoc ad nos pertinebat ostendere, fieri posse aliquid quamuis desit exemplum. Hinc ex Euangelio et ex Lege quedam posuimus in sermonis huius exordio, sicut de cameli transitu per foramen acus , et de duodecim millibus legionum Angelorum, qui potuerunt, si uellet, pugnare pro Christo , et de illis gentibus quas Deus dicit potuisse se a facie populi sui semel exterminare : que omnia facta non  sunt. His addi possunt etiam illa que leguntur in libro Sapientie, quam multa posset noua tormenta Deus exercere [1 1Kb] in impios ad nutum sibi seruiente creatura , que tamen non exercuit. Potest et de monte illo quem fides in mare transferret : quod tamen nusquam factum, uel legimus, uel audiuimus  . Quisquis enim horum aliquid Deo dixerit esse impossibile, uides quam desipiat, quamque aduersus fidem Scripture eius loquatur. Multa alia huiusmodi possunt occurrere uel legenti uel cogitanti, que possibilia Deo negare non possumus, quamuis eorum desit exemplum.

63. Sed quia dici potest, illa opera esse diuina, iuste autem uiuere ad nostra opera pertinere; suscepi ostendere etiam hoc opus esse diuinum, et hoc egi libro isto loquacius fortasse quam sat est: sed contra inimicos gratie Dei etiam parum mihi dixisse uideor; nichilque me tam multum dicere delectat, quam ubi mihi et Scriptura eius plurimum suffragatur; et id agitur, ut qui gloriatur in Domino glorietur , et in omnibus gratias agamus Domino Deo nostro sursum cor habentes, unde a Patre luminum omne datum optimum et omne donum perfectum est . Nam si propterea non est opus Dei, quia per nos agitur, uel quia illo donante nos agimus, nec illud est opus Dei, ut mons transferatur in mare; quia per fidem hominum fieri posse Dominus dixit, et hoc ipsorum operi attribuit, dicens, Si habueritis in uobis fidem tanquam granum sinapis, dicetis monti huic, Tollere et mittere in mare, et fiet, et nichil impossibile erit uobis . Certe uobis dixit; non, Mihi aut Patri: et tamen hoc nullo modo facit homo, nisi illo donante et operante. Ecce quemadmodum sine exemplo est in hominibus perfecta iustitia, et tamen impossibilis non est. Fieret enim, si tanta uoluntas adhiberetur, quanta sufficit tante rei. Esset autem tanta, si et nichil eorum que pertinent ad iustitiam nos lateret, et ea sic delectarent animum, ut quidquid aliud uoluptatis dolorisue [2 1Kb] impedit, delectatio illa superaret: quod ut non sit, non ad impossibilitatem, sed ad iudicium Dei pertinet. Quis enim nesciat, non esse in hominis potestate quid sciat, nec esse consequens ut quod appetendum cognitum fuerit appetatur, nisi tantum delectet, quantum diligendum est [3 1Kb] ? Hoc autem sanitatis est anime.



CAPUT XXXuI.

64. Preceptum dilectionis quando perfecte implebitur. Ignorantie peccata. Iustitia huius uite sine peccato qualis poni possit. Perfecta iustitia etsi hic non inueniatur, non tamen impossibilis. Sed fortasse quispiam putauerit, nichil nobis deesse ad cognitionem iustitie, quod Dominus uerbum consummans et breuians  super terram , dixit in duobus preceptis totam Legem Prophetasque pendere; nec ea tacuit [1 1Kb] , sed uerbis apertissimis prompsit, Diliges, inquit, Dominum Deum tuum ex toto corde tuo, et ex tota anima tua, et ex tota mente tua; et diliges proximum tuum tanquam te ipsum . Quid uerius, his impletis impleri omnino iustitiam? uerumtamen qui hoc attendit, etiam illud attendat, quam in multis offendamus omnes , dum putamus Deo, quem diligimus, placere, uel non displicere quod facimus; et postea per Scripturam eius, siue certa et perspicua ratione commoniti, cum didicerimus quod ei non placeat, penitendo precamur ut ignoscat. Plena humana uita est documentis talibus. Unde autem minus nouimus quid ei placeat, nisi quia et ipse minus notus est nobis? uidemus enim nunc per speculum in enigmate, tunc autem facie ad faciem. Quis uero existimare audeat, cum eo uentum fuerit, quod ait, Ut cognoscam sicut et cognitus sum , tantam Dei dilectionem fore contemplatoribus eius, quanta fidelibus nunc est: aut ullo modo [2 1Kb] hanc illi tanquam de proximo comparandam? Porro si quanto maior notitia, tanto erit maior dilectio; profecto nunc quantum deest dilectioni, tantum perficiende [3 1Kb] iustitie deesse credendum est. Sciri enim aliquid uel credi, et tamen non diligi potest: diligi autem quod neque scitur neque creditur, non potest. At si credendo ad tantam dilectionem sancti peruenire potuerunt, qua certe maiorem in hac uita esse non posse Dominus ipse testatus est, ut animam suam pro fide uel [4 1Kb] pro fratribus ponerent : cum ab hac peregrinatione in qua per fidem nunc ambulatur , peruentum erit ad speciem, quam nondum uisam speramus, et per patientiam exspectamus , procul dubio et ipsa dilectio non solum supra quam hic habemus, sed longe supra quam petimus et intelligimus erit ; nec ideo tamen plus esse poterit, quam ex toto corde, ex tota anima, ex tota mente. Neque enim restat in nobis aliquid quod addi possit ad totum; quia si restabit aliquid, illud non erit totum. Proinde hoc [5 1Kb] primum preceptum iustitie, quo iubemur diligere Deum ex toto corde, et ex tota anima, et ex tota mente, cui est de proximo diligendo alterum consequens, in illa uita implebimus, cum uidebimus facie ad faciem. Sed ideo nobis hoc etiam nunc preceptum est, ut admoneremur, quid fide exposcere, quo spem premittere, et obliuiscendo que retro sunt, in que anteriora nos extendere debeamus . Ac per hoc, quantum mihi uidetur, in ea que perficienda est iustitia multum in hac uita ille profecit, qui quam longe sit a perfectione iustitie, proficiendo cognouit.

 65. Sed si dici potest quedam iustitia minor huic uite competens, qua iustus ex fide uiuit , quamuis peregrinus a Domino, et ideo per fidem ambulans, nondum per speciem: non absurde dicitur etiam ad istam pertinere ne peccet. Neque enim, id esse nondum potest tanta dilectio Dei, quanta illi cognitioni plene perfecteque debetur, iam culpe deputandum est. Aliud est enim totam nondum assequi [1 1Kb] caritatem, aliud nullam sequi cupiditatem. Quamobrem debet homo, quamuis longe minus amet Deum, quam eum potest amare conspectum, nichil tamen appetere illicitum: sicut etiam in his que adiacent sensibus corporis, potest oculus nullis tenebris delectari, quamuis non possit in fulgentissima luce defigi. uerum ecce iam talem constituamus animam humanam in hoc corruptibili corpore, que etsi nondum illa supereminentissima perfectione caritatis Dei omnes motus terrene libidinis absorbuerit atque consumpserit, attamen in ista minore iustitia ad illicitum aliquid operandum eidem libidini nulla inclinatione consentiat: ut ad illam uitam iam immortalem pertineat, Diliges Dominum Deum tuum ex toto corde tuo, et ex tota anima tua, et ex tota uirtute tua ; ad hanc autem, Non regnet peccatum in uestro mortali corpore ad obediendum desideriis eius : ad illam, Non concupisces ; ad istam, Post concupiscentias tuas non eas : ad illam, nichil amplius querere, quam in ea perfectione persistere; ad istam, hoc quod agit [2 1Kb] in opere habere, et illius perfectionem pro mercede sperare: ut per illam iustus sine fine [3 1Kb] uiuat in specie, quam in ista desiderauit; per hanc autem iustus uiuat ex fide, in qua illam certo fine desiderat.  Tales iusti ex fide uiuentes, non [5 1Kb] opus habent dicere, Dimitte nobis debita nostra, sicut et nos dimittimus debitoribus nostris ? falsumque esse conuincunt, quod scriptum est, Non iustificabitur in conspectu tuo omnis  uiuens ? et illud, Si dixerimus quia peccatum non habemus, nosmetipsos decipimus, et ueritas in nobis non est ? et illud, Quia non est homo qui non peccabit ? et illud, Non est iustus in terra qui faciet bonum et non peccabit ?  et si qua alia in hanc sententiam sancta Scriptura commemorat? Sed quoniam hec falsa esse non possunt, illud esse consequens uideo, ut qualemlibet uel quantamlibet in hac uita potuerimus definire iustitiam, nullus in ea sit hominum qui nullum habeat omnino peccatum; omnique homini sit necessarium dare ut detur illi, dimittere ut dimittatur illi ; et si quid habet iustitie, non de suo sibi esse presumere, sed de gratia iustificantis Dei, et adhuc tamen ab illo esurire et sitire iustitiam , qui est panis uiuus , et apud quem est fons uite : qui sic operatur iustificationem in sanctis suis in huius uite tentatione laborantibus, ut tamen sit et quod petentibus largiter adiiciat, et quod confitentibus clementer ignoscat.

66. Sed inueniant isti, si possunt, aliquem sub onere corruptionis huius uiuentem, cui iam non habeat Deus quod ignoscat: nisi tamen eum fateantur non doctrina legis date [1 1Kb] , sed etiam infuso spiritu gratie, ut talis esset, adiutum; non cuiuscemodi peccati crimen sed ipsius impietatis incurrent. Sane quanquam talem, si testimonia illa diuina competenter accipiant, prorsus inuenire non possunt: nullo  modo tamen dicendum, Deo deesse possibilitatem, qua uoluntas sic adiuuetur humana, ut non solum iustitia ista que ex fide est , omni ex parte modo perficiatur in homine, uerum etiam illa secundum quam postea in eternum in ipsa eius contemplatione uiuendum est. Quandoquidem si nunc uelit in quoquam etiam hoc corruptibile induere incorruptionem , atque hic inter homines morituros eum iubere uiuere minime moriturum, ut tota penitus uetustate consumpta nulla lex in membris eius repugnet legi mentis , Deumque ubique presentem ita cognoscat, sicut sancti postea cognituri sunt, quis demens audeat affirmare, non posse? Sed quare non faciat, querunt homines: nec qui querunt, se attendunt esse homines. Scio quod sicut impossibilitas, ita et iniquitas non est apud Deum . Et scio quod superbis resistit, humilibus autem dat gratiam . Et scio quod illi, cui ne extolleretur datus erat stimulus carnis, Angelus satane, qui eum colaphizaret, semel et iterum et tertio deprecanti dictum est, Sufficit tibi gratia mea; nam uirtus in infirmitate perficitur . Aliquid ergo est in abdito et profundo iudiciorum Dei, ut etiam iustorum omne os obstruatur in laude sua, et non aperiatur nisi in laudem Dei. Hoc autem aliquid quis possit scrutari, quis inuestigare, quis nosse? tam sunt inscrutabilia iudicia eius, et inuestigabiles uie eius! Quis enim cognouit sensum Domini? aut quis consiliarius illi fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia; ipsi gloria in secula seculorum. Amen .



[DE NATURA ET GRATIA.]





ADMONITIO IN SUBSEQUENS OPUSCULUM.

Libro de Natura et Gratia locum inter aliquot anni 415 scriptiones postremum assignauit Augustinus in epistola 169, ad Euodium, uertente eodem anno 415 data: Scripsi etiam, ait, grandem quemdam librum aduersus Pelagii heresim, cogentibus nonnullis fratribus, quibus contra gratiam Christi opinionem perniciosissimam ille persuaserat. Iam erat ceptus idem liber, sed nondum perfectus, cum Orosius ex Africa nauigauit in Palestinam, ipso uidelicet anno 415, uerna tempestate: hic enim paulo postquam illuc peruenit, in Ierosolymitano conuentu, cui presens Pelagius adfuit, disertis uerbis affirmauit, contra librum Pelagii beatum Augustinum, discipulis ipsius Pelagii prodentibus ac petentibus, plenissime respondere. Atque hoc ipso tempore de lucubratione quadam Augustini loquebatur Hieronymus, que nondum sibi uisa erat, qua ille Pelagium nominatim impugnare ferebatur: Alios quoque, inquiens in dialogo tertio contra Pelagii heresim, libros specialiter tuo nomini cudere dicitur. Quanquam Augustinus huic operi suo nomen Pelagii, cuius librum refellebat, non inseruit, ne offensus insanabilior redderetur aduersarius. Nam ei se profuturum existimabat, si seruata amicitia adhuc eius uerecundie parceret, cuius litteris iam parcere non deberet. Sic nimirum in libro de Gestis Pelagii, n. 47, mentem suam expromit. Quo posteriore loco proxime subiungit epistolam sibi a Timasio et Iacobo grati animi significatione rescriptam, ob acceptum uolumen de Natura et Gratia, quo Pelagiane disputationi ad singulos apices responsa reddita stupere se testati sunt.

Id opus sequenti anno, ipsumque una Pelagii librum Ioanni Ierosolymorum episcopo, ut noui heresiarche mentem Ioannes tandem intelligeret, transmisit Augustinus, scripta ipsi hanc in rem epistola 179. Eosdem libros, illum Pelagii, et hunc suum, anno itidem 416 ad Innocentium papam perferendos dedit, cum epistola 177, ad ipsum nomine quinque episcoporum directa; quibus Innocentius epistola 183 respondit. Huc pertinet in ipsa epistola 183 locus n. 5; at in epistola 177 locus n. 6, ubi cum laude nominantur Timasius et Iacobus, religiosi et honesti adolescentes, serui Dei, qui spem quam habebant in seculo reliquerant, et continentes Deo seruiebant. Iidem in epistola 179, n. 2, adolescentes honestissime nati, et institutis liberalibus eruditi; in libro de Gestis Pelagii, n. 17, serui Dei, boni et honesti uiri dicuntur. Iulianus in opere ad Florum, scilicet Imperfecti Operis libro 4, n. 112, citat librum ad Timasium, et contra liberum arbitrium esse, calumniose pronuntiat.





[1Kb] S. AURELII AUGUSTINI HIPPONENSIS EPISCOPI DE NATURA ET GRATIA AD TIMASIUM ET IACOBUM CONTRA PELAGIUM LIBER UNUS  . [1Kb] [1Kb] 

Principio ponitur quid de natura et gratia exploratum sit: Naturam scilicet ex Ade preuaricatoris carne propagatam, quia iam non qualem Deus primitus condiderat, inculpabilem et sanam, gratie auxilio, quo et ab ira Dei redimatur, et ad iustitiam perficiendam regatur, indigere. Nature penale uitium ad uindictam iustissimam pertinere: ipsam autem gratiam non meritis reddi, sed gratis dari; et qui non per eam liberantur, iuste damnari. Mox Pelagii eidem nature contra gratiam patrocinantis liber, responsis ad singulos apices redditis confutatur; inter alia precipue quod posse esse hominem sine peccato, suadere cupiens, naturam per peccatum debilitatam et mutatam non esse contendat; alioquin materiam peccati  uindictam fore, si ad hoc peccator infirmatus est, ut plura peccaret. Preterea quod commemoratis iustis cum ueteris tum Noui Testamenti, quos peccato caruisse sentit, dicat possibilitatem non peccandi homini a natura inesse; eamque ideo gratie Dei tribuendam, quia illius nature Deus auctor est, cui ea non peccandi possibilitas inseparabiliter insita sit. ueterum denique, quas pro se Pelagius adducit, ac nominatim Hilarii, Ambrosii, ipsius quoque Augustini, sententie expenduntur.



CAPUT PRIMUM.

1. Occasio edendi huius opusculi. Iustitia Dei que. Librum quem misistis, karissimi filii, Timasi et Iacobe, intermissis paululum que in manibus erant, cursim quidem, sed non mediocri intentione perlegi: et uidi hominem zelo ardentissimo accensum aduersus eos, qui cum in suis peccatis humanam uoluntatem debeant accusare, naturam potius accusantes hominum, per illam se excusare conantur. Nimis exarsit aduersus hanc pestilentiam, quam etiam litterarum secularium auctores grauiter arguerunt, exclamantes: »Falso queritur de natura sua genus humanum« . Hanc prorsus etiam iste sententiam quantis potuit ingenii uiribus aggerauit. uerumtamen timeo ne illis potius suffragetur, qui zelum Dei habent, sed non secundum scientiam: ignorantes enim Dei iustitiam, et suam uolentes constituere, iustitie Dei non sunt subiecti. Que sit autem iustitia Dei de qua hic loquitur, consequenter aperit adiungens, Finis enim legis Christus, ad iustitiam omni credenti ? Hanc itaque iustitiam Dei, non in precepto legis, quo  timor incutitur, sed in adiutorio gratie Christi, ad quam solam utiliter legis uelut pedagogi timor ducit , constitutam esse qui intelligit, ipse intelligit quare sit christianus. Nam si per legem iustitia, ergo Christus gratis mortuus est . Si autem non gratis mortuus est, in illo solo iustificatur impius, cui credenti in eum qui iustificat impium, deputatur fides ad iustitiam . Omnes enim peccauerunt, et egent gloria Dei; iustificati gratis per sanguinem ipsius . Quicumque autem non putantur pertinere ad hos omnes, qui peccauerunt et egent gloria Dei, profecto nullam necessitatem habent ut christiani fiant; quia non est opus sanis medicus, sed egrotantibus: unde non uenit ille uocare iustos, sed peccatores .



CAPUT II.

2. Fides in Christum ad salutem necessaria non est, si homo sine illa potest iuste uiuere. Ac per hoc natura humani generis ex illius unius preuaricatoris carne procreata, si potest sibi sufficere ad implendam legem perficiendamque iustitiam, de premio debet esse secura, hoc est, de uita eterna,  etiamsi in aliqua gente aut aliquo superiore tempore fides eam latuit sanguinis Christi. Non enim iniustus Deus, qui iustos fraudet mercede iustitie, si eis non est annuntiatum sacramentum diuinitatis et humanitatis Christi, quod manifestatum est in carne . Quomodo enim crederent quod non audierunt? aut quomodo audirent sine predicante? Fides enim ex auditu, sicut scriptum est; auditus autem per uerbum Christi . Sed dico, inquit, Numquid non audierunt? In omnem terram exiuit sonus eorum, et in fines orbis terre uerba eorum . Sed antequam hoc inciperet fieri, antequam denique usque ad fines totius orbis terre predicatio ipsa perueniat; quoniam non desunt adhuc ultime gentes, licet ut perhibetur paucissime, quibus hoc nondum fuerit predicatum; quid faciet humana natura, uel quid fecit, que uel ante non audierat hoc futurum, uel adhuc non comperit factum, nisi credendo in Deum, qui fecit celum et terram, a quo et se factam naturaliter sentit, et recte uiuendo eius impleat uoluntatem, nulla fide passionis Christi et resurrectionis imbuta? Quod si fieri potuit aut potest, hoc et ego dico, quod de lege dixit Apostolus: Ergo Christus gratis mortuus est. Si enim hoc ille dixit de lege quam accepit gens una Iudeorum; quanto iustius dicitur de lege nature, quam accepit uniuersum genus humanum, Si per naturam iustitia, ergo Christus gratis mortuus est? Si autem non gratis Christus mortuus est, ergo omnis humana natura iustificari et redimi ab ira Dei iustissima, hoc est, a uindicta, nullo modo potest, nisi per fidem et sacramentum sanguinis Christi.



CAPUT III.

3. Natura sana condita, peccato est postea corrupta. Natura quippe hominis primitus inculpata et sine ullo uitio creata est: natura uero ista hominis, qua unusquisque ex Adam nascitur, iam medico indiget, quia sana non est. Omnia quidem bona, que habet in formatione, uita, sensibus, mente, a summo Deo habet creatore et artifice suo. uitium uero, quod ista naturalia bona contenebrat et infirmat, ut illuminatione et curatione opus habeat, non ab inculpabili artifice contractum est; sed ex originali peccato, quod commissum est libero arbitrio. Ac per hoc natura penalis ad uindictam iustissimam pertinet. Si  enim iam sumus in Christo noua creatura , tamen eramus natura filii ire, sicut et ceteri: Deus autem qui diues est in misericordia, propter multam dilectionem qua dilexit nos, et cum essemus mortui delictis, conuiuificauit nos Christo, cuius gratia sumus salui facti .



CAPUT Iu.

4. Gratia gratuita. Hec autem Christi gratia [1 1Kb] , sine qua nec infantes, nec etate grandes salui fieri possunt, non meritis redditur, sed gratis datur; propter quod et gratia nominatur. Iustificati, inquit, gratis per sanguinem ipsius. Unde ii qui non  per illam liberantur, siue quia audire nondum potuerunt, siue quia obedire noluerunt, siue etiam cum per etatem audire non possent, lauacrum regenerationis quod accipere possent, per quod salui fierent, non acceperunt, iuste utique damnantur: quia sine peccato non sunt, uel quod originaliter traxerunt, uel quod malis moribus addiderunt. Omnes enim peccauerunt, siue in Adam, siue in se ipsis, et egent gloria Dei.



CAPUT u.

5. Iustitie erat damnari omnes. Uniuersa igitur massa penas debet: et si omnibus debitum damnationis supplicium redderetur, non iniuste procul dubio redderetur. Qui ergo inde per gratiam liberantur, non uasa meritorum suorum, sed uasa misericordie nominantur . Cuius misericordie, nisi illius qui Christum Iesum misit in hunc mundum peccatores saluos facere , quos presciuit, et predestinauit, et uocauit, et iustificauit, et glorificauit ? Quis igitur usque adeo dementissime insaniat, ut non agat ineffabiles gratias misericordie quos uoluit liberantis, qui recte nullo modo posset culpare iustitiam uniuersos omnino damnantis?



CAPUT uI.

6. Pelagianorum ingenia fortissima et celerima. Hoc si secundum Scripturas sapiamus; non cogimur contra christianam gratiam disputare, et ea dicere quibus demonstrare conemur, naturam humanam neque in paruulis medico indigere quia sana est, et in maioribus sibi ipsam ad iustitiam, si uelit, posse sufficere. Acute quippe uidentur hec dici, sed in sapientia uerbi, qua euacuatur crux Christi . Non est ista desursum sapientia descendens . Nolo quod sequitur dicere, ne amicis nostris quorum fortissima et celerrima ingenia non in peruersum, sed in directum currere uolumus, facere existimemur iniuriam.



CAPUT uII.

7. Aggreditur libri Pelagii refutationem. Inter esse et posse distinctio Pelagii. Quanto igitur zelo accensus est libri huius, quem misistis, conditor, aduersus eos qui peccatis suis patrocinium de nature humane infirmitate perquirunt; tanto et multo ardentiore zelo nos oportet accendi, ne euacuetur crux Christi. Euacuatur autem, si aliquo modo preter illius Sacramentum ad iustitiam uitamque eternam perueniri posse dicatur: quod in libro isto agitur, nolo dicere ab sciente, ne illum qui eum scripsit, ne christianum quidem habendum iudicem; sed quod magis credo, a nesciente: magnis sane uiribus; sed eas sanas uolo, non quales phrenetici habere consuerunt.

8. Nam prius distinguit, aliud esse querere, an possit aliquid esse, quod ad solam possibilitatem pertinet: aliud, utrumne sit. Hanc distinctionem ueram esse nemo ambigit: consequens enim est ut quod est, esse potuerit; non est autem consequens ut quod esse potest, etiam sit. Quia enim Dominus Lazarum suscitauit , sine dubio potuit: quia uero Iudam non suscitauit  , numquid dicendum  est, Non potuit? Potuit ergo, sed noluit. Nam si uoluisset, eadem etiam hoc potestate fecisset; quia et Filius quos uult uiuificat . Sed hac distinctione uera atque manifesta quo tendat, et quid efficere conetur, aduertite: Nos, inquit, de sola possibilitate tractamus; de qua nisi quid certum constiterit, transgredi ad aliud, grauissimum esse atque extra ordinem ducimus. Hoc uersat multis modis et sermone diuturno, ne quis eum aliud, quam de non peccandi possibilitate querere existimet. Unde inter multa quibus id agit, etiam hoc dicit: Idem iterum repeto, Ego dico posse esse hominem sine peccato. Tu quid dicis? Non posse esse hominem sine peccato? Neque ego dico, inquit, hominem esse sine peccato, neque tu dicis non esse hominem sine peccato: de posse et non posse, non de esse et non esse contendimus. Deinde nonnulla eorum que aduersus eos de Scripturis proferri solent, ad istam questionem non pertinere, in qua queritur, possitne an non possit homo esse sine peccato, ita commemorat: Nam »nullus,« inquit, »mundus est a sorde« . Et, »Non est homo qui non peccet« ; et, »Non est iustus in terra« ; et, »Non est qui faciat bonum« ; et cetera his similia, inquit, ad non esse, non ad non posse proficiunt. Huiusmodi enim exemplis ostenditur, quales homines quidam tempore aliquo fuerint; non quod aliud esse non potuerint: unde et iure inueniuntur esse culpabiles. Nam si idcirco tales fuerunt, quia aliud esse non potuerunt, culpa carent.



CAPUT uIII.

9. Damnantur et ii qui iustificari non potuerunt. uidete quid dixerit. Ego autem dico, paruulum natum in eo loco ubi ei non potuit per Christi Baptismum subueniri, morte preuentum, idcirco talem fuisse, id est, sine lauacro regenerationis exisse, quia esse aliud non potuit. Absoluat ergo eum, et aperiat ei contra sententiam Domini regnum celorum . Sed non eum absoluit Apostolus, qui ait: Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Recte ergo ea damnatione, que per uniuersam massam currit, non admittitur in regnum celorum, quamuis christianus non solum non fuerit, sed nec esse potuerit.



CAPUT IX.

10. Iustificari non potuit qui Christi nomen non audiuit. Crucem Christi euacuare. Sed, Non damnatur, inquiunt: quia in Adam peccasse omnes, non propter peccatum nascendi origine attractum, sed propter imitationem, dictum est. Si ergo ideo dicitur Adam auctor omnium, qui subsecuti sunt, peccatorum, quia primus peccator in hominibus fuit; cur non potius Abel, quam Christus, ponitur caput omnium iustorum, quia primus in hominibus iustus fuit? Sed de infante non loquor: iuuenis uel senex  in ea regione defunctus est, ubi non potuit Christi nomen audire; potuit fieri iustus per naturam et liberum arbitrium, an non potuit? Si potuisse dicunt; ecce quod est, crucem Christi euacuare, sine illa quemquam per naturalem legem et uoluntatis arbitrium iustificari posse contendere. Dicamus et hic, Ergo Christus gratis mortuus est: hoc enim omnes possent, etiamsi mortuus ille non esset; et si iniusti essent, quia uellent, essent, non quia iusti esse non possent. Si autem sine Christi gratia iustificari omnino non potuit, etiam istum si audet absoluat secundum uerba sua: quia si idcirco talis fuit, quod aliud esse omnino non potuit, culpa caruit.



CAPUT X.

11. uersute gratiam confitetur Pelagius. Sed obiicit sibi quasi ab alio dictum, et ait: Potest quidem esse, sed per gratiam Dei, inquies. Deinde uelut respondendo subiungit: Ago Humanitati tue gratias, quod assertionem meam, quam dudum oppugnabas, non modo non oppugnare, aut confiteri solum contentus non es [1 1Kb] , uerum etiam non refugis comprobare. Nam dicere, Potest quidem, sed per illud aut illud: quid aliud est, quam non solum consentire quod possit esse, uerum etiam quomodo uel qualiter possit, ostendere? Nullus itaque magis alicuius rei possibilitatem probat, quam qui eius etiam qualitatem fatetur; quia neque absque re esse qualitas potest. His dictis iterum sibi obiicit: Sed tu, inquies, hoc in loco Dei gratiam, quandoquidem eam non commemoras, uideris abnuere. Deinde respondet: Egone abnuo, qui rem confitendo, confitear necesse est et per quod res effici potest; an tu, qui rem negando, et quidquid illud est per quod res efficitur procul dubio negas? Oblitus est, iam se illi respondere, qui rem non negat, cuius obiectionem paulo ante proposuerat dicentis, Potest quidem esse, sed per gratiam Dei. Quomodo ergo illam, pro qua iste multum laborat, possibilitatem negat, qui ei iam dicit, Potest esse, sed per Dei gratiam? uerumtamen quia isto dimisso qui rem iam confitetur, agit adhuc aduersus eos qui negant esse possibile hominem esse sine peccato, quid ad nos? Contra quos uult agat, dum tamen hoc confiteatur, quod impietate sceleratissima negatur, sine gratia Dei hominem sine peccato esse non posse. Dicit ergo: Siue per gratiam, siue per adiutorium, siue per misericordiam, et quidquid illud est per quod esse homo absque peccato peccat, confitetur, quisquis rem ipsam fatetur.



CAPUT XI.

12. De gratia cum disputatur, non de ea loquimur que ad nature pertinet institutionem, sed reparationem. Fateor Dilectioni uestre, cum ista legerem, letitia repente perfusus sum, quod Dei gratiam non negaret, per quam solam homo iustificari potest: hoc enim in disputationibus talium maxime detestor, et horreo. Sed pergens legere cetera, primo ex datis similitudinibus cepi habere suspectum. Ait enim: »Nam [2 1Kb] si dixero, Homo disputare potest, auis uolare, lepus currere; et non etiam per que hec  effici possunt commemorauero, id est, linguam, alas, pedes; num ego officiorum qualitates negaui, qui officia ipsa confessus sum?« uidetur certe, hec eum commemorasse, que natura ualent: creata sunt enim hec membra huiusmodi naturis, lingua, ale, pedes: non tale aliquid posuit, quale de gratia intelligi uolumus, sine qua homo non iustificatur; ubi de sanandis, non de instituendis naturis agitur. Hinc iam ergo sollicitus cepi legere cetera, et me non falso comperi suspicatum.



CAPUT XII.

13. Scopus minarum legis. Perfecti uiatores. Quo priusquam ueniam, uidete quid dixerit. Cum tractaret questionem de differentia peccatorum, et obiiceret sibi, quod quidam dicunt, »leuia quedam peccata ipsa multitudine, quod sepe irruant, non posse cuncta uitari;« negauit »debere argui ne leui quidem correptione, si uitari omnino non possunt:« scripturas utique non aduertens Noui Testamenti, ubi dicimus  hanc esse intentionem legis arguentis, ut propter illa que perperam fiunt, confugiatur ad gratiam Domini miserantis; uelut pedagogo concludente in eadem fide [1 1Kb] , que postea reuelata est; ubi et remittantur que male fiunt, et eadem gratia iuuante non fiant. Proficientium est enim uia: quamuis bene proficientes dicantur perfecti uiatores. Illa est autem summa perfectio cui nichil addatur, cum id quo tenditur, ceperit possideri.



CAPUT XIII.

14. Sequitur Pelagii refutatio. Iam uero illud quod ei dicitur [2 1Kb] , »Ipse tu sine peccato es?« reuera non pertinet ad eam rem de qua uertitur questio. Sed quod dicit, »negligentie sue potius imputari, quod non est sine peccato:« bene quidem dicit; sed dignetur inde et orare Deum, ne illi hec iniqua negligentia dominetur: quem rogabat quidam, quando dicebat, Itinera mea dirige secundum uerbum tuum, et non dominetur mihi omnis iniquitas : ne dum sue diligentie quasi propriis uiribus fidit, neque hic ad ueram iustitiam, neque illic, ubi sine dubio perfecta desideranda est et speranda, perueniat.



CAPUT XIu.

15. Non omnia scripta sunt. Et illud quod ei a quibusdam dicitur, »nusquam esse scriptum his omnino uerbis, posse esse hominem sine peccato,« facile refellit, »quia non est ibi questio, quibus uerbis dicatur quecumque sententia.« Non tamen fortasse sine causa, cum aliquoties in Scripturis inueniatur homines dictos esse sine querela, non inuenitur qui sit dictus sine peccato, nisi unus solus de quo aperte dictum est, Eum qui non nouerat peccatum . Et eo loco ubi de sacerdotibus [3 1Kb] agebatur, Etenim expertus est omnia, secundum similitudinem absque peccato : in illa scilicet carne, que habebat similitudinem carnis peccati, quamuis non esset caro peccati; quam tamen similitudinem non haberet, nisi cetera omnis esset caro  peccati. Iam illud quomodo accipiendum sit, Omnis qui natus est ex Deo, non peccat, et non potest peccare, quia semen eius in ipso manet ; cum ipse apostolus Ioannes, quasi non sit natus ex Deo, aut eis loqueretur qui nondum nati essent ex Deo, aperte posuerit, Si dixerimus quia peccatum non habemus, nos ipsos seducimus, et ueritas in nobis non est ; in libris quos de hac re ad Marcellinum scripsi, sicut potui, explicare curaui . Et illud quod dictum est, non potest peccare, pro eo dictum esse, ac si diceretur, Non debet peccare; non improbanda mihi uidetur huius assertio. Quis enim insanus dicat debere peccari; cum ideo sit peccatum, quia non debet fieri?



CAPUT Xu.

16. Corrumpit Pelagius Iacobi apostoli locum addita interrogationis nota. Sane quod apostolus Iacobus ait, Linguam autem nullus hominum domare potest; non mihi uidetur ita intelligendum, ut exponere uoluit, »quasi per exprobrationem dictum, tanquam diceretur, Ergone linguam nullus hominum domare potest? tanquam obiurgans et dicens, Domare feras potestis, linguam non potestis? quasi facilius sit linguam domare, quam feras.« Non puto quod iste sit sensus hoc loco. Si enim hoc sentiri uellet de facilitate domande lingue, cetera sequerentur in bestiarum comparatione: nunc uero sequitur, Inquietum malum, plena ueneno mortifero ; utique nocentiore, quam bestiarum est atque serpentum: nam illud carnem interficit, hoc uero animam. Os enim quod mentitur, occidit animam . Non ergo quasi id esset facilius, quam mansuefactio bestiarum, sanctus Iacobus illam sententiam pronuntiauit, aut ea uoce uoluit pronuntiari: sed potius ostendens quantum sit in homine lingue malum, ut a nullo homine domari possit, cum ab hominibus domentur et bestie. Neque hoc ideo dixit, ut huius in nos mali dominationem per negligentiam permanere patiamur: sed ut ad domandam linguam diuine gratie poscamus auxilium. Non enim ait, Linguam nullus domare potest: sed, nullus hominum; ut cum domatur, Dei misericordia, Dei adiutorio, Dei gratia fieri fateamur. Conetur ergo anima domare linguam, et dum conatur, poscat auxilium: et oret lingua, ut dometur lingua, domante illo [1 1Kb] qui dixit ad suos, Non enim uos estis qui loquimini, sed Spiritus Patris uestri qui loquitur in uobis . Itaque precepto facere commonemur, quod conantes et nostris uiribus non ualentes, adiutorium diuinum precemur.



CAPUT XuI.

17. Euoluitur idem Iacobi locus. Proinde et ipse cum exaggerasset lingue malum, inter hec dicens, Non oportet, fratres mei, hec ita fieri: continuo monuit, consummatis his que hinc dicebat, quo adiutorio ista non fierent, que dixit fieri non oportere. Quis enim sapiens et disciplinatus inter uos? Ostendat ex bona conuersatione operationem suam in mansuetudine sapientie. Quod si zelum amarum habetis et contentiones in cordibus uestris, nolite gloriari et mendaces  esse aduersus ueritatem. Non est ista sapientia desursum descendens, sed terrena, animalis, diabolica. Ubi enim zelus et contentio, ibi inconstantia, et omne opus prauum. Que autem desursum est sapientia, primum quidem pudica est, deinde pacifica, modesta, suadibilis, plena misericordia et fructibus bonis, inestimabilis, sine simulatione . Hec est sapientia que linguam domat, desursum descendens, non ab humano corde prosiliens. An et istam quisquam abrogare audet gratie Dei, et eam superbissima uanitate ponit in hominis potestate? Cur ergo oratur ut accipiatur, si ab homine est ut habeatur? An et huic orationi contradicitur, ne fiat iniuria libero arbitrio, quod sibi sufficit possibilitate nature ad implenda omnia precepta iustitie? Contradicatur ergo eidem ipsi apostolo Iacobo admonenti et dicenti, Si quis autem uestrum indiget sapientia, postulet a Deo, qui dat omnibus affluenter et non improperat, et dabitur ei: postulet autem in fide nichil hesitans . Hec est fides, ad quam precepta compellunt, ut lex imperet, et fides impetret. Per linguam enim, quam nullus hominum domare potest, sed sapientia desursum descendens, in multis offendimus omnes . Non enim et hoc iste apostolus alio modo pronuntiauit, sicut illud quod ait, Linguam nullus hominum domare potest.



CAPUT XuII.

18. In carne esse qui dicantur. Ignorantie peccata. Quibus petentibus detur a Dei sapientia. Nec illud quisquam istis pro impossibilitate non peccandi similiter obiecerit, quod dictum est: Sapientia carnis inimica est in Deum: legi enim Dei non est subiecta; nec enim potest. Qui autem in carne sunt, Deo placere non possunt . Sapientiam quippe carnis dixit, non sapientiam desursum descendentem: et in carne esse, non eos qui nondum de corpore exierunt, sed eos qui secundum carnem uiuunt, significatos esse manifestum est. Non autem ibi est questio que uersatur. Illud est quod exspecto ab isto audire si possim, eos qui secundum spiritum uiuunt, et ob hoc etiam hic adhuc uiuentes iam quodam modo in carne non sunt, utrum gratia Dei uiuant secundum spiritum; an sibi sufficiant, iam data cum creantur possibilitate nature, et sua propria uoluntate: cum plenitudo legis non sit nisi caritas , et caritas Dei diffusa sit in cordibus nostris, non per nos ipsos, sed per Spiritum sanctum qui datus est nobis .

19. Tractat etiam iste de peccatis ignorantie, et dicit, »hominem preuigilare debere ne ignoret; ideoque esse culpandam ignorantiam, quia id homo nescit negligentia sua, quod adhibita diligentia scire debuisset:« dum tamen omnia potius disputet, quam ut oret et dicat, Da mihi intellectum ut discam mandata tua . Aliud est enim, non curasse scire, que negligentie peccata etiam per sacrificia quedam legis uidebantur expiari: aliud, intelligere uelle, nec posse, et facere contra legem, non intelligendo quid fieri uelit. Unde admonemur a Deo petere sapientiam, qui dat omnibus affluenter, utique  his omnibus qui sic petunt et tantum petunt, quomodo et quantum res tanta petenda est.



CAPUT XuIII.

20. Quam orationem Pelagius necessariam admiserit. »Diuinitus tamen esse expianda peccata commissa, et pro eis Dominum exorandum« fatetur, propter ueniam scilicet promerendam; »quia id quod factum est, facere infectum,« multum ab isto laudata »potentia« illa »nature et uoluntas hominis,« etiam ipso fatente, »non potest:« quare hac necessitate restat ut oret ignosci. Ut autem adiuuetur ne peccet, nusquam dixit, non hic legi; mirum de hac re omnino silentium: cum oratio dominica utrumque petendum esse commoneat, et ut dimittantur nobis debita nostra, et ut non inferamur [1 1Kb] in tentationem; illud, ut preterita expientur; hoc, ut futura uitentur. Quod licet non fiat, nisi uoluntas adsit; tamen ut fiat, uoluntas sola non sufficit: ideo pro hac re nec superflua nec impudens Domino immolatur oratio. Nam quid stultius, quam orare ut facias quod in potestate habeas?



CAPUT XIX.

21. Negat Pelagius naturam humanam peccato deprauatam aut corruptam. Iam nunc uidete, quod ad rem maxime pertinet, quomodo humanam naturam tanquam omnino sine ullo uitio sit, conetur ostendere, et contra apertissimas Scripturas Dei luctetur sapientia uerbi, qua euacuetur crux Christi . Sed plane illa non euacuabitur, ista potius sapientia subuertetur. Nam cum hoc ostenderimus, aderit fortasse misericordia Dei, ut et ipsum hec dixisse peniteat. »Primo,« inquit, »de eo disputandum est, quod per peccatum debilitata dicitur et immutata natura. Unde ante omnia querendum puto,« inquit, »quid sit peccatum: substantia aliqua, an omnino [2 1Kb] substantia carens nomen, quo non res, non existentia, non corpus aliquod, sed perperam facti actus exprimitur.« Deinde adiungit: »Credo, ita est. Et si ita est,« inquit, »quomodo potuit humanam debilitare uel mutare naturam, quod substantia caret?« uidete, queso, quomodo nesciens nitatur euertere medicinalium eloquiorum uoces saluberrimas. Ego dixi: Domine, miserere mei; sana animam meam, quia peccaui tibi . Quid sanatur, si nichil est uulneratum, nichil sauciatum, nichil debilitatum atque uitiatum? Porro si est quod sanetur, unde uitiatum est? Audis confitentem: quid desideras disputantem? Sana, inquit, animam meam. Ab illo quere, unde uitiatum sit, quod sanari rogat: et audi quod sequitur, Quoniam peccaui tibi. Hunc iste interroget, ab isto querat quod querendum putat, et dicat: O tu qui clamas, Sana animam meam, quoniam peccaui tibi, quid est peccatum? »substantia aliqua, an omnino substantia carens nomen, quo non res, non existentia, non corpus aliquod, sed tantum perperam facti actus exprimitur?« Respondet ille: Ita est ut dicis; non est peccatum aliqua substantia, sed tantum hoc nomine perperam facti actus  exprimitur. Et contra iste: Quid ergo clamas, Sana animam meam, quoniam peccaui tibi? Quomodo potuit uitiare animam tuam quod substantia caret? Nonne ille merore confectus uulneris sui, ne disputatione ab oratione auerteretur, breuiter responderet et diceret: Recede a me, obsecro: cum illo potius disputa, si potes, qui dixit, Non est opus sanis medicus, sed egrotantibus: non ueni uocare iustos, sed peccatores ; ubi iustos utique sanos, peccatores autem appellauit egrotos?



CAPUT XX.

22. Peccato, et si substantia non sit, quomodo uitiari natura potuerit. Cernitisne quo tendat, et quo manus porrigat hec disputatio? ut omnino frustra dictum putetur, uocabis nomen eius Iesum; ipse enim saluum faciet populum suum a peccatis eorum . Quomodo enim saluum faciet, ubi nulla est egritudo? Peccata quippe, a quibus dicit Euangelium saluum faciendum populum Christi, substantie non sunt, et secundum istum uitiare non possunt. O frater, bonum est ut memineris te esse christianum. Credere ista fortasse sufficeret: sed tamen quia disputare uis, nec obest, imo etiam prodest, si firmissima precedat fides; nec existimemus peccato naturam humanam non posse uitiari, sed diuinis credentes Scripturis peccato eam esse uitiatam, quomodo id fieri potuerit inquiramus. Quoniam peccatum iam didicimus non esse substantiam; nonne attenditur, ut alia omittam, etiam non manducare, non esse substantiam? A substantia quippe receditur; quoniam cibus substantia est. Sed abstinere a cibo non est substantia, et tamen substantia corporis, si omnino abstinetur a cibo, ita languescit, ita ualetudinis inequalitate corrumpitur, ita exhauritur uiribus, ita lassitudine debilitatur et frangitur, ut si aliquo modo perduret in uita, uix possit ad eum cibum reuocari, unde abstinendo uitiata est. Sic non est substantia peccatum: sed substantia est Deus, summaque substantia, et solus uerus rationalis creature cibus; a quo per inobedientiam recedendo, et per infirmitatem non ualendo capere quo debuit et gaudere, audis quemadmodum dicat: Percussum est [1 1Kb] sicut fenum et aruit cor meum, quoniam oblitus sum manducare panem meum ?



CAPUT XXI.

23. Adam Christi misericordia liberatus. Attendite autem quomodo adhuc se urgeat uerisimilibus rationibus contra Scripture sancte ueritatem. Dominus iehsu dicit, qui propterea iehsu uocatur, quia ipse saluum facit populum suum a peccatis eorum: dicit ergo Dominus iehsu, Non est opus sanis medicus, sed egrotantibus. Non ueni uocare iustos, sed peccatores . Unde dicit et Apostolus, Fidelis sermo et omni acceptione dignus, quia iehsu Christus uenit in hunc mundum peccatores saluos facere . Et iste contra fidelem sermonem et omni acceptione dignum, dicit »non debuisse hanc egritudinem contrahi peccatis, ne ad hoc esset ista pena peccati, ut committerentur  plura peccata.« Queritur etiam [1 1Kb] paruulis tantus medicus opitulator: et iste dicit, »Quid queritis? Sani sunt propter quos medicum queritis. Nec ipse primus homo ideo morte damnatus est: nam postea non peccauit.« Quasi aliquid postea de perfectione iustitie eius audierit, nisi quod commendat Ecclesia et ipsum Domini Christi misericordia liberatum. »Eius quoque posteros« iste dicit, »non solum illo non esse infirmiores, sed etiam plura impleuisse precepta, cum ille unum implere neglexerit:« quos posteros uidet ita nasci, quomodo certe ille factus non est, non solum precepti incapaces, quod omnino non sentiunt, sed uix capaces papille cum esuriunt; eos tamen in matris Ecclesie gremio cum saluos gratia sua facere uelit, qui saluum facit populum suum a peccatis eorum, contradicunt homines, et quasi creaturam, que per illum condita est, melius illo inspicere nouerint, uoce non sana sanos esse pronuntiant.



CAPUT XXII.

24. Idem peccatum et pena peccati. »Materiam peccati« dicit »esse uindictam, si ad hoc peccator infirmatus est, ut plura peccaret.« Nec cogitat preuaricatorem legis quam digne lux deserat ueritatis; qua desertus utique fit cecus, et plus necesse est offendat, et cadendo uexetur, uexatusque non surgat, ut ideo tantum audiat uocem legis, quo admoneatur implorare gratiam Saluatoris. An nulla pena est eorum, de quibus dicit Apostolus, Quia cum cognouissent Deum, non sicut Deum glorificauerunt aut gratias egerunt; sed euanuerunt in cogitationibus suis, et obscuratum est insipiens cor eorum? Utique ista obscuratio uindicta et pena iam fuit: et tamen per hanc penam, id est, per cordis cecitatem, que fit deserente luce sapientie, in plura et grauia peccata collapsi sunt. Dicentes enim se esse sapientes, stulti facti sunt. Grauis hec pena est, si quis intelligat, et ex hac pena uide quo ierunt: Et immutauerunt, inquit, gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium. Ista fecerunt ex peccati pena, qua obscuratum est insipiens cor eorum. Et propter hec tamen, quia licet penalia, etiam ipsa peccata sunt, adiungit et dicit: Propterea tradidit illos Deus in desideria cordis illorum, in immunditiam. Ecce quemadmodum Deus grauius condemnauit, tradens illos in desideria cordis illorum, in immunditiam. uidete etiam ex hac pena que [2 1Kb] faciant: Ut contumeliis, inquit, afficiant corpora sua in semetipsis. Et quia pena est ista iniquitatis, cum sit et iniquitas, euidentius commendat dicens: Qui transmutauerunt ueritatem Dei in mendacium, et coluerunt et seruierunt creature potius quam Creatori, qui est benedictus in secula. Amen. Propter hoc, inquit, tradidit Deus illos in passiones ignominie. Ecce quoties uindicat Deus, et ex eadem uindicta plura et grauiora peccata consurgunt. Nam femine eorum immutauerunt naturalem usum in eum usum qui est contra naturam: similiter autem et  masculi relicto naturali usu femine, exarserunt in appetitum suum in inuicem, masculi in masculos deformitatem operantes. Atque ut ostenderet sic esse ista peccata, ut etiam pene sint peccatorum, etiam his adiunxit: Et mercedem mutuam, quam oportuit, erroris sui in semetipsis recipientes. uidete quoties uindicet, eademque uindicta que pariat pulluletque peccata. Adhuc attendite: Et sicut non probauerunt, inquit, Deum habere in notitia, tradidit illos Deus in reprobam mentem, ut faciant que non conueniunt, repletos omni iniquitate, cum circumuentione, malitia, auaritia, plenos inuidia, homicidio, contentione, dolo, malignitate, susurrones, detractores, Deo odibiles, contumeliosos, superbos, elatos; inuentores malorum, parentibus non obedientes, insipientes, incompositos, sine affectu, sine misericordia . Hic nunc iste dicat, »Non debuit sic uindicari peccatum, ut peccator per uindictam plura committeret.«



CAPUT XXIII.

25. Non deserit Deus nisi dignos deseri. Ad peccandum nobis ipsi sufficimus; ad iustitiam uero ut redeamus, non item. Mors pena est, non causa peccati. Fortasse respondeat, Deum ad ista non cogere, sed dignos deseri tantum deserere. Si hoc dicit, uerissime dicit: deserti quippe, ut dixi, luce iustitie et per hoc contenebrati quid pariant aliud, quam hec omnia, que commemoraui opera tenebrarum, donec dicatur eis, si dicto obaudiant, Surge, qui dormis, et exsurge a mortuis, et illuminabit te Christus ? Mortuos ueritas dicit, unde est et illud, Sine mortuos sepelire mortuos suos : mortuos ergo ueritas dicit, quos iste dicit ledi et uitiari non potuisse peccato, quia uidelicet didicit peccatum non esse substantiam. Nemo ei dicit, sic hominem factum, ut de iustitia quidem posset in peccatum ire, et de peccato ad iustitiam redire non posset: sed ut in peccatum iret, suffecit ei liberum arbitrium, quo se ipse uitiauit; ut autem redeat ad iustitiam, opus habet medico, quoniam sanus non est; opus habet uiuificatore, quia mortuus est. De qua gratia omnino nichil iste dicit, quasi sola sua uoluntate se possit sanare, quia eum potuit sola uitiare. Non ei dicimus, mortem corporis ad peccatum ualere, ubi sola uindicta est; nemo enim peccat corpore moriendo: sed ad peccatum ualet mors amime, quam deseruit uita sua, hoc est, Deus eius, que necesse est mortua opera faciat, donec Christi gratia reuiuiscat. Famem et sitim et ceteras molestias corporales, absit ut dicamus necessitatem habere peccandi, quibus molestiis exercitata uita iustorum splendidius enituit, et eas per patientiam superando maiorem gloriam comparauit; sed adiuta gratia Dei, adiuta spiritu Dei, adiuta misericordia Dei; non superba uoluntate se extollens, sed humili confessione fortitudinem promerens. Nouerat enim Deo dicere, Quoniam tu es patientia mea . De qua gratia et adiutorio et misericordia, sine qua bene non possumus uiuere, nescio quare iste omnino nichil dicit: imo etiam uelut sibi ad iustitiam sufficientem, si sola uoluntas adsit [1 1Kb] , defendendo  naturam, gratie Christi, qua iustificamur, apertissime contradicit. Cur autem soluto per gratiam peccati reatu ad exercitationem fidei mors corporis maneat, quamuis uenerit de peccato, iam et hoc in illis ad sancte memorie Marcellinum  libris, ut ualui, disserui .



CAPUT XXIu.

26. Christus mortuus potestate. Etiam mala Dei misericordia prosunt. Quod uero Dominum dicit sine peccato mori potuisse: illi etiam nasci, potestas misericordie, non conditio nature fuit; sic etiam mortuus est potestate; et hoc est pretium nostrum, quo nos a morte redimeret. Et hoc istorum disputatio euacuare contendit, cum ab eis ita natura humana defenditur, ut possit liberum arbitrium isto pretio non egere, ut a potestate tenebrarum et prepositi mortis in regnum Christi Domini transferantur. Et tamen quando Dominus ad passionem perrexit, Ecce, inquit, ueniet princeps huius mundi, et in me nichil inueniet [1 1Kb] : et utique nichil peccati, unde prepositus mortis iure suo ageret, ut perimeret. Sed ut sciant omnes, inquit, quia uoluntatem Patris mei facio, surgite, eamus hinc : id est, quia non morior necessitate peccati, sed obedientie uoluntate.

27. Dicit nullum [2 1Kb] malum boni alicuius esse causam. Quasi pena bonum sit, qua tamen multi emendati sunt. Sunt ergo mala que prosunt mirabili misericordia Dei. Numquid ille boni aliquid passus est, qui dixit, Auertisti faciem tuam a me, et factus sum conturbatus? Non utique: et tamen hec ei conturbatio contra superbiam fuit medicinalis quodam modo. Dixerat enim in abundantia sua, Non mouebor in eternum: et sibi tribuebat quod a Domine habebat. Quid enim habebat quod non acceperat ? Quare ostendendum ei fuerat unde haberet, ut reciperet humilis, quod superbus amiserat. Ideo, Domine, inquit, in uoluntate tua prestitisti decori meo uirtutem. In qua ego abundantia mea dicebam, Non mouebor, cum hoc mihi esset abs te, non a me. Denique auertisti faciem tuam a me, et factus sum conturbatus .



CAPUT XXu.

28. Errantium ingenium. Cum hereticis quibusdam non tam disputationibus quam orationibus agendum. Hoc superbus animus omnino non sapit [3 1Kb] : sed magnus est Dominus, qui id persuadeat quomodo ipse nouit. Nam procliuiores sumus querere potius quid contra ea respondeamus, que nostro obiiciuntur errori, quam intendere quam sint salubria, ut careamus errore. Unde cum istis non tam disputationibus, quam pro eis, sicut pro nobis, orationibus est agendum. Non enim hoc eis dicimus, quod sibi iste opposuit, ut esset  causa misericordie Dei, necessarium fuisse peccatum. Utinam non fuisset miseria, ne ista esset misericordia necessaria. Sed iniquitatem peccati tanto grauiorem, quanto facilius homo non peccaret, quem nulla adhuc tenebat infirmitas, pena iustissima subsecuta est: ut mercedem mutuam peccati sui in semetipso reciperet, amittens sub se positam sui corporis quodam modo obedientiam, quam precipuam sub Domino suo ipse contempserat. Et quod nunc cum eadem lege peccati nascimur, que in membris nostris repugnat legi mentis ; neque aduersus Deum murmurare, neque contra rem manifestissimam disputare, sed pro pena nostra illius misericordiam querere et orare debemus.



CAPUT XXuI.

29. Similitudo qua intelligitur Dei gratiam faciendo cuiuis operi bono necessariam. Attendite sane uigilanter quomodo dixerit: Adhibet quidem huic etiam parti, si quando necessarium fuerit, misericordiam suam Deus; quia homini post peccatum ita subueniri necessum est, non quia Deus causam huiusce necessitatis optauerit. uidetisne quemadmodum non dicat necessariam misericordiam Dei ut non peccemus, sed quia peccauimus? Deinde subiungit: Sed et medicus ad curandum iam uulneratum paratus esse debet; non debet autem ut sanus uulneretur optare. Si ista similitudo rebus de quibus agimus congruit, certe uulnerari non potest natura humana peccato, quoniam peccatum nulla substantia est. Sicut ergo uulnere, uerbi gratia, claudicans ideo curatur, ut sanato malo preterito, futurus dirigatur incessus: sic mala nostra non ad hoc solum supernus medicus sanat, ut illa iam non sint, sed ut de cetero recte ambulare possimus; quod quidem etiam sani nonnisi illo adiuuante poterimus. Nam medicus homo cum sanauerit hominem, iam de cetero sustentandum elementis et alimentis corporalibus, ut eadem sanitas apto subsidio conualescat atque persistat, Deo dimittit; qui prebet ista in carne uiuentibus, cuius erant etiam illa que, dum curaret, adhibebat. Non enim quemquam medicus ex his rebus quas ipse creauerit sanat; sed ex illius opibus [1 1Kb] , qui creat omnia necessaria sanis atque uitiosis. Ipse autem Deus, cum per mediatorem Dei et hominum hominem Iesum Christum , spiritualiter sanat egrum uel uiuificat mortuum, id est, iustificat impium, et cum ad perfectam sanitatem, hoc est, ad perfectam uitam iustitiamque perduxerit, non deserit si non deseratur, ut pie semper iusteque uiuatur. Sicut enim oculus corporis etiam plenissime sanus, nisi candore lucis adiutus non potest cernere: sic et homo etiam perfectissime iustificatus, nisi eterna [2 1Kb] luce iustitie diuinitus adiuuetur, recte non potest uiuere. Sanat ergo Deus, non solum ut deleat quod peccauimus, sed ut prestet etiam ne peccemus.



CAPUT XXuII.

30. Peccatum peccato tollitur. Sanandi ordinem celestis medicus non ab egroto accipit, sed a se ipso. Iustis que causa timendi. Acute sane tractat et uersat, et quantum sibi uidetur redarguit  atque conuincit quod eis dicitur [1 1Kb] , etiam necessarium fuisse homini ad auferendam superbie uel glorie occasionem, ut absque peccato esse non posset. Absurdissimum quippe et stultissimum putat, peccatum fuisse ne peccatum esset, quoniam et ipsa superbia utique peccatum est: quasi non et ulcus in dolore est, et sectio dolorem operatur, ut dolor dolore tollatur. Hoc si experti non essemus, et in aliquibus terris ubi ista nunquam contigerant, audiremus, sine dubio utique deridentes, fortassis etiam uerbis huius uteremur et diceremus, Absurdissimum est dolorem necessarium fuisse, ne ulceris dolor esset.

31. Sed Deus, inquiunt, potest omnia sanare. Hoc utique agit, ut sanet omnia: sed agit iudicio suo, nec ordinem sanandi accipit ab egroto. Procul dubio quippe firmissimum Apostolum uolebat efficere, cui tamen dixit, uirtus in infirmitate perficitur: et non ei toties oranti aufert nescio quem stimulum carnis, quem sibi dicit datum, ne magnitudine reuelationum extolleretur . Cetera enim uitia tantum in malefactis ualent, sola autem superbia etiam in recte factis cauenda est. Unde admonentur illi, ne dona Dei sue potestati tribuendo seseque extollendo grauius pereant, quam si nil operarentur boni, quibus dicitur, Cum timore et tremore uestram ipsorum salutem operamini: Deus enim est qui operatur in uobis et uelle et operari, pro bona uoluntate . Quare ergo cum timore et tremore, et non potius cum securitate, si Deus operatur; nisi quia propter uoluntatem nostram, sine qua bene non possumus operari, cito potest subrepere animo humano, ut quod bene operatur, suum tantummodo existimet, et dicat in abundantia sua, Non mouebor in eternum? Ideo qui in uoluntate sua prestiterat decori eius uirtutem, auertit paululum faciem suam, ut qui hoc dixerat fieret conturbatus: quoniam ipsis est ille tumor sanandus doloribus.



CAPUT XXuIII.

32. Deserit aliquantum Deus, ne superbiamus. Non itaque dicitur homini, Necesse est peccare, ne pecces: sed dicitur homini, Deserit aliquantum Deus unde superbis, ut scias non tuum, sed eius esse, et discas superbus non esse. Nam illud etiam Apostoli quale est, nonne ita mirabile, ut nisi quia ipse dicit, cui uera dicenti contradicere nefas est, non sit credibile? Quis enim nesciat fidelium, a satana uenisse primam peccati suasionem , et quod ille primus auctor sit omnium peccatorum? Et tamen quidam traduntur satane, ut discant non blasphemare . Quomodo igitur opus satane excluditur opere satane? Hec atque huiusmodi intueatur, ne uideantur ei nimis acuta, que acutule sonant, et discussa inueniuntur obtusa. Quid quod etiam similitudines adhibet, quibus magis admoneat quid ei debeat responderi? Quid amplius dicam, inquit, nisi quia potest credi quod ignes ignibus exstinguuntur, si [2 1Kb] credi potest quod peccatis peccata curentur? Quid si ignes exstinguere quisquam non potest ignibus, sed tamen  possunt, ut docui, dolores curari doloribus? Possunt etiam, si querat et discat, uenenis uenena depelli. Nam, si et aduertit aliquando calores febrium quibusdam caloribus medicinalibus frangi, etiam ignes ignibus fortasse concedet exstingui.



CAPUT XXIX.

33. Non omne peccatum superbia est. Superbia quomodo omnis peccati initium. Quonam modo, inquit, superbiam ipsam a peccato separabimus? Quid enim hoc urget, cum manifestum sit etiam ipsam esse peccatum? Tam peccare, inquit, superbire est, quam superbire peccare. Nam quere quid sit quodcumque peccatum, et uide si inuenies aliquod sine superbie appellatione peccatum. Hanc autem sententiam sic exsequitur, et sic probare conatur: Omne, inquit, peccatum, nisi fallor, Dei contemptus est: et omnis Dei contemptus superbia est. Quid enim tam superbum, quam Deum contemnere? Omne ergo peccatum et superbia est, etiam Scriptura dicente, »Initium omnis peccati superbia est.« Querat diligenter, et inueniet in lege multum discretum esse a ceteris peccatis peccatum superbie. Multa enim peccata per superbiam committuntur, sed neque omnia superbe fiunt, que perperam fiunt; certe a nescientibus, certe ab infirmis, certe plerumque a flentibus et gementibus. Et quidem superbia, cum magnum sit ipsa peccatum, ita sine aliis per se ipsa est, ut etiam plerumque, ut dixi, non in peccatis, sed in ipsis recte factis pede celeriore superueniat et obrepat. Sed ideo uerissime dictum est, quod iste aliter intellexit, Initium omnis peccati superbia: quoniam diabolum, a quo exstitit origo peccati, ipsa deiecit, et subsequente inuidentia hominem stantem, unde ipse cecidit, inde subuertit. Nam utique iactantie ianuam, qua intraret, serpens ille quesiuit, quando ait, Eritis sicut dii . Ideo dictum est, Initium omnis peccati superbia; et, Initium superbie hominis apostatare a Deo .



CAPUT XXX.

34. Quomodo suum est hominis peccatum, licet gratia indigeat ut sanetur eius infirmitas. Quid autem sibi uult, quod dicit: Deinde quomodo Deo pro illius peccati reatu subditus esse poterit, quod suum non esse cognouerit? Suum enim non est, inquit, si necessarium est. Aut si suum est, uoluntarium est: et si uoluntarium est, uitari potest. Nos respondemus: Suum est omnino; sed uitium quo committitur, nondum omni ex parte sanatum est: quod quidem ut inolesceret, de non recte usa sanitate descendit: ex quo uitio iam male ualens, uel infirmitate, uel cecitate plura committit: pro quo supplicandum est, ut sanetur, et deinceps in perpetua sanitate uiuatur; non superbiendum, quasi homo eadem potestate sanetur, qua potestate uitiatus est.



CAPUT XXXI.

35. Superbiam ipsam cur Deus non cito sanet. Quam occulte insidietur superbia. Et hec quidem ita dixerim, ut altius Dei consilium [1 1Kb] me fatear ignorare, cur etiam ipsam superbiam, que et in recte factis animo insidiatur humano, non cito Deus sanet; pro qua sananda illi pie anime cum  lacrymis et magnis gemitibus supplicant, ut ad eam superandam et quodam modo calcandam et obterendam, dexteram conantibus porrigat. Ubi enim letatus homo fuerit, in aliquo bono opere se etiam superasse superbiam, ex ipsa letitia caput erigit, et dicit: Ecce ego uiuo, quid triumphas? et ideo uiuo, quia triumphas. Ante tempus enim fortasse de illa quasi uicta triumphare delectat, cum extrema eius umbra illo meridie, quantum arbitror, absorbebitur: qui meridies Scriptura dicente promittitur, Et educet sicut lumen iustitiam tuam, et iudicium tuum sicut meridiem: si fiat quod supra scriptum est, Reuela ad Dominum uiam tuam, et spera in eum; et ipse faciet : non sicut quidam putant, quod ipsi faciant.  Nullos enim uidetur attendisse, cum dixit, Et ipse faciet; nisi eos qui dicunt, Nos facimus, id est, nos ipsi nos ipsos iustificamus. Ubi quidem operamur et nos: sed illo operante cooperamur, quia misericordia eius preuenit nos. Preuenit autem ut sanemur, quia et subsequetur [1 1Kb] ut etiam sanati uegetemur: preuenit ut uocemur, subsequetur ut glorificemur: preuenit ut pie uiuamus, subsequetur ut cum illo semper uiuamus: quie sine illo nichil possumus facere . Utrumque enim scriptum est: et, Deus meus, misericordia eius preueniet me ; et Misericordia tua subsequetur me per omnes dies uite mee . Reuelemus ergo ad eum uiam nostram confessione, non defensione laudemus. Si enim non est ipsius uia, sed nostra, procul dubio non est recta. Reuelemus eam confitendo; quia non eum latet, etiamsi operire conemur. Bonum est autem confiteri Domino .



CAPUT XXXII. 

36. Superbia etiam in recte factis cauenda. Liberum arbitrium non tollitur cum gratia predicatur. Ita enim quod ei placet dabit nobis, si quod ei displicet in nobis, displiceat et nobis. Auertet, sicut scriptum est, semitas nostras a uia sua , et nostram faciet esse que sua est; quoniam ab ipso prebetur credentibus in eum, et sperantibus in eum ut ipse faciat. Ipsa est enim uia iusta, quam ignorantes qui zelum Dei habent, sed non secundum scientiam; et suam uolentes constituere iustitiam, iustitie Dei non sunt subiecti. Finis enim legis Christus, ad iustitiam omni credenti , qui dixit, Ego sum uia . In qua iam ambulantes tamen terruit uox diuina, ne quasi de propriis in ea uiribus extollantur. Nam quibus propter hoc ait Apostolus, Cum timore et tremore uestram ipsorum operamini salutem; Deus enim est qui operatur in uobis et uelle et operari, pro bona uoluntate : eis propter hoc ipsum dicit etiam Psalmus, Seruite Domino in timore, et exsultate ei cum tremore; apprehendite disciplinam, ne quando irascatur Dominus, et pereatis de uia iusta, cum exarserit in breui ira eius super uos. Non ait, ne quando irascatur Dominus, et non uobis ostendat uiam iustam,  aut, non uos introducat in uiam iustam: sed iam illic ambulantes sic terrere potuit ut diceret, ne pereatis de uia iusta. Unde, nisi quia superbia, quod toties dixi, et sepe dicendum est, etiam in ipsis recte factis cauenda est, id est, in ipsa uia iusta; ne homo dum quod Dei est deputat suum, amittat quod Dei est, et redeat ad suum? Ideo, quo psalmus iste concluditur, faciamus: Beati omnes qui confidunt in eo : utique ut ipse faciat, ipse ostendat uiam suam, cui dicitur, Ostende nobis, Domine, misericordiam tuam: et ipse det salutem, ut ambulare possimus, cui dicitur, Et salutare tuum da nobis : ipse in eadem uia deducat, cui dicitur, Deduc me, Domine, in uia tua, et ambulabo in ueritate tua : ipse ad illa, quo uia ducit, promissa perducat, cui dicitur, Etenim illuc manus tua deducet me, et perducet me dextera tua : ipse ibi pascat recumbentes cum Abraham, Isaac, et Iacob, de quo dictum est, Faciet eos recumbere, et transibit, et ministrabit eis . Non enim, cum ista commemoramus, arbitrium uoluntatis tollimus, sed Dei gratiam predicamus. Cui enim prosunt ista nisi uolenti, sed humiliter uolenti, non se de uoluntatis uiribus, tanquam ad perfectionem iustitie sola sufficiat, extollenti?



CAPUT XXXIII  .

37. Esse sine ullo omnino peccato nondum equat hominem Deo. Absit autem ut ei dicamus, quod a quibusdam contra se dici ait, »comparari hominem Deo, si absque peccato esse asseratur«  : quasi uero angelus, quia absque peccato est, comparetur Deo. Ego quidem hoc sentio, quia etiam cum fuerit in nobis tanta iustitia, ut ei addi omnino nichil possit, non equabitur creatura Creatori. Si autem aliqui putant tantum nostrum futurum esse prouectum, ut in Dei substantiam conuertamur, et hoc efficiamur prorsus quod ille est: uiderint quemadmodum astruant sententiam suam; mihi hoc fateor non esse persuasum.



CAPUT XXXIu.

38. uerissime dicimus nos non esse sine peccato. Nec modestie causa mentiendum. Laus humilitatis in parte non est ponenda falsitatis. Iam sane hoc multum faueo libri huius auctori, quod aduersus eos qui dicunt, »Rationabile quidem uidetur esse quod asseris, sed superbum est dici hominem absque peccato esse posse;« ita respondet, ut omnino si uerum est, nullo modo superbum esse dicendum sit. Ait enim acutissime atque uerissime: »In qua magis parte humilitas collocanda est? Sine dubio, falsitatis, si in ea que ueritatis probatur esse superbia est.« Ac per hoc placet illi, et recte placet, ut in parte ueritatis, non in parte falsitatis magis humilitas collocetur. Ex quo est consequens ut ille qui dixit, Si dixerimus quia peccatum non habemus,  nos ipsos decipimus, et ueritas in nobis non est ; uerum dixisse minime dubitetur, ne [1 1Kb] causa humilitatis hoc falsum dixisse uideatur. Propterea enim addidit, Et ueritas in nobis non est: cum forte sufficeret dicere, Nos ipsos decipimus; nisi attenderet quosdam putare posse, ideo dictum, nos ipsos decipimus, quia etiam de uero bono qui se laudat extollitur. Addendo itaque, Et ueritas in nobis non est, manifeste ostendit, sicut etiam huic rectissime placet, hoc omnino uerum non esse, si dixerimus quia peccatum non habemus: ne humilitas constituta in parte falsitatis, perdat premium ueritatis.

39. Porro autem quod Dei causam sibi agere uidetur, defendendo naturam; non attendit quod eamdem naturam sanam esse dicendo, medici repellit misericordiam. Ipse est autem creator eius, qui saluator eius. Non ergo debemus sic laudare creatorem, ut cogamur, imo uere [2 1Kb] conuincamur dicere superfluum saluatorem. Naturam itaque hominis dignis laudibus honoremus, easque laudes ad creatoris gloriam referamus: sed quia nos creauit, ita simus grati, ut non simus, quia sanat, ingrati. uitia sane nostra que sanat, non diuino operi, sed humane uoluntati iusteque illius uindicte tribuamus: sed ut in nostra potestate fuisse ne acciderent confitemur, ita ut sanentur in illius magis esse misericordia quam in nostra potestate fateamur. Hanc iste misericordiam et medicinale Saluatoris auxilium tantum in hoc ponit, ut ignoscat commissa preterita, non ut adiuuet ad futura uitanda. Hic perniciosissime fallitur: hic, etsi nesciens, prohibet nos uigilare et orare ne intremus in tentationem, cum hoc ne nobis accidat, in nostra tantum potestate esse contendit.



CAPUT XXXu.

40. Quorumdam cur scripta peccata. Desperatio in peccatis perdere se putat si quid non fecerit quo instigat libido. An sancti mortui sint sine peccato. »Quorumdam« sane »exempla, quos peccasse legimus,« non »ideo scripta« dicit, qui sanum sapit, »ut ad desperationem non peccandi ualeant, et securitatem peccandi nobis quodam modo prebere uideantur:« sed ut disceremus, uel penitendi humilitatem, uel etiam in talibus lapsibus non desperandam salutem. Quidam enim in peccata prolapsi desperatione plus pereunt, nec solum penitendi negligunt medicinam, sed ad explenda inhonesta et nefaria desideria serui libidinum et sceleratarum cupiditatum fiunt; quasi perdant, si non fecerint, quod instigat libido, cum eos iam maneat certa damnatio. Aduersus hunc morbum nimium periculosum et exitiabilem, ualet commemoratio peccatorum etiam in que iusti sanctique prolapsi sunt.

41. Sed acute uidetur interrogare, »quomodo istos sanctos de hac uita abiisse credendum sit, cum peccato, an sine peccato.« Ut si responsum fuerit, Cum peccato, putetur eos secuta damnatio, quod nefas est credere [3 1Kb] ; si autem sine peccato dictum fuerit eos  exisse de hac uita, probet hominem saltem propinquante morte fuisse sine peccato in hac uita. Ubi parum attendit, cum sit acutissimus, non frustra etiam iustos in oratione dicere, Dimitte nobis debita nostra, sicut et nos dimittimus debitoribus nostris: Dominumque Christum, cum eamdem orationem docendo explicuisset, ueracissime subdidisse, Si enim dimiseritis peccata hominibus, dimittet uobis Pater uester peccata uestra. Per hoc enim quotidianum spirituale quodam modo incensum, quod ante Deum in altare cordis, quod sursum habere admonemur, infertur, etiamsi non hic uiuatur sine peccato, licet mori sine peccato, dum subinde uenia deletur, quod subinde ignorantia uel infirmitate committitur.



CAPUT XXXuI.

42. Sancta uirgo Maria sine ullo uixit peccato. Nullus preterea sanctorum absque peccato. Deinde commemorat eos, »qui non modo non peccasse, uerum etiam iuste uixisse referuntur, Abel, Enoch, Melchisedech, Abraham, Isaac, Iacob, Iesu Naue, Phinees, Samuel, Nathan, Elias, Ioseph, Eliseus, Micheas, Daniel, Ananias, Azarias, Misel, Ezechiel, Mardocheus, Simeon, Ioseph cui desponsata erat uirgo Maria, Ioannes.« Adiungit etiam feminas, »Debboram, Annam Samuelis matrem, Iudith, Esther, alteram Annam filiam Phanuel, Elisabeth, ipsam etiam Domini ac Saluatoris nostri Matrem, quam« dicit »sine peccato confiteri necesse esse pietati.« Excepta itaque sancta uirgine Maria, de qua propter honorem Domini nullam prorsus cum de peccatis agitur, haberi [1 1Kb] uolo questionem: unde enim scimus quid ei plus gratie collatum fuerit ad uincendum omni ex parte peccatum, que concipere [2 1Kb] ac parere meruit, quem constat nullum habuisse peccatum? hac ergo uirgine excepta, si omnes illos sanctos et sanctas, cum hic uiuerent, congregare possemus et interrogare utrum essent sine peccato, quid fuisse responsuros putamus? utrum hoc quod iste dicit, an quod Ioannes apostolus? Rogo uos, quantalibet fuerint in hoc corpore excellentia sanctitatis, si hoc interrogari potuissent, nonne [3 1Kb] una uoce clamassent, Si dixerimus quia peccatum non habemus, nos ipsos decipimus, et ueritas in nobis non est? An illud humilius responderent fortasse, quam uerius? Sed huic iam placet, et recte placet, »laudem humilitatis in parte non ponere falsitatis.« Itaque hoc si uerum dicerent, haberent peccatum; quod humiliter quia faterentur, ueritas in eis esset [4 1Kb] : si autem hoc mentirentur, nichilominus haberent peccatum, quia ueritas in eis non esset.



CAPUT XXXuII.

43. Cur non omnium peccata Scriptura commemorauerit. »Dicent forsitan,« inquit, »Numquid omnium potuit Scriptura commemorare peccata?« Et uerum ei dicent, quicumque dicent:  nec eum contra hoc aliquid ualidum uideo respondisse; quamuis uideam tacere noluisse. Quid enim dixerit, queso, attendite. »Hoc,« inquit, »recte potest dici de his quorum neque bonorum neque malorum Scriptura sit memor: de illis uero quorum iustitie meminit, et peccatorum sine dubio meminisset, si qua eos peccasse sensisset.« Dicat ergo non pertinuisse ad iustitiam tantam illorum fidem, qui magna multitudine precedentes et consequentes cum laudibus Domini asellum, etiam inter frementes quare hoc facerent inimicos, clamabant dicentes, Hosanna filio Dauid [1 1Kb] ; benedictus qui uenit in nomine Domini . Audeat ergo dicere iste, si potest, neminem fuisse in tanta illa multitudine, qui ullum haberet omnino peccatum. Quod si absurdissimum est dicere, cur nulla peccata eorum Scriptura commemorauit, que tantum bonum fidei ipsorum commemorare curauit?

44. Sed hoc etiam forsitan ipse uidit, et ideo subiecit atque ait: »Sed esto, aliis temporibus turbe numerositate omnium dissimulauerit peccata contexere: in ipso statim mundi primordio, ubi nonnisi quatuor homines erant, quid,« inquit, »dicimus, cur non omnium uoluerit delicta memorare? Utrumne ingentis multitudinis causa, que nondum erat? an quia illorum tantum qui commiserant meminit, illius uero qui nulla commiserat meminisse non potuit?« Adhuc [2 1Kb] adiungit uerba, quibus ista sententia uberius et planius astruatur: »Certe,« inquit, »primo in tempore Adam et Eua, ex quibus Cain et Abel nati sunt, quatuor tantum homines fuisse referuntur: peccauit Eua, Scriptura hoc prodidit, Adam quoque deliquit, eadem Scriptura non tacuit : sed et Cain peccasse, ipsa eque Scriptura testata est : quorum non modo peccata, uerum etiam peccatorum indicat qualitatem. Quod si et Abel peccasset, et hoc sine dubio Scriptura dixisset: sed non dixit; ergo nec ille peccauit; quin etiam iustum ostendit. Credamus igitur quod legimus, et quod non legimus, nefas credamus astruere.«



CAPUT XXXuIII.

45. Cain ex Eua matre genuisse cur putatum a quibusdam fuerit. Peccata iustorum; et iustus quis esse et sine peccato non esse potest. Si quid minus est caritatis, ex uitio est. Hec dicens, parum attendit quod paulo ante ipse dixerat, »iam exorta multitudine generis humani, turbe numerositate potuisse Scripturam dissimulare omnium peccata contexere.« Hoc enim si satis attendisset, uideret etiam in uno homine turbam et multitudinem peccatorum leuium, uel non potuisse, uel si etiam potuit, non debuisse conscribi. Ea quippe scripta sunt, quibus et modus adhibendus fuit, et paucis exemplis ad multa necessaria lector instruendus. Nam cum ipsos tunc homines, licet adhuc paucos, quot uel qui fuerint, id est, Adam et Eua quot filios et filias procreauerint, et que illis nomina imposuerint Scriptura commemorare noluerit (unde  nonnulli parum considerantes quam multa Scriptura tacite pretereat, ipsum Cain cum matre concubuisse putauerunt, unde prolem que commemorata est procrearet, putantes illis filiis Adam sorores non fuisse, quia eas Scriptura tunc tacuit, postea recapitulando inferens quod pretermiserat, Adam filios et filias procreasse : ita nec commemorandum fuit, si Abel, quamuis merito iustus appellatus est, paulo immoderatius aliquando risit, uel animi remissione iocatus est, uel uidit aliquid ad concupiscendum, uel aliquanto immoderatius poma decerpsit, uel plusculo cibo crudior fuit, uel cum oraret cogitauit aliquid unde eius in aliud auocaretur intentio, et quoties illi ista ac similia multa subrepserint. An forte peccata non sunt, de quibus generaliter cauendis atque cohibendis admonemur precepto apostolico, ubi dicit, Non ergo regnet peccatum in uestro mortali corpore ad obediendum desideriis eius ? His quippe ne obediamus ad ea que non licent, uel minus decent, quotidiana et perpetua conflictatione certandum est. Nam utique ex hoc uitio mittitur, uel dimittitur oculus, quo non oportet: quod uitium si conualuerit et preualuerit, etiam adulterium perpetratur in corpore, quod in corde tanto fit citius, quanto est cogitatio celerior, et nullum impedimentum morarum. Hoc peccatum, id est, hunc uitiose affectionis appetitum qui magna ex parte frenarunt, ut non obedirent desideriis eius, nec exhiberent ei membra sua arma iniquitatis, etiam iusti appellari meruerunt; et hoc, adiutorio gratie Dei. uerum quia sepe in leuissimis et aliquando incautis obrepit peccatum; et iusti fuerunt, et sine peccato non fuerunt. Postremo si in Abel iusto caritas Dei, qua una uere iustus est quicumque iustus est, adhuc erat quo posset et deberet augeri  , quidquid minus erat, ex uitio erat. Et cui non minus sit, donec ad illam eius fortitudinem ueniatur, ubi tota hominis absorbeatur infirmitas?



CAPUT XXXIX.

46. Idem tractatur argumentum. Magna plane sententia conclusit hunc locum cum ait: Credamus igitur quod legimus, et quod non legimus, nefas credamus astruere, quod de cunctis etiam dixisse sufficiat. Contra ego dico, nec omne quod legimus credere nos debere, propter illud quod Apostolus ait, Omnia legite, que bona sunt tenete ; et astruere aliquid etiam quod non legimus, nefas non esse. Possumus enim aliquid bona fide testes astruere quod experti sumus, etiam si forte non legimus. Hic fortasse respondet, Ego cum hoc dicerem, de Scripturis sanctis agebam. O utinam, non dico aliud quam in illis Litteris legit, uerum contra id quod legit, nichil uellet astruere! fideliter et obedienter audiret quod scriptum est, Per unum hominem peccatum intrauit in mundum, et per peccatum mors; et ita in  omnes homines pertransiit, in quo omnes peccauerunt : et non infirmaret tanti medici gratiam, dum fateri non uult naturam humanam esse uitiatam. O utinam sicut christianus legeret, preter Iesum Christum nullum esse nomen sub celo, in quo oportet saluos fieri nos : et non possibilitatem nature humane ita defenderet, ut homo per liberum arbitrium etiam sine isto nomine saluus esse posse credatur!



CAPUT XL.

47. Christum ad quid necessarium nobis fuisse putauit Pelagius. Sed putat fortasse ideo necessarium esse Christi nomen, ut per eius Euangelium discamus quemadmodum uiuere debeamus, non etiam ut eius adiuuemur gratia, quo bene uiuamus. uel hinc saltem confiteatur esse miserabiles tenebras in animo humano, qui scit quemadmodum debeat leonem domare, et nescit quemadmodum uiuere. An et hoc ut sciat sufficit ei liberum arbitrium lexque naturalis? Hec est sapientia uerbi, qua euacuatur crux Christi. Sed qui dixit, Perdam sapientiam sapientum; quia ista crux non potest euacuari, profecto istam sapientiam per stultitiam predicationis, qua credentes sanantur, euertit . Si enim possibilitas naturalis per liberum arbitrium, et ad cognoscendum quomodo uiuere debeat, et ad bene uiuendum sufficit sibi; ergo Christus gratis mortuus est ; ergo euacuatum est scandalum crucis. Cur non etiam ego hic exclamem? imo exclamabo, et istis increpitabo dolore christiano: Euacuati estis a Christo, qui in natura iustificamini, a gratia excidistis : ignorantes enim Dei iustitiam, et uestram uolentes constituere, iustitie Dei non estis subiecti. Sicut enim finis legis, ita etiam nature humane uitiose saluator Christus est, ad iustitiam omni credenti .



CAPUT XLI.

48. Omnes quomodo accipiendum, in uerbis Apostoli, de quibus mouetur questio. Quod autem sibi opposuit ab eis dici, contra quos loquitur, Omnes enim peccauerunt : manifestum est quod de his dicebat Apostolus qui tunc erant, hoc est, de Iudeis et Gentibus. Sed plane illud quod commemoraui, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt; et antiquos et recentiores, et nos et posteros nostros sententia ista complectitur. Ponit etiam illud testimonium, unde probet cum dicuntur omnes, non semper omnes omnino nullo pretermisso intelligi oportere. »Sicut per unius,« inquit, »delictum in omnes homines in condemnationem; sic et per unius iustitiam in omnes homines in iustificationem uite.« Cum per Christi, inquit, iustitiam, non omnes, sed eos tantum qui illi obedire uoluerunt, et Baptismi eius ablutione purgati sunt, sanctificatos esse non dubium sit. Non plane isto testimonio probat quod uult. Nam sicut dictum est, Sicut per unius delictum in omnes homines in condemnationem, ut nullus pretermitteretur: sic et in eo quod dictum est, per unius iustitiam in omnes homines in iustificationem uite , nullus pretermissus est: non quia omnes in eum credunt et Baptismo eius abluuntur, sed quia nemo iustificatur nisi in eum  credat et Baptismo eius abluatur. Itaque omnes dictum est, ne aliquo modo alio preter ipsum quisquam saluus fieri posse credatur. Sicut enim uno litterarum magistro in ciuitate constituto, rectissime dicimus, Omnes iste hic litteras docet; non quia omnes ciues litteras diseunt, sed quia nemo discit, nisi quem ille docuerit: sic nemo iustificatur, nisi quem iustificauerit Christus.



CAPUT XLII.

49. Potest homo sine peccato esse, sed auxiliante gratia. Possibilitas in sanctis simul cum effectu prouenit.---Sed esto, inquit, consentiam quia omnes peccatores fuisse testatur. Dicit enim quid fuerint, non quod aliud esse non potuerint. Quamobrem et si omnes homines peccatores, inquit, possent probari, definitioni tamen nostre nequaquam id obesset, qui non tam quid homines sint, quam quid possent esse defendimus. Hic recte facit [1 1Kb] , aliquando consentire, quia non iustificabitur in conspectu Dei omnis uiuens . Non tamen ibi esse questionem, sed in ipsa non peccandi possibilitate contendit, in qua nec nos aduersus eum certare opus est. Nam neque illud nimis curo, utrum fuerint hic aliqui, uel sint, uel esse possint, qui perfectam, cui nichil addendum esset, habuerint, uel habeant, uel habituri sint caritatem Dei ; quoniam id, quod [3 1Kb] uoluntate hominis adiuta per Dei gratiam fieri posse confiteor et defendo, quando uel ubi uel in quo fiat, nimium certare non debeo. Neque de ipsa possibilitate contendo, cum sanata et adiuta hominis uoluntate possibilitas ipsa simul cum effectu in sanctis proueniat, dum caritas Dei, quantum plenissime natura nostra sana atque purgata capere potest, diffunditur in cordibus nostris per Spiritum sanctum, qui datus est nobis . Melius itaque Dei causa agitur , cum et creator et saluator agnoscitur, quam cum defensa uelut sana uiribusque integris creatura opitulatio saluatoris inanitur.



CAPUT XLIII.

50. Deus non iubet impossibilia. uerum est autem quod ait, Quod Deus tam bonus quam iustus talem hominem fecerit, qui [4 1Kb] peccati malo carere sufficeret, sed si uoluisset. Quis enim eum nescit sanum et inculpabilem factum, et libero arbitrio atque ad iuste uiuendum potestate libera constitutum? Sed nunc de illo agitur, quem semiuiuum latrones in uia reliquerunt, qui grauibus saucius confossusque uulneribus non ita potest ad iustitie culmen ascendere, sicut potuit inde descendere: qui etiam si iam in stabulo est, adhuc curatur . Non igitur Deus impossibilia iubet: sed iubendo admonet, et facere quod possis, et petere quod non possis. Iam nunc uideamus unde possit, unde non possit. Iste dicit: uoluntate non est, quod natura potest. Ego dico: uoluntate quidem non est homo iustus, si natura potest: sed medicina poterit, quod uitio non potest.



CAPUT XLIu.


51. Status questionis inter Pelagianos et Catholicos. Antiqui iusti eadem qua nos Christi fide saluati. Quid ergo iam opus est in pluribus immorari? ueniamus interius ad causam, quam in hac duntaxat questione uel solam, uel pene solam cum istis habemus. Sicut enim ipse dicit, »ad quod nunc agit non pertinere ut queratur, utrum fuerint, uel sint aliqui homines in hac uita sine peccato, sed utrum esse potuerint, siue possint:« ita ego etiamsi fuisse uel esse consentiam, nullo modo tamen potuisse uel posse confirmo, nisi iustificatos gratia Dei per Iesum Christum Dominum nostrum et hunc crucifixum. Ea quippe fides iustos sanauit antiquos, que sanat et nos, id est, mediatoris Dei et hominum hominis Iesu Christi; fides sanguinis eius, fides crucis eius, fides mortis et resurrectionis eius. Habentes ergo eumdem spiritum fidei, et nos credimus, propter quod et loquimur .

52. Iste uero obiecta sibi questione, in qua reuera intolerabilis uidetur cordibus christianis, quid respondeat attendamus. Ait enim: »Sed hoc est quod multos mouet, inquies, quod non per Dei gratiam hominem sine peccato esse posse defendis.« Prorsus hoc est quod mouet, hoc est quod obiicimus. Rem ipsam dicit; hoc omnino egerrime sustinemus: hinc a Christianis talia disputari, ea quam in alios et in ipsos habemus, dilectione non ferimus. Audiamus igitur quomodo se ab obiectione questionis huius expediat. »O ignorantie cecitas,« inquit, »o imperite mentis ignauia, que id sine Dei gratia defensari existimat, quod Deo tantum audiat debere reputari!« Si nesciremus que sequantur, his tantummodo auditis, falsa nos de illis, iactante fama et quibusdam fratribus [1 1Kb] idoneis testibus asseuerantibus, credidisse putaremus. Quid enim dici breuius potuit et uerius, quam possibilitatem non peccandi, quantacumque est uel erit in homine, nonnisi Deo debere reputari? Hoc et nos dicimus, iungamus dexteras.



CAPUT XLu.

53. Alias expendit similitudines et ratiocinationes Pelagii. An audienda sunt cetera? Audienda plane, et corrigenda utique uel cauenda. »Nam cum dicitur,« inquit, »ipsum posse, arbitrii humani omnino non esse, sed auctoris nature, Dei scilicet; ecqui fieri potest ut absque Dei gratia intelligatur, quod ad Deum proprie pertinere censetur?« Iam cepit apparere quid dicat: sed ne forte fallamur, latius id explanat et clarius. »Sed ut hoc manifestius,« inquit, »fiat, paulo latius disputandum est. Dicimus enim cuiusque rei possibilitatem, non tam in arbitrii humani potestate, quam in nature necessitate consistere.« Exemplis etiam uel similitudinibus quid dicat illustrat: »Ut puta« inquit, »loqui possum: quod loqui possum, meum non est; quod loquor, meum est, id est, proprie uoluntatis: et quia quod loquor, meum est, utrumque facere possum, id est, et loqui et non loqui: quia uero quod loqui possum, meum non est, id est,  arbitrii mei atque uoluntatis, necesse est me semper loqui posse; et si uoluero non posse loqui, non possum tamen non posse loqui, nisi forte membrum illud adimam, quo loquendi impleri officium potest.« Multa quidem dici possent, quibus, si uelit, homo adimat sibi possibilitatem loquendi, non adempto illo membro quo loquimur. uelut si aliquid fiat unde uox ipsa tollatur, loqui nemo poterit manentibus membris: non enim uox hominis membrum est: uexato sane aliquo interiore membro [1 1Kb] fieri potest, non adempto. Sed ne uerbo premere uidear, mihique contentiose dicatur, Etiam uexare adimere est: possumus quidem id efficere et ore aliquibus uinculis sic clauso atque obserato, ut id aperire minime ualeamus, neque ut aperiatur in nostra sit potestate, cum in potestate fuerit ut clauderetur manente integritate et sanitate membrorum.



CAPUT XLuI.

54. Necessitas non pugnat cum arbitrio uoluntatis. Sed quid ad nos? uideamus quid exinde contexat: »uoluntatis enim arbitrio,« inquit, »ac deliberatione priuatur, quidquid naturali necessitate constringitur.« Et hic nonnulla questio est. Per enim [2 1Kb] absurdum est, ut ideo dicamus non pertinere ad uoluntatem nostram quod beati esse uolumus, quia id omnino nolle non possumus, nescio qua et bona constrictione nature: nec dicere audemus, ideo Deum non uoluntatem, sed necessitatem habere iustitie, quia non potest uelle peccare.



CAPUT XLuII.

55. Idem tractatur argumentum. Attendite etiam que sequuntur: »Hoc,« inquit, »et de auditu, odoratu, uel uisu sentiri possibile est, quod audire, odorari, uidere potestatis nostre sit; posse uero audire, uel odorari, uel uidere potestatis nostre non sit, sed in naturali necessitate consistat.« Aut ego non intelligo quid dicat, aut ipse. Quomodo enim in potestate nostra non est uidendi possibilitas, si in potestate nostra est non uidendi necessitas, quia in potestate est cecitas, qua id ipsum uidere posse nobis, si uolumus, adimamus? Quomodo autem in potestate nostra est uidere, si uelimus, cum etiam salua integritate nature corporis oculorumque nostrorum, nec uolentes uidere possimus, siue per noctem luminibus que forinsecus adhibentur ademptis, siue nos quisquam in tenebroso loco aliquo includat? Item si quod audire possumus uel non possumus, in nostra potestate non est, sed in nature constrictione; quod uero audimus uel non audimus, hoc est proprie uoluntatis: cur non attendit, quanta audiamus inuiti, que penetrant in sensum nostrum etiam auribus obturatis, sicuti est de proximo serre stridor, uel grunnitus suis? Quanquam obturatio aurium ostendit, non in potestate nostra esse, apertis auribus non audire: facit etiam fortasse talis obturatio que ipsum sensum nostrum adimat, ut in nostra potestate sit etiam audire non posse.  De odoratu autem quod dicit, nonne parum attendit [1 1Kb] , »non esse in nostra potestate posse odorari uel non posse, sed in nostra potestate esse,« hoc est, in libera uoluntate, »odorari uel non odorari:« cum inter odores graues et molestos quando constituti fuerimus, si quis nos illic manibus ligatis constituat, seruata prorsus integritate ac salute membrorum uelimus non odorari, nec omnino possimus; quia cum spiritum ducere cogimur; simul et odorem quem nolumus, trahimus?



CAPUT XLuIII.

56. Gratie adiutorium in natura integra. Sicut ergo iste similitudines false sunt, ita et illud propter quod eas uoluit adhibere. Sequitur enim et dicit: »Simili ergo modo de non peccandi possibilitate intelligendum est, quod non peccare nostrum sit, posse uero non peccare non nostrum.« Si de integra et sana hominis natura loqueretur, quam modo non habemus , nec sic recte diceret, quod non peccare nostrum tantummodo sit, quamuis peccare nostrum esset: nam et tunc esset [2 1Kb] adiutorium Dei, et tanquam lumen sanis oculis quo adiuti uideant, se preberet [3 1Kb] uolentibus. Quia uero de hac uita disputat, ubi corpus quod corrumpitur, aggrauat animam, et deprimit terrena inhabitatio sensum multa cogitantem ; miror quo corde, etiam sine adiutorio medicine Saluatoris nostri, nostrum putet esse non peccare, posse uero non peccare nature esse contendat, quam sic apparet esse uitiatam, ut hoc maioris uitii sit non uidere.



CAPUT XLIX.

57. Omnipotentie Dei nichil adimit quod nec peccare, nec mori, nec seipsum occidere potest. »Quia non peccare,« inquit, »nostrum est, possumus peccare et non peccare.« Quid, si alius dicat, Quia nolle infelicitatem, nostrum est, possumus eam et nolle et uelle? Et tamen eam uelle omnino non possumus. Quis enim ullo modo uelle esse possit infelix, etiamsi aliud [4 1Kb] uult ubi eum et nolentem infelicitas consequatur? Deinde, quia Dei multo magis est non peccare, num audebimus cum dicere et peccare posse et non peccare? Absit a nobis ut Deum peccare posse dicamus. Non enim, ut stulti putant, ideo non erit omnipotens, quia nec mori potest, et negare se ipsum non potest . Quid est ergo quod loquitur, et quibus locutionum regulis conatur persuadere, quod non uult considerare? Adhuc addit et dicit: »Quia uero posse non peccare, nostrum non est; et si uoluerimus non posse non peccare, non possumus non posse non peccare.« Intorte hoc dixit, et ideo subobscure. Sed ita posset dici planius: Quia posse non peccare, nostrum non est; seu uelimus, seu nolimus, possumus non peccare. Non enim ait, Seu uelimus, seu nolimus. non  peccamus; sine dubio enim peccamus, si uolumus: sed tamen uelimus nolimus, habere nos asserit non peccandi possibilitatem, quam nature insitam dicit. Sed de homine sanis pedibus tolerabiliter dici potest, uelit nolit habet ambulandi possibilitatem: confractis uero, et si uelit, non habet. uitiata est natura de qua loquitur. Quid superbit terra et cinis ? uitiata est, medicum implorat: Saluum me fac, Domine, clamat : Sana animam meam, clamat . Quid intercludit has uoces, ut defendendo quasi presentem possibilitatem, futuram impediat sanitatem?



CAPUT L.

58. Etiam a piis ac Deum timentibus gratia impugnatur. Et uidete quid adiungat, unde illud confirmari existimat. »Quia nulla,« inquit, »adimere uoluntas potest, quod inseparabiliter insitum probatur esse nature.« Unde ergo illa uox: Ut non que uultis illa faciatis ? Unde etiam illa: Non enim quod uolo facio bonum; sed quod odi malum, hoc ago? Ubi est possibilitas, que inseparabiliter insita probatur esse nature? Ecce homines non ea que uolunt faciunt: et de non peccando utique agebat, non de uolando, quia homines, non alites erant. Ecce homo quod uult bonum non agit; sed quod non uult malum, hoc agit: uelle illi adiacet, perficere autem bonum non adiacet . Ubi est possibilitas, que inseparabiliter insita probatur esse nature? Quemlibet enim in se transfiguret, si de se ipso ista non dicit Apostolus, hominem certe in se transfigurat. Ab isto autem ipsa [1 1Kb] humana natura inseparabilem nichil peccandi possibilitatem habere defenditur. Sed his uerbis id agitur, etiam a nesciente qui loquitur, non autem nesciente illo qui hec loquenda incautis etiam Deum timentibus suggerit, ut euacuetur Christigratia [2 1Kb] , humana sibi ad iustitiam suam quasi sufficiente natura.



CAPUT LI.

59. Possibilitatem non peccandi quo sensu Pelagius Dei gratie tribuerit. Ut autem declinetur inuidia, qua Christiani [3 1Kb] pro salute sua clamant et dicunt, Quare sine adiutorio gratie Dei dicis hominem posse non peccare? Ipsa, inquit, non peccandi possibilitas non tam in arbitrii potestate, quam in nature necessitate est. Quidquid in nature necessitate positum est, ad nature pertinere non dubitatur auctorem, utique Deum. Quomodo ergo, inquit, absque Dei gratia dici existimatur, quod ad Deum proprie pertinere monstratur? Expressa est sententia que latebat, non est quemadmodum possit abscondi. Ideo Dei gratie tribuit non peccandi possibilitatem, quia eius nature Deus auctor est, cui possibilitatem non peccandi inseparabiliter insitam dicit. Cum uult ergo facit [4 1Kb] , quia non uult non facit. Ubi enim est inseparabilis possibilitas, ei accidere non potest uoluntatis infirmitas, uel potius uoluntatis adiacentia et perfectionis indigentia. Si ergo ita est, unde uenit, uelle adiacet,  perficere autem bonum non adiacet? Si enim iste qui hunc librum scripsit, de illa hominis natura loqueretur, que primo inculpata et sana [1 1Kb] condita est, utcumque acceptaretur hoc dictum: quanquam inseparabilem habere possibilitatem, id est, ut ita dicam, inamissibilem, non debuit illa natura dici, que uitiari posset [2 1Kb] , et medicum querere, qui ceci oculos sanaret, et uidendi possibilitatem restitueret, que fuerat amissa per cecitatem: quoniam cecus puto quod uelit uidere, sed non potest; si autem uult et non potest, inest uoluntas, sed amissa est possibilitas.



CAPUT LII.

60. Idem tractatur argumentum. Adhuc uidete quas moles conetur, qua [3 1Kb] suam sententiam ducat, irrumpere, si ualeret. Obiicit enim sibi questionem, dicens: »Sed caro nobis secundum Apostolum contraria est , inquies«. Deinde respondet: »Qui fieri potest, ut cuicumque baptizato sit caro contraria, cum secundum eumdem Apostolum in carne non esse intelligatur? Ita enim ait: uos autem in carne non estis« . Bene, quod baptizatis dicit carnem contrariam esse non posse; quod utrum uerum sit, post uidebimus : nunc uero quia non potuit penitus se obliuisci esse christianum, sed id licet tenuiter recordatus est, recessit a defensione nature. Ubi est ergo inseparabilitas possibilitatis? An forte nondum baptizati in natura hominum non sunt? Hic prorsus, hic posset euigilare [4 1Kb] , et si aduertat potest. Qui fieri potest, inquit, ut cuicumque baptizato sit caro contraria? Ergo non baptizatis potest caro esse contraria. Exponat quemadmodum; cum sit etiam in ipsis illa ab eo multum defensa natura: certe uel in eis concedit esse uitiatam, si iam in baptizatis ille saucius sanus de stabulo egressus est, aut sanus in stabulo est, quo eum curandum misericors Samaritanus aduexit . Porro si uel istis concedit carnem esse contrariam, dicat quid contigerit, cum sit utrumque, hoc est, et caro et spiritus creatura unius eiusdemque creatoris, procul dubio bona, quia boni: nisi quia hoc est uitium, quod propria inflictum est uoluntate; et hoc ut in natura sanetur, eo ipso opus est saluatore, quo instituta est natura creatore. Hoc saluatore, eaque illius medicina, qua uerbum caro factum est, ut habitaret in nobis , si opus esse fateamur paruis et magnis, id est, a uagitibus infantum usque ad canos senum; tota que inter nos est, huius questionis controuersia dissoluta est.



CAPUT LIII.

61. De qua hic gratia Dei disseratur. Moriens impius a concupiscentia non liberatur. Nunc iam uideamus, utrum et baptizatis legatur caro esse contraria. Ubi quero, quibus dicebat Apostolus, »Caro concupiscit aduersus spiritum, et spiritus aduersus carnem; hec enim inuicem aduersantur; ut non ea que uultis faciatis ? Ad Galatas, ut opinor,  id scripsit: quibus dicit, Qui ergo tribuit uobis Spiritum, et uirtutes operatur in uobis; ex operibus legis, an ex auditu fidei ? Unde apparet eum Christianis loqui, et quibus Deus tribuerat Spiritum: ergo etiam baptizatis. Ecce et baptizatis caro inuenitur esse contraria, et non adesse possibilitas illa, quam inseparabiliter insitam dicit esse nature. Ubi est quod ait, »Qui fieri potest ut cuicumque baptizato sit caro contraria?« Quomodolibet intelligat carnem, quia reuera non natura eius que bona est, sed uitia carnalia carnis hoc loco nomine nuncupantur; ecce tamen etiam baptizatis caro contraria est: et quomodo contraria? Ut non quod uolunt faciant. Ecce adest uoluntas in homine; ubi est possibilitas illa nature? Fateamur gratiam necessariam, clamemus, Miser ego homo, quis me liberabit de corpore mortis huius? Et respondeatur nobis, Gratia Dei per Iesum Christum Dominum nostrum .

62. Quando enim istis rectissime dicitur, Quare sine adiutorio gratie Dei dicitis hominem posse esse sine peccato? non tunc de illa gratia questio est, qua est homo conditus; sed de ista, qua fit saluus per Iesum Christum Dominum nostrum. Fideles enim orantes dicunt, Ne nos inferas in tentationem; sed libera nos a malo . Si adest possibilitas, utquid orant? Aut a quo malo se liberari orant, nisi maxime de corpore mortis huius? unde non liberat nisi gratia Dei per Iesum Christum Dominum nostrum. Non utique de substantia corporis, que bona est; sed de uitiis carnalibus, unde non liberatur homo sine gratia Saluatoris, nec quando per mortem corporis discedit a corpore. Et hoc ut diceret Apostolus, quid supra dixerat? »uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis« . Ecce quod uitium nature humane inobedientia uoluntatis inflixit. Orare sinatur, ut sanetur. Quid tantum de nature possibilitate presumitur? uulnerata, sauciata, uexata, perdita est: uera confessione, non falsa defensione opus habet. Gratia ergo Dei, non qua instituatur, sed qua restituatur, queratur; que ab isto sola clamatur non esse necessaria, cum tacetur. Qui si omnino nichil de gratia Dei diceret, nec eam questionem soluendam sibi proponeret, ut a se de hac re inuidiam remoueret, posset putari hoc quidem sentire, quod ueritas habet; sed non dixisse, quia non ubique omnia dicenda sunt: proposuit de gratia questionem, id respondit [1 1Kb] quod habebat in corde; definita questio est, non quam uolebamus, sed ubi quid sentiret, dubitabamus.



CAPUT LIu.

63. Dialogismus. Deinde multis uerbis Apostoli conatur ostendere, unde non est controuersia, »quod caro ab illo ita sepe »nominetur, ut uelit intelligi, non substantiam, sed opera carnis.« Quid hoc ad rem? uitia carnis contraria sunt uoluntati hominis: non natura accusatur;  sed uitiis medicus queritur. Quid est quod interrogat, »Quis fecit homini spiritum?« et respondet sibi, »Sine dubio Deus.« Et item interrogat, »Carnem quis creauit?« itemque respondet, »Idem, credo, Deus.« Interrogat tertio, »Bonus est qui utrumque creauit Deus?« respondet, »Nulli dubium est.« Adhuc interrogat, »Et utrumque quod bonus auctor creauit, bonum est?« et ad hoc respondet, »Confitendum est.« Deinde concludit, »Si igitur et spiritus bonus est, et caro bona, ut a bono auctore condita; qui fieri potest ut duo bona possint sibi esse contraria?« Omitto dicere quia tota huius ratiocinatio turbaretur, si quis ab eo quereret, Aestum et frigus quis fecit? responderet enim, Sine dubio Deus. Non ego multa interrogo: ipse concludat, utrum aut ista possint dici non bona, aut non appareant inter se esse contraria. Hic forte dicit, »Qualitates sunt iste substantiarum, non substantie.« Ita est, uerum est; sed qualitates naturales, et ad Dei creaturam sine dubio pertinentes: substantie quippe non per se ipsas, sed per suas qualitates, sicut aqua et ignis, dicuntur sibi esse contrarie. Quid, si ita sunt caro et spiritus? quod quidem non affirmamus; sed ut ratiocinationem eius non necessaria illatione conclusam ostenderemus, hoc diximus. Possunt enim et contraria non inuicem aduersari, sed ex alterutro temperari et bonam ualetudinem reddere: sicut in corpore siccitas et humiditas, frigus et calor, quorum omnium temperatione bona corporalis ualetudo consistit. Sed quod contraria est caro spiritui, ut non ea que uolumus faciamus; uitium est, non natura: gratia medicinalis queratur, et controuersia finiatur.

64. Duo quippe ista bona, a bono Deo condita, quomodo contra huius ratiocinationem in non baptizatis hominibus possunt sibi esse contraria? An et hoc eum dixisse penitebit, quod affectu aliquo fidei christiane locutus est? Cum enim dixit, »Qui fieri potest ut cuicumque iam baptizato sit caro contraria;« significauit non baptizatis carnem posse esse contrariam. Nam cur addidit, »iam baptizato;« cum posset etiam hoc non addito dicere, »Qui fieri potest ut cuicumque sit caro contraria:« atque ad hoc probandum subiicere illam ratiocinationem suam, quia utrumque bonum est a bono conditum, et ideo non potest inter se esse contrarium? Si ergo non baptizati, quibus certe fatetur carnem esse contrariam, suis illum interrogationibus urgeant et dicant, Quis fecit homini spiritum? iste respondebit Deus. Itemque illi, Carnem quis creauit? respondet iste, Idem, credo, Deus. Illi tertio, Bonus est qui utrumque creauit Deus? et iste, Nulli dubium est. Atque illi unum quod restat inquirant, Et utrumque quod bonus auctor creauit bonum est? iste fatebitur. Tunc illi eum suo gladio iugulabunt inferentes conclusionem eius et dicentes: Si igitur spiritus bonus, et caro bona, ut a bono auctore condita, qui fieri potest ut duo bona sibi possint esse contraria? Hic forte ille respondebit: Date ueniam, quia non debui dicere, cuicumque baptizato carnem  non posse esse contrariam, ut hoc modo uobis non baptizatis contrariam confiterer; sed sine ulla exceptione dicere debui, carnem nulli esse contrariam. Ecce quo se ipse compingit; ecce que loquitur, qui non uult clamare cum Apostolo, Quis me liberabit de corpore mortis huius? Gratia Dei per Iesum Christum Dominum nostrum. »Sed cur,« inquit, »clamem, iam baptizatus in Christo? Illi hoc clament, qui nondum tale beneficium perceperunt, quorum in se uoces figurabat Apostolus: si tamen uel hoc dicunt.« Sed nature ista defensio, nec illos hac uoce exclamare permittit. Neque enim in baptizatis natura est, et in non baptizatis natura non est. Aut si uel in illis uitiata esse conceditur, ut non sine causa clament, Infelix homo, quis me liberabit de corpore mortis huius? eisque subueniatur in eo quod sequitur, Gratia Dei per Iesum Christum Dominum nostrum: concedatur iam tandem aliquando humanam medico Christo indigere naturam.



CAPUT Lu.

65. Corpus mortis de uitio, non de substantia dictum. Quero autem, ubi natura istam [1 1Kb] perdiderit libertatem, quam sibi dari exoptat, cum dicit, quis me liberabit? non enim et ille substantiam carnis accusat, cum dicit liberari se cupere de corpore mortis huius, cum etiam corporis, sicut anime, natura Deo bono auctori tribuenda sit: sed utique de uitiis corporis dicit. Nam de corpore mors corporis separat: sed contracta ex illo uitia coherent, quibus iusta pena debetur, quam etiam in inferno ille diues inuenit . Hinc se non poterat utique liberare qui dicit, Quis me liberabit de corpore mortis huius? Ubicumque autem istam perdiderit libertatem, certe inseparabilis est possibilitas illa nature, habet posse per naturale subsidium, habet uelle per liberum arbitrium; cur querit Baptismatis sacramentum? An propter commissa preterita, ut ea tantum ignoscantur, que fieri infecta non possunt? Dimitte hominem, clamet quod clamabat. Non enim tantum desiderat, ut per indulgentiam sit de preteritis impunitus, sed etiam ut sit de cetero ad non peccandum fortis et ualidus. Condelectatur enim legi Dei secundum interiorem hominem, uidet autem aliam legem in membris suis repugnantem legi mentis sue: uidet esse, non recolit fuisse; presentibus urgetur, non preterita reminiscitur. Nec tantum repugnantem uidet, uerum etiam captiuantem se in lege peccati, que est in membris eius, non que fuit. Hinc est quod clamat: Infelix homo, quis me liberabit de corpore mortis huius? Sinatur orare, sinatur adiutorium medici potentissimi flagitare. Quid contradicitur? Quid obstrepitur? quid miser misericordiam Christi petere prohibetur, et hoc a Christianis? Nam et illi cum Christo ambulabant, qui cecum [2 1Kb] lumen clamando petere prohibebant: sed etiam inter tumultum contradicentium audit ille clamantem : unde huic responsum  est, Gratia Dei per Iesum Christum Dominum nostrum.

66. Porro si ab istis uel hoc impetramus, ut nondum baptizati implorent auxilium gratie Saluatoris, non est hoc quidem parum aduersus illam falsam defensionem tanquam sibi sufficientis nature et potestatis liberi arbitrii: neque enim sibi sufficit qui dicit, Infelix homo, quis me liberabit? aut plenam libertatem habere dicendus est, qui se adhuc postulat liberari.



CAPUT LuI.

Idem tractatur argumentum. uerumtamen etiam illud uideamus, utrum illi qui baptizati sunt faciant bona que uolunt, nulla carnis concupiscentia repugnante. Sed quid hinc dicamus, ipse commemorat, ubi concludens hunc locum, Ut diximus, inquit, illud quo continetur, »Caro concupiscit aduersus spiritum,« non de carnis substantia, sed de operibus sentire necesse est. Hoc et nos dicimus, non de carnis substantia, sed de operibus dictum, que ueniunt de carnali [1 1Kb] concupiscentia, de peccato scilicet, de quo precepit ut non regnet in nostro mortali corpore ad obediendum desideriis eius .



CAPUT LuII.

67. Sub lege quis esse dicatur. Sed attendat [2 1Kb] etiam ipse, iam baptizatis fuisse dictum, Caro concupiscit aduersus spiritum, et spiritus aduersus carnem; ut non ea que uultis faciatis. Et ne ab ipsa pugna desides faceret, et per hanc sententiam laxamentum peccandi dedisse uideretur, adiungit, Quod si spiritu ducimini, non adhuc estis sub lege . Sub lege est enim, qui timore supplicii quod lex minatur, non amore iustitie, se sentit abstinere ab opere peccati, nondum liber nec alienus a uoluntate peccandi. In ipsa enim uoluntate reus est, qua mallet, si fieri posset, non esse quod timeat, ut libere faciat quod occulte desiderat. Ergo si spiritu, inquit, ducimini, non adhuc estio sub lege: utique lege que timorem incutit, non tribuit caritatem; que caritas Dei diffusa est in cordibus nostris, non per legis litteram, sed per Spiritum sanctum qui datus est nobis . Hec est lex libertatis, non seruitutis; quia caritatis utique, non timoris: de qua et Iacobus apostolus ait, Qui autem perspexerit in legem perfectam libertatis . Unde et ille, non quidem iam lege Dei terrebatur ut seruus, sed condelectabatur ei secundum interiorem hominem: uidet tamen adhuc aliam legem in membris suis repugnantem legi mentis sue. Ita et hic, Si spiritu, inquit, ducimini, non adhuc estis sub lege. In quantum quisque spiritu ducitur, non est sub lege: quia in quantum condelectatur legi Dei, non est sub legis timore: quia timor tormentum habet , non delectationem.



CAPUT LuIII.

68. Idem tractatur argumentum. Proinde si recte sentimus, sicut pro membris sanatis gratias agere, ita pro sanandis orare debemus, ut absolutissima cui nichil addi possit sanitate, perfecta Dei suauitate, plena libertate perfruamur. Non enim  abnuimus humanam naturam posse esse sine peccato, aut ullo modo negare debemus perfici posse, quam proficere non negamus, sed gratia Dei per Iesum Christum Dominum nostrum: eo adiuuante fieri dicimus, ut iusta et beata sit, a quo creata est ut sit. Facile itaque refellitur, quod a quibusdam sibi dicit opponi, »Diabolus nobis aduersatur.« Prorsus huic obiectioni et eadem uerba respondemus, que ipse respondit: »Resistamus illi, et fugiet. Resistite, inquit beatus apostolus, diabolo, et fugiet a uobis . Unde animaduertendum est quid possit his nocere quos fugit, uel quam uirtutem habere intelligendus sit, qui solis preualere non resistentibus potest.« Hec et mea uerba sunt: uerius enim dici non potest. Sed hoc interest inter nos et istos, quod nos etiam cum diabolo resistitur, poscendum Dei adiutorium, non solum non negamus, uerum etiam predicamus: isti autem tantam tribuunt potestatem uoluntati, ut pietati auferant orationem. Nam utique ut diabolo resistamus et fugiat a nobis, ideo precantes dicimus, Ne nos inferas in tentationem : ideo et admoniti sumus tanquam ab imperatore milites exhortante et dicente, uigilate, et orate, ne intretis in tentationem .



CAPUT LIX.

69. Idem tractatur argumentum. Quod uero contra eos disputat, qui dicunt, »Et quis nolit sine peccato esse, si hoc in hominis esset positum potestate?« Recte quidem disputat, »hoc ipso eos confiteri non esse impossibile, quia hoc uel multi, uel omnes uolunt:« sed hoc unde sit possibile confiteatur, et pax est. Ipsa est enim gratia Dei per Iesum Christum Dominum nostrum, qua omnino iste nos orantes adiuuari ut non peccemus, nusquam dicere uoluit. Quod si forte latenter sentit, ignoscat aliter suspicantibus. Ipse enim hoc facit, qui cum tantam de hac re patiatur inuidiam, sentire id uult, et confiteri uel profiteri non uult. Quid erat magnum ut hoc diceret, cum presertim sibi hoc tanquam ex persona aduersariorum oppositum tractare et aperire susceperit? Cur illic solam naturam defendere uoluit, et quia homo ita creatus est, ut non peccare posset, si peccare noluisset, asseruit, ac per hoc quod ita creatus est, eam possibilitatem ad gratiam Dei pertinere definiuit, qua possibilitate si noluerit peccare, non peccat; et noluit aliquid dicere de eo, quod ipsa natura gratia Dei per Iesum Christum Dominum nostrum uel sanatur quia uitiata est, uel quia sibi non sufficit adiuuatur?



CAPUT LX.

70. An aliquis hac in uita sine peccato. Utrum enim in hoc seculo fuerit, uel sit, uel possit esse aliquis ita iuste uiuens, ut nullum habeat omnino peccatum, potest esse aliqua questio inter ueros piosque Christianos: posse tamen esse certe post hanc uitam quisquis ambigit, desipit. Sed ego nec de ista uita uolo contendere. Quanquam enim mihi non uideatur aliter intelligendum quod scriptum est, Non iustificabitur in conspectu tuo omnis uiuens , et si qua similia: utinam tamen [1 1Kb] possit ostendi, uel  hec testimonia melius aliter intelligi posse, uel perfectam plenamque iustitiam cui prorsus nichil addendum sit, et heri fuisse in aliquo, dum in isto corpore uiueret, et hodie esse, et cras futuram; dum tamen longe plures sint, qui cum sibi usque ad ultimum uite huius diem necessarium esse non dubitent, ut ueraciter dicant, Dimitte nobis debita nostra, sicut et nos dimittimus debitoribus nostris ; spem suam tamen in Christo atque in eius promissionibus ueram, certam, firmam esse confidant. Nullo tamen modo nisi adiuuante gratia saluatoris Christi crucifixi, et dono Spiritus eius, uel quoslibet ad plenissimam perfectionem, uel quemquam ad qualemcumque prouectum uere pieque iustitie peruenire, qui negauerint, nescio utrum recte possint in qualiumcumque Christianorum numero deputari.



CAPUT LXI.

71. Respondet ad catholicorum scriptorum testimonia que Pelagius pro se protulerat: Lactantii, Hilarii, Ambrosii et Hieronymi. Ac per hoc et ea testimonia, que non quidem de Scripturis canonicis, sed de quibusdam catholicorum tractatorum opusculis posuit, uolens occurrere iis qui eum solum dicerent ista defendere, ita sunt media, ut neque contra nostram sententiam sint, neque contra ipsius. In quibus etiam nonnichil de libris meis interponere uoluit, me quoque aliquem deputans, qui cum illis commemorari dignus uiderer. Unde ingratus esse non debeo, et familiariore affectu nolim ut erret, qui hunc mihi detulit honorem. Prima enim que posuit, quia nomen eius qui ea dixit  , non ibi legi, siue quia ille non scripsit, siue quia codex quem misistis, id aliqua forte mendositate non habuit, pertractare quid opus est? Maxime quoniam me, in huiusmodi quorumlibet hominum scriptis liberum , nichil mouet [1 1Kb] quod de illius scriptis, cuius nomen non ibi inueni, ille posuit: »Oportuit magistrum doctoremque uirtutis [2 1Kb] homini simillimum fieri, ut uincendo peccatum doceat hominem uincere posse peccatum« . Quomodo enim dictum sit, auctor huius sententie uiderit qualiter possit exponere: dum tamen nos minime dubitemus, peccatum Christum in se non habuisse quod uinceret, qui natus est in similitudine carnis peccati, non in carne peccati. Aliud eiusdem ita posuit: »Et iterum, ut desideriis carnis edomitis, doceret non necessitatis esse peccare, sed propositi ac uoluntatis [3 1Kb] .« Ego desideria carnis  accipio, sicuti est fames, sitis, refectio lassitudinis, et si quid huiusmodi est. Per hec enim quidam, quamuis ea sint inculpabilia, in culpas decidunt; quod ab illo Saluatore abfuit, etiamsi hec in eo fuisse propter  similitudinem carnis peccati, Euangelio teste uideamus.



CAPUT LXII.

72. Facere et perficere iustitiam. Beatus uero Hilarius, cuius uerba hec posuit, »Non enim nisi spiritu perfecti et immortalitate mutati, quod solis mundis corde dispositum est, hoc quod in Deo est immortale cernemus« ; quid dixerit contra id quod dicimus, uel quid istum adiuuet, nescio, nisi quia posse esse hominem mundo corde testatus est. Quod quis negat? sed gratia Dei per Iesum Christum Dominum nostrum, non sola arbitrii libertate. Item quod eum dixisse commemorat, »Quas Iob litteras legerat, ut abstineret se ab omni re maligna; quia Deum sola mente uitiis non admixta uenerabatur, Deum autem colere iustitie proprium officium est:« quid fecisset Iob dixit, non quid in hoc seculo perfecisset, aut sine gratia Saluatoris, quem etiam prophetauit, uel fecisset uel perfecisset. Abstinet enim se ab omni re mala, etiam qui habet peccatum, quod in se regnare non sinit, cui subrepit improbanda cogitatio, quam peruenire ad finem operis non permittit. Sed aliud est non habere peccatum, aliud non obedire desideriis eius. Aliud est implere quod preceptum est, Non concupisces ; et aliud est per quemdam abstinentie conatum saltem id agere quod item scriptum est, Post concupiscentias tuas non eas : nichil horum tamen scire se recte posse sine gratia Saluatoris. Facere est ergo iustitiam, in uero Dei cultu cum interno concupiscentie malo interna conflictatione pugnare: perficere autem, omnino aduersarium non habere. Nam qui pugnat, et adhuc periclitatur, et aliquando percutitur, etiam si non sternitur: qui autem non habet aduersarium, plena pace letatur. Et ipse esse sine peccato uerissime dicitur, in quo nullum habitat peccatum; non qui per abstinentiam mali operis dicit, Iam non ego operor illud, sed id quod in me habitat peccatum .

73. Nam et ipse Iob de peccatis suis non tacet, et utique huic amico uestro [1 1Kb] merito placet, humilitatem nullo modo in falsitatis parte ponendam: unde id quod Iob confitetur, quia uerax Dei cultor est, procul dubio ueraciter confitetur. Et ipse Hilarius cum locum Psalmi exponeret, ubi scriptum est, Spreuisti omnes discedentes a iustificationibus tuis, ait: »Si enim Deus peccatores sperneret, omnes utique sperneret; quia sine peccato nemo est. Sed spernit discedentes a se, quos apostatas uocant« . uidetis quemadmodum non dixerit, quia sine peccato nemo fuerit, tanquam de preteritis loquens, sed quod sine peccato nemo sit; unde quidem, ut dixi, non contendo. Quisquis enim non cedit Ioanni apostolo, qui nec ipse ait, Si dixerimus quia peccatum non habuimus; sed non habemus  : episcopo Hilario quomodo cessurus est? Pro gratia Christi clamo, sine qua nemo iustificatur, tanquam sufficiente nature libero arbitrio. Imo ipse pro ea clamat: ei cedatur [1 1Kb] dicenti, Sine me nichil potestis facere .



CAPUT LXIII.

74. Opponit alia Ambrosii testimonia. Sanctus autem Ambrosius reuera in eo loco quem iste commemorat, illis resistit qui dicunt hominem non esse posse sine peccato in hac uita. Ut enim ea diceret, accepit occasionem de Zacaria et Elisabeth, quod in Euangelio commemorati sunt ambulasse in omnibus iustificationibus legis sine querela: numquid tamen negat gratia Dei fieri per Iesum Christum Dominum nostrum? Ex qua fide etiam ante eius passionem iustos uixisse non dubium est, qui prestat Spiritum sanctum qui datus est nobis, per quem diffunditur caritas in cordibus nostris, qua una iusti sunt quicumque iusti sunt. Quem Spiritum memoratus episcopus etiam precibus impetrandum admonet , ubi in hymno suo dicit,

uotisque prestat [2 1Kb] sedulis,
Sanctum mereri Spiritum  .

75. Commemorabo et ego de hoc ipso opere sancti Ambrosii aliquid, ex quo iste commemorauit quod commemorandum putauit. »uisum est,« inquit, »mihi. Potest non soli uisum esse, quod uisum sibi esse declarat. Non enim uoluntate tantum humana uisum est, sed sicut placuit ei qui in me, inquit, loquitur Christus [3 1Kb] , qui ut id quod bonum est, nobis quoque bonum uideri possit operatur. Quem enim miseratur, et uocat. Et ideo qui Christum sequitur, potest interrogatus cur esse uoluerit christianus, respondere, uisum est mihi. Quod cum dicit, non negat Deo uisum; a Deo enim preparatur uoluntas hominum: ut enim Deus honorificetur a sancto, Dei gratia est.« Ecce quid iste sapiat, si uerbis Ambrosii delectatur, quod a Deo preparatur uoluntas hominum, et nulla, uel non magna questio est, quis uel quando perficiatur, dum tamen sine gratia Christi idipsum fieri posse minime dubitetur. Deinde quantum erat, ut attenderet iste unum uersum de Ambrosii uerbis que posuit. Cum enim ille dixisset, »Nam cum Ecclesia ex gentibus, hoc est, ex peccatoribus congregata sit, quomodo ex maculatis immaculata potest esse, nisi primo per Christi gratiam, quod abluta delicto sit; deinde, quod per qualitatem non peccandi abstineat a delictis?« Ille addidit, quod iste apparet cur addere noluerit: ait namque ille, »Nec ab initio immaculata; humane enim hoc impossibile nature: sed per Dei gratiam et qualitatem sui, quia iam non peccat, fit ut immaculata uideatur« . Hec uerba, iste cur non addiderit, quis non intelligat? Hoc agitur utique nunc in hoc  seculo, ut ad istam, quam omnes sancti cupiunt, immaculatissimam puritatem Ecclesia sancta perueniat, que in futuro seculo neque aliquo malorum hominum sibi permixto, neque aliqua in se lege peccati resistente legi mentis, ducat mundissimam uitam in eternitate diuina. Tamen attendat iste quid secundum Scripturas Ambrosius episcopus dixerit, »Nec ab initio immaculata; humane enim hoc impossibile nature.« Utique enim ab initio dicit, quo ex Adam nascimur. Nam et ipse Adam immaculatus procul dubio factus est: sed in eis qui sunt natura filii ire, ducentes ex illo quod uitiatum est in illo, ab initio esse immaculatos, humane nature impossibile definiuit.



CAPUT LXIu.

76. Idem tractatur argumentum. Item Ioannes Constantinopolitanus episcopus cuius posuit sententiam, dicit peccatum non esse substantiam, sed actum malignum: quis hoc negat? Et quia non est naturale, ideo contra illud legem datam, et quod de arbitrii libertate descendit: etiam hoc quis negat? Sed nunc agitur de humana natura que uitiata est; agitur et de gratia Dei [1 1Kb] qua sanatur per medicum Christum, quo non indigeret si sana esset, que ab isto tanquam sana, uel tanquam sibi sufficiente uoluntatis arbitrio, posse non peccare defenditur.

77. Quis item christianus ignorat, quod beatissimum Xystum Romane Ecclesie episcopum et Domini martyrem dixisse commemorat  , Quia libertatem arbitrii sui permisit hominibus Deus, ut pure et sine peccato uiuentes similes fiant Deo? Sed ad ipsum arbitrium pertinet uocantem audire et credere, et ab eo in quem credit non peccandi adiutorium postulare. Nam utique eum dicit, similes fiant Deo; per caritatem Dei futuri sunt similes Deo, que diffusa est in cordibus nostris, non nature possibilitate, nec libero arbitrio quod est in nobis, sed per Spiritum sanctum qui datus est nobis. Et quod dicit idem martyr, Templum sanctum [2 1Kb] est Deo mens pura, et altare optimum est ei cor mundum et sine peccato; quis nescit ad istam perfectionem perducendum cor mundum, dum interior homo renouatur de die in diem; non tamen sine gratia Dei per Iesum Christum Dominum nostrum? Item quod ait ipse, uir castus et sine peccato potestatem accepit a Deo esse filius Dei; utique admonuit, ne cum quisque factus fuerit ita castus et sine peccato : tamen, ut dicere ceperam, prudenter Xystus admonuit, ne cum fuerit quisque talis factus, et per hoc recte inter filios Dei deputatus, putetur ipsius fuisse potestatis, quam per gratiam accepit a  Deo, cum eam non haberet in natura iam uitiata atque deprauata, sicut in Euangelio legitur, Quotquot autem receperunt eum, dedit eis potestatem filios Dei fieri : quod utique non erant per naturam, nec omnino essent, nisi eum recipiendo accepissent per eius gratiam huiusmodi potestatem. Hec est potestas, quam sibi uindicat fortitudo caritatis, que non est in nobis, nisi per Spiritum sanctum qui datus est nobis.



CAPUT LXu.

78. Idem tractatur argumentum. Quod uero presbyter uenerabilis Hieronymus dixit, in iis que illum dixisse commemorat, cum exponeret quod scriptum est, Beati mundo corde, quoniam ipsi Deum uidebunt: »Quos non arguit conscientia ulla peccati;« et adiecit: »Mundus mundo corde conspicitur, templum Dei non potest esse pollutum« : hoc utique [1 1Kb] agitur in nobis conando, laborando, orando, impetrando, ut ad illam perfectionem, in qua possimus Deum mundo corde conspicere, eius gratia perducamur per Iesum Christum Dominum nostrum. Item quod ait a memorato dictum esse presbytero, Liberi arbitrii nos condidit Deus, nec ad uirtutem, nec ad uitia necessitate trahimur; alioquin ubi necessitas, nec corona est , quis non agnoscat? quis non toto corde suscipiat? quis aliter conditam humanam neget esse naturam? Sed in recte faciendo ideo nullum est uinculum necessitatis, quia libertas est caritatis [2 1Kb] .



CAPUT LXuI.

79. Quedam peccandi necessitas. Redi ergo ad apostolicam sententiam: Charitas Dei diffusa est in cordibus nostris per Spiritum sanctum qui datus est nobis . A quo, nisi ab illo qui ascendit in altum, captiuauit captiuitatem, dedit dona hominibus ? Quod autem ex uitiis nature, non ex conditione nature, sit quedam peccandi necessitas, audiat homo, atque ut eadem necessitas non sit, discat Deo dicere, De necessitatibus meis educ me . Quia et in huiusmodi oratione certamen est aduersus tentatorem de ipsa contra nos necessitate pugnantem; ac per hoc opitulante gratia per Iesum Christum Dominum nostrum, et mala necessitas remouebitur, et libertas plena tribuetur.



CAPUT LXuII.

80. Duobus modis ut morbi, ita et peccata cauentur. ueniamus ad nos: Item, inquit, Augustinus episcopus in libris de Libero Arbitrio, Quecumque ista causa est uoluntatis, si non potest ei resisti, sine peccato ei ceditur: si autem potest, non ei cedatur, et non peccabitur. An forte fallit incautum? ergo caueat, ne fallatur. An tanta fallacia est, ut caueri omnino non possit? Si ita est, nulla ergo peccata sunt. Quis enim peccat in eo quod caueri nullo modo potest? Peccatur autem: caueri igitur potest. Agnosco, uerba mea sunt: sed etiam ipse dignetur agnoscere superius cuncta que dicta sunt. De gratia quippe Dei agitur, que nobis per Mediatorem medicina opitulatur, non de impossibilitate iustitie. Potest ergo ei cause, quecumque illa est, resisti: potest plane. Nam in Possidius in  hoc adiutorium postulamus, dicentes, Ne nos inferas in tentationem: quod adiutorium non posceremus, si resisti nullo modo posse crederemus. Potest peccatum caueri, sed opitulante illo, qui non potest falli. Nam et hoc ipsum ad cauendum peccatum pertinet, si ueraciter dicimus, Dimitte nobis debita nostra, sicut et nos dimittimus debitoribus nostris . Duobus enim modis etiam in corpore cauetur morbi malum; et ut non accidat, et ut si acciderit, cito sanetur: ut non accidat, caueamus dicendo, Ne nos inferas in tentationem; ut cito sanetur, caueamus dicendo, Dimitte nobis debita nostra. Siue ergo immineat, siue insit, caueri potest  .

81. Sed ut non tantum illi, uerum etiam iis qui eosdem libros meos, quos iste legit, de Libero Arbitrio non legerunt, atque illis non lectis, hunc forsitan legunt, de hac re sententia mea satis appareat, ex ipsis libris commemorare me oportet, quod iste si sentiret atque in suis litteris poneret, nulla inter nos de hac re controuersia remaneret. Continuo quippe post uerba mea que iste commemorauit, quod occurrere poterat ipse subieci, et quantum potui pertractaui, dicens: Et tamen etiam per ignorantiam facta quedam improbantur, et corrigenda iudicantur, sicut in diuinis auctoritatibus legimus. Atque hinc adhibitis exemplis, etiam de infirmitate locutus sum, dicens: Sunt etiam necessitate facta improbanda, ubi uult homo recte facere, et non potest. Nam unde sunt ille uoces, »Non enim quod uolo facio bonum; sed quod odi malum, hoc ago?« Atque aliis [1 1Kb] in hanc sententiam commemoratis testimoniis diuinorum eloquiorum: »Sed hec,« inquam, »omnia hominum sunt uoces ex illa mortis damnatione uenientium. Nam si non est ista pena hominis, sed natura, nulla ista peccata sunt.« Deinde paulo post: »Relinquitur ergo,« inquam, »ut hec pena iusta de damnatione hominis ueniat. Nec mirandum est quod uel ignorando non habet liberum arbitrium uoluntatis ad eligendum quid recte faciat: uel resistente carnali consuetudine, que uiolentia mortalis successionis quodam modo naturaliter inoleuit, uideat quid recte faciendum sit, et uelit, nec possit implere. Illa est enim peccati pena iustissima, ut amittat quisque quo bene uti noluit, cum sine ulla posset difficultate, si uellet: id est autem, ut qui sciens recte non facit, amittat scire quid rectum sit; et qui recte facere cum posset noluit, amittat posse cum uelit. Nam sunt reuera omni peccanti anime duo ista penalia, ignorantia et difficultas. Ex ignorantia dehonestat error, ex difficultate cruciatus affligit. Sed approbare falsa pro ueris, ut erret inuitus, et resistente atque torquente dolore carnalis uinculi non posse a libidinosis operibus temperare, non est natura instituti hominis, sed pena damnati. Cum autem de libera uoluntate recte faciendi loquimur, de illa scilicet in qua homo factus est, loquimur.« Hinc iam hominibus de ipsius ignorantie difficultatisque in prolem  primi hominis traiectis uitiis atque transfusis, uelut iustam querelam deponentibus ita responsum est. »Quibus breuiter,« inquam, »respondetur, ut quiescant, et aduersus Deum murmurare desistant. Recte enim fortasse quererentur, si erroris et libidinis nullus hominum uictor existeret: cum uero ubique sit presens, qui multis modis per creaturam sibi Domino seruientem, auersum uocet, doceat credentem, consoletur sperantem, diligentem adhortetur, conantem adiuuet, exaudiat deprecantem; non tibi deputatur ad culpam quod inuitus ignoras; sed quod negligis querere quod ignoras; neque illud quod uulnerata membra non colligis, sed quod uolentem sanare contemnis.« Ita et exhortatus sum, quantum potui, ad recte uiuendum; et gratiam Dei non euacuaui, sine qua natura humana iam contenebrata atque uitiata illuminari non potest et sanari: de qua re cum istis tota uertitur questio, ne gratiam Dei que est in Christo Iesu Domino nostro, peruersa nature defensione frustremus. De qua natura item paulo post dixi : »Etiam ipsam naturam aliter dicimus, cum proprie loquimur, naturam hominis in qua primum in suo genere inculpabilis factus est: aliter istam, in qua ex illius damnati pena [1 1Kb] et ignari et carni subditi nascimur; iuxta quem modum dicit Apostolus, Fuimus enim et nos naturaliter filii ire, sicut et ceteri .



CAPUT LXuIII.

82. Quomodo adhortandi ad fidem, ad penitentiam, ad profectum. Si ergo uolumus animos ad recte uiuendum frigidos et pigros christianis exhortationibus excitare et accendere; primitus exhortemur ad fidem, qua christiani fiant, et eius nomini subiiciantur, sine quo salui esse non possunt. Si autem iam christiani sunt, et recte uiuere negligunt; uerberentur terroribus, et premiorum laudibus erigantur: ita sane, ut non solum ad bonas actiones, uerum etiam ad pias orationes eos exhortari meminerimus, atque hac instruere sanitate doctrine, ut et illinc gratias agant, cum instituerint bene uiuere, quod aliquid sine difficultate fecerint; et ubi difficultatem aliquam sentiunt, fidelissimis et perseuerantissimis precibus et misericordie promptis operibus facilitatem a Domino impetrare persistant. Sic autem proficientes, ubi et quando plenissima iustitia perficiantur, non nimis curo: ubicumque autem et quandocumque perfecti fuerint, nonnisi gratia Dei per Iesum Christum Dominum nostrum perfici posse confirmo. Sane quando liquido cognouerint nullum peccatum se habere, non se dicant habere peccatum [2 1Kb] , ne ueritas in eis non sit: sicut in eis ueritas non est, qui cum habeant, non habere se dicunt.



CAPUT LXIX.

83. Nihil impossibile Deus precipit, quia omnia facilia caritati. ualde autem bona sunt precepta, si legitime his utamur . Eo quippe ipso quo firmissime creditur, Deum iustum  et bonum impossibilia non potuisse precipere; hinc [1 1Kb] admonemur, et in facilibus quid agamus, et in difficilibus quid petamus. Omnia quippe fiunt facilia caritati: cui uni Christi sarcina leuis est , aut ea una est sarcina ipsa que leuis est. Secundum hoc dictum est, Et precepta eius grauia non sunt : ut cui grauia sunt, consideret non potuisse diuinitus dici, grauia non sunt, nisi quia potest esse cordis affectus cui grauia non sunt, et petat quo destituitur, ut impleat quod iubetur. Et quod dicitur ad Isrel in Deuteronomio, si pie, si sancte, si spiritualiter intelligatur, hoc idem significat: quia utique cum hoc testimonium commemorasset Apostolus, Prope te est uerbum in ore tuo, et in corde tuo ; hoc est, inquit, uerbum fidei quod predicamus . Conuersus ergo quisque, sicut ibi precipitur, ad Dominum Deum suum ex toto corde suo, et ex tota anima sua, mandatum Dei non habebit graue. Quomodo est enim graue, cum sit dilectionis mandatum? Aut enim quisque non diligit, et ideo graue est: aut diligit, et graue esse non potest. Diligit autem, si quod illic admonetur Isrel, conuersus fuerit ad Dominum Deum suum ex  toto corde suo, et ex tota anima sua. Mandatum, inquit, nouum do uobis, ut uos inuicem diligatis : et, Qui diligit proximum, legem impleuit: et, Plenitudo legis, caritas . Secundum hoc et illud dictum est, Si ambularent semitas bonas, inuenis, sent utique semitas iustitie leues . Quomodo ergo dicitur, Propter uerba labiorum tuorum ego custodiui uias duras ; nisi quia utrumque uerum est? Dure sunt timori, leues amori.



CAPUT LXX.

84. Charitatis gradus faciunt et iustitie gradus. Charitas ergo inchoata, inchoata iustitia est; caritas prouecta, prouecta iustitia est; caritas magna, magna iustitia est; caritas perfecta, perfecta iustitia est: sed caritas de corde puro, et conscientia bona, et fide non ficta; que tunc maxima est in hac uita, quando pro illa ipsa contemnitur uita: sed miror si non habet quo crescat, cum de mortali excesserit uita. Ubicumque autem et quandocumque ita plena sit [1 1Kb] , ut ei non sit quod adiiciatur; non tamen diffunditur in cordibus nostris, uel nature, uel uoluntatis opibus [2 1Kb] que sunt in nobis, sed per Spiritum sanctum qui datus est nobis, qui et infirmitati nostre opitulatur, et sanitati cooperatur. Ipsa est enim gratia Dei per Iesum Christum Dominum nostrum, cui est cum Patre et Spiritu sancto eternitas, bonitas, in secula seculorum. Amen.



[DE PERFECTIONE IUSTITIAE HOMINIS.]





ADMONITIO IN LIBRUM SUBSEQUENTEM.

Hoc opusculum Augustinus in librorum suorum retractatione silentio preteriit, eo nimirum quod pertineret ad seriem Epistolarum, de quibus seorsim retractandis cogitabat. Nam exordium eius in omnibus codicibus ducitur ab ista epistolari salutatione, Sanctis fratribus et cepiscopis Eutropio et Paulo, Augustinus: tametsi eum hec epistola locum apud omnes obtinuit, ut liber semper, non modo in iis uoluminibus que exemplar illius continent, sed in ueterum etiam qui illam citant scriptis, appelletur. Inter hos illustriores magisque in Augustini lectione uersati, Possidius in Indiculo, cap. 4, et Fulgentius in libro 1 ad Monimum, cap. 3, hoc opus uocant Librum de Perfectione iustitie hominis. Consentiunt omnia fere exemplaria calamo scripta: sed ex iis Audenense, Pratellense, et quedam alia eidem titulo addunt hec uerba, Aduersus eos qui asserunt hominem posse fieri iustum solis suis uiribus. In Remensis Ecclesie codice inscriptio hec legitur: Liber de Definitionibus que dicuntur Celestii. Prosper in libro aduersus Collatorem, cap. 43, hortatur ad legendum, inter alios Augustini libros, eum quem scriptum dicit ad Paulum et Eutropium sacerdotes contra Pelagii et Celesti questiones.

Ex hoc autem loco Prosperi, ubi quedam ex opusculis Augustini contra Pelagianos, parum habita ordinis ratione recensuit, nemo recte probauerit, librum de Perfectione iustitie hominis, aut libris de Nuptiis et Concupiscentia, aut sex primis contra Iulianum libris, quia ibidem prius nominantur, tempore posteriorem esse. Enimuero in fine libri nondum eos reprehendere audet, qui iustos sine ullo prorsus peccato existere in hac uita uel exstitisse aliquos affirmarent, quorum opinioni, quemadmodum in libro de Spiritu et Littera, n. 3, et in libro de Natura et Gratia, nn. 49, 70, ita hic Augustinus adhuc existimat non nimis reluctandum. Nihil ergo super ea re definitum hactenus erat, neque conditi aduersus illam opinionem tres Carthaginensis concilii, quod anno 418 habitum est, notissimi canones, sextus, septimus et octauus, quorum auctoritate illam deinceps ut perniciosum errorem caueri iubet, sicuti uidere licet passim in libris contra duas Epistolas Pelagianorum, presertim libro 4, n. 27, ubi ait: Illud iam tertium uideamus, quod non minus in istis omne Christi membrum et totum eius corpus exhorret, quia contendunt esse in hac uita uel fuisse iustos nullum habentes omnino peccatum. Certe anno Christi 414, cum epistolam 157 scriberet Hilario, respondens ad questiones que in Sicilia mouebantur, eodem plane modo ac iisdem fere uerbis de loquitur, quibus in libri huius  conclusione. Sed isti, inquit in ipsa epistola, n. 4, utcumque tolerandi sunt, quando dicunt uel esse, uel fuisse hic aliquem, preter unum Sanctum sanctorum qui nullum haberet omnino peccatum: illud uero quod dicunt, sufficere homini liberum arbitrium ad dominica precepta implenda, etiamsi Dei gratia et Spiritus sancti dono ad opera bona non adiuuetur, omnino anathematizandum est et omnibus exsecrationibus detestandum. His ad extrema uerba subsequentis libri comparatis, nichil uerisimilius apparebit, quam ipsum librum, quo definitiones Celestii ex Sicilia pariter allate refelluntur, non longo post epistolam tempore conscriptum esse. Illum Possidius in Indice proxime post librum de Natura et Gratia collocat, premittitque libro de Gestis Pelagii. Augustinus uero in epistola 169, que sub anni 415 finem ad Euodium data est, huius quidem operis non meminit; uerum ibi significat se ad Orosii Commonitorium respondisse, in quo ille Commonitorio dicebat, Eutropium et Paulum episcopos, quoddam etiam commonitorium eidem Augustino iam dedisse de aliquantis heresibus. Sunt qui hoc non aliud, quam litteras ab iis cum Celestii definitionibus datas intelligant. Utut est, haud temere creditur eos, non multo post appulsum Orosii in Africam, scilicet ante medium annum 415, dedisse easdem definitiones, atque aduersus illas Augustinum responsione Orosio prius reddita, mox Eutropio et Paulo rescripsisse.

Celestius porro, cuius nomen definitiones ille preferebant, antequam Pelagianum dogma incurreret, scripsit ad parentes suos de monasterio, ut Gennadius in libro de Scriptoribus ecclesiasticis testatur, Epistolas in modum libellorum tres, omnibus Deum desiderantibus necessarias. Celestio postea Pelagianam heresim professo editus ab ipso est libellus, quo inter alia, per Baptismum Christi, etiam paruulorum fieri redemptionem confessus est in Carthaginensi Ecclesia, episcopali iudicio ibidem sub initium anni 412 habito, ut discimus ex epistola ad Innocentium papam, inter Augustinianas 175, nn. 1 et 6; ex citata item epistola 157, n. 22; ex libro 1 de Peccatorum Meritis, n. 62, et libro 2, n. 58; ex libro de Peccato originali, n. 21, et ex libro 3 contra Iulianum, n. 8. Alius preterea, nomine quidem auctoris sui carens, sed qui perhibebatur esse Celestii liber, in capitula distributus, memoratur in proxime secuturo libro de Gestis Pelagii, nn. 29, 30, 63. Exstabant denique anno 417 opuscula Celestii plura siue libelli, quos in libro de Gratia Christi, nn. 31, 36, dicitur ipse Rome gestis ecclesiasticis apud Zosimum allegasse. Quod autem Augustinus hic in exordio libri de Perfectione iustitie hominis testatur a se uisum opus Celestii indubitatum, ex quo intelligebat illas definitiones seu ratiocinationes ab eius ingenio non abhorrere, idem illud forsitan erat, quod Hieronymus in epistola ad Ctesiphontem anno 413 aut 414 scripta citat in hec uerba: Unus discipulorum eius, Pelagii nimirum, imo iam magister et totius ductor exercitus et contra Apostolum uas perditionis, per solecismorum, et non, ut sui iactitant, syllogismorum spineta decurrens, sic philosophatur et disputat: Si nichil ago absque Dei auxilio, et per singula opera eius est omne quod gessero; ergo non ego qui laboro, sed Dei in me coronabitur auxilium; frustraque dedit arbitrii potestatem, quam implere non possum, nisi ipse me semper adiuuerit. Destruitur enim uoluntas, que alterius ope indiget. Sed liberum dedit arbitrium Deus, quod aliter non erit liberum, nisi fecero quod uoluero. Ac per hoc, aut utor semel potestate que mihi data est, ut liberum seruetur arbitrium; aut si alterius ope indigeo, libertas in me arbitrii destruitur.





S. AURELII AUGUSTINI HIPPONENSIS EPISCOPI Id episcopos Eutropium et Paulum EPISTOLA, SIuE LIBER  DE PERFECTIONE IUSTITIAE HOMINIS. [1Kb] [1Kb] 

Data sibi chartula definitionum, que Celestii esse dicebantur, Augustinus ratiocinationes primum singulas, quibus ille, uel si quis alius erroris socius, perperam definiebat posse hominem hic sine peccato esse, dissoluit breuibus responsis, docens perfectionem plenitudinemque iustitie illam, qua homo sine ullo prorsus peccato sit, nec sine gratia possibilem per uires nature, presertim uitiate, nec unquam esse presentis huius uite. Pergit inde ad auctoritates, quas eadem chartula de Scripturis corrogatas continebat, alias quibus homini precipitur ut sit immaculatus et perfectus, alias quibus commemoratur non esse grauia Dei mandata, alias tandem quasi his, que a Catholicis contra Pelagianos proferri solerent, auctoritatibus contrarias.


 Sanctis fratribus et cepiscopis EUTROPIO et PAULO, AUGUSTINUS.



CAPUT PRIMUM.

Charitas uestra, que in uobis  tanta est, et tam sancta, ut etiam iubenti seruire delectet, petiuit ut definitionibus que dicuntur Celestii esse, respondeam. Sic enim prenotata est eadem  chartula quam dedistis, Definitiones, ut dicitur, Celestii: que prenotatio credo, quod non illius, sed eorum sit qui hoc attulerunt de Sicilia, ubi Celestius non esse perhibetur, sed multi [1 1Kb] talia garrientes, et, sicut ait Apostolus, ipsi errantes, et alios in errorem mittentes . Ex illius tamen hec esse doctrina, uel etiam quorumdam sociorum eius [2 1Kb] , et nos possumus arbitrari. Nam neque iste breues definitiones, uel potius ratiocinationes, ab illius abhorrent ingenio; quod in opere alio eius inspexi, cuius eum esse constat auctorem: et non frustra istos fratres qui hec attulerunt, in Sicilia existimo audisse, quod ipse docuerit ista uel scripserit. uellem autem, si possem, ita obtemperare uestre fraterne beneuolentie, ut etiam ego tam breuiter responderem. Sed nisi et illa commemorem quibus respondeo, quis poterit quemadmodum responderim iudicare? Conabor tamen, quantum ualuero, adiuuantibus me apud Domini misericordiam etiam orationibus uestris, ut non ultra quam necesse est meus sermo procurrat.



CAPUT II.

Ratiocinatio prima. Ante omnia, inquit, interrogandus est qui negat hominem sine peccato esse posse, quid sit quodcumque peccatum, quod uitari potest, an quod uitari non potest. Si quod uitari non potest, peccatum non est: si quod uitari potest, potest homo sine peccato esse, quod uitari potest. Nulla enim ratio uel iustitia patitur saltem dici peccatum, quod uitari nullo modo potest. Respondemus uitari posse peccatum, si natura uitiata sanetur gratia Dei per Iesum Christum Dominum nostrum. In tantum enim sana non est, in quantum id quod faciendum est, aut cecitate non uidet, aut infirmitate non implet; dum caro concupiscit aduersus spiritum, et spiritus aduersus carnem; ut non ea que uult homo faciat .

Ratiocinatio 2. Iterum querendum est, inquit, peccatum uoluntatis, an necessitatis est. Si necessitatis est, peccatum non est: si uoluntatis est, uitari potest. Respondemus quod supra: et ut sanemur, inuocamus eum, cui dicitur in Psalmo, De necessitatibus meis educ me .

Ratiocinatio 3. Iterum, inquit, querendum est, quid est peccatum, naturale, an accidens. Si naturale, peccatum non est: si autem accidens est, et recedere potest; et quod recedere potest, uitari potest; et quod uitari potest, potest homo sine eo esse quod uitari potest. Respondetur,  naturale non esse peccatum: sed [1 1Kb] nature, presertim uitiate, unde facti sumus natura filii ire , parum esse ad non peccandum uoluntatis arbitrium, nisi adiuta sanetur gratia Dei per Iesum Christum Dominum nostrum.

Ratiocinatio 4. Iterum, ait, querendum est, quid est peccatum; actus, an res. Si res est, auctorem habeat necesse est; et si auctorem habere dicitur, iam alter preter Deum rei alicuius auctor induci uidebitur: at si hoc dici impium est, confiteri necesse est peccatum omne actum esse, non rem. Si igitur actus est, imo quia uere actus est, uitari potest. Respondemus, peccatum quidem actum dici et esse, non rem. Sed etiam [2 1Kb] in corpore claudicatio eadem ratione actus est, non res: quoniam res, pes ipse uel corpus uel homo est, qui pede uitiato claudicat; nec tamen uitare potest homo claudicationem, nisi habeat sanatum pedem. Quod etiam in interiore homine fieri potest, sed gratia Dei per Iesum Christum Dominum nostrum. Ipsum sane uitium quo claudicat homo, nec pes est, nec corpus, nec homo, nec ipsa claudicatio; que utique non est quando non ambulat, cum tamen insit uitium quo fit claudicatio quando ambulat. Querat ergo quod eidem uitio nomen imponat, utrum rem uelit dicere, an actum, an rei potius qualitatem malam, qua deformis actus existit. Sic et in homine interiore animus res est, rapina actus est, auaritia uitium est; id est, qualitas secundum quam malus est animus, etiam quando nichil agit unde auaritie sue seruiat, etiam quando audit, Non concupisces , seque uituperat, et tamen auarus manet: sed per fidem renouatur, id est sanatur, de die in diem , nec tamen nisi gratia Dei per Iesum Christum Dominum nostrum.



CAPUT III.

Ratiocinatio 5. Iterum, inquit, querendum est, utrumne debeat homo sine peccato esse. Procul dubio debet. Si debet, potest: si non potest, ergo nec debet. Et si non debet homo esse sine peccato, debet ergo cum peccato esse; et iam peccatum non erit, si illud deberi constiterit [3 1Kb] . Aut si hoc etiam dici absurdum est, confiteri necesse est, debere hominem sine peccato esse, et constat eum non aliud debere quam potest. Respondetur eadem similitudine, qua superius iam respondimus. Cum enim uidemus claudum, qui sanari potest, recte utique dicimus, Debet homo iste esse sine claudicatione; et si debet, potest. Nec tamen cum uult, continuo potest; sed cum fuerit adhibita curatione sanatus, et medicina adiuuerit uoluntatem. Hoc fit in interiore homine, quod ad peccatum attinet tanquam eius claudicationem  [1 1Kb] , per eius gratiam qui uenit non uocare iustos, sed peccatores; quia non est opus sanis medicus, sed male habentibus. .

Ratiocinatio 6. Iterum, ait, querendum est, utrumne preceptum sit homini sine peccato esse. Aut enim non potest, et preceptum non est: aut quia preceptum est, potest. Nam quid preciperetur, quod fieri omnino non posset? Respondetur, consultissime homini precipi ut rectis passibus ambulet, ut cum se non posse perspexerit, medicinam requirat, que interioris hominis ad sanandam peccati claudicationem, gratia Dei est per Iesum Christum Dominum nostrum.

Ratiocinatio 7. Iterum, ait, querendum est, an uelit Deus hominem sine peccato esse. Procul dubio uult, et procul dubio potest. Quis enim tam demens est, ut uel dubitet fieri posse, quod Deum uelle non dubitat? Respondetur: Si nollet Deus hominem sine peccato esse, non mitteret Filium suum sine peccato, qui sanaret homines a peccatis. Hoc fit in credentibus et proficientibus renouatione interioris hominis de die in diem, donec fiat perfecta iustitia tanquam sanitas plena.

Ratiocinatio 8. Iterum, ait, querendum est, quomodo uult Deus hominem esse, cum peccato, an sine peccato. Procul dubio non uult esse cum peccato. Quanta hec impietatis blasphemia sit, cogitandum est, ut dicatur hominem posse esse cum peccato, quod Deus non uult; et negetur posse esse sine peccato, quod Deus uult; quasi aliquem ad hoc Deus creauerit, ut posset esse quod nolit, et non posset esse quod uelit, et ut contra suam magis quam ut secundum suam existeret uoluntatem. Iam superius responsum est: sed addendum uideo, quod spe salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus speramus, per patientiam exspectamus . Tunc ergo erit plena iustitia, quando plena sanitas: tunc plena sanitas, quando plena caritas; plenitudo enim legis caritas : tunc autem plena caritas, quando uidebimus eum sicuti est . Neque enim erit [2 1Kb] quod addatur ad dilectionem, cum fides peruenerit ad uisionem.



CAPUT Iu.

Ratiocinatio 9. Iterum querendum est, inquit, per quid efficitur homo cum peccato, per nature necessitatem, an uer arbitrii libertatem. Si per nature necessitatem, culpa caret: si per arbitrii libertatem, querendum est a quo ipsam arbitrii libertatem acceperit; procul dubio a Deo. Deus autem quod dedit, certe bonum est, negari enim non potest. Qua igitur ratione bonum probatur, si magis ad malum quam ad bonum pronum est? Magis enim ad malum quam ad bonum pronum est, si homo per illud potest esse cum peccato, et non potest esse sine peccato. Respondetur, per arbitrii libertatem factum ut esset homo cum peccato; sed iam penalis uitiositas subsecuta, ex libertate fecit necessitatem. Unde ad Deum fides clamat, De necessitatibus meis educ me . Sub quibus positi, uel non possumus quod uolumus intelligere,  uel quod intellexerimus, uolumus, nec ualemus implere. Nam et ipsa libertas credentibus a liberatore promittitur. Si uos, inquit, Filius liberauerit, tunc uere liberi eritis . uicta enim uitio in quod cecidit uoluntate, caruit libertate natura. Hinc alia Scriptura dicit, A quo enim quis deuictus est, huic et seruus addictus est . Sicut ergo non est opus sanis medicus, sed male habentibus : ita non est opus liberis liberator, sed seruis; ut ei dicat gratulatio libertatis, Saluam fecisti de necessitatibus animam meam . Ipsa enim sanitas est uera libertas, que non perisset, si bona permansisset uoluntas. Quia uero peccauit uoluntas, secuta est peccantem peccatum habendi dura necessitas, donec tota sanetur infirmitas, et accipiatur tanta [1 1Kb] libertas, in qua sicut necesse est permaneat beate uiuendi uoluntas, ita ut sit etiam bene uiuendi et nunquam peccandi uoluntaria felixque necessitas.

Ratiocinatio. 10. »Proinde,« inquit, »Deus bonum hominem fecit, et preterquam [2 1Kb] illum bonum fecit, bonum ei insuper ut faceret imperauit. Quam impium, ut confiteamur hominem malum esse, quod nec factus est, nec ei preceptum est; et negemus [3 1Kb] eum bonum posse esse, quod factus est, et quod ei ut faceret imperatum est!« Respondemus: Quia ergo non se ipse homo, sed Deus bonum hominem fecit; Deus eum, non se ipse, ut sit bonus reficit, dum uolentem, credentem, inuocantem liberat a malo, quod sibi ipse fecit. Hoc autem fit, dum gratia Dei per Iesum Christum Dominum nostrum renouatur homo interior de die in diem, ut ad sempiternam, non penam, sed uitam resurgat homo exterior in [4 1Kb] nouissimo die.



CAPUT u.

Ratiocinatio 11. »Iterum,« ait, »querendum est, quot modis constet omne peccatum: duobus, ni fallor; si aut illa fiant que prohibentur, aut illa non fiant que iubentur. Tam certe omnia illa que prohibita sunt, uitari possunt quam que precepta sunt perfici. Nam frustra aut prohiberetur aut iuberetur, quod uel caueri uel impleri non posset. Et quomodo negabimus posse esse hominem sine peccato, cum confiteri necesse sit, eum tam omnia illa que uetantur posse cauere, quam que imperatur efficere?« Respondetur multa esse in Scripturis sanctis diuina precepta, que omnia commemorare nimis operosum est: sed Dominus qui uerbum consummans et breuians fecit super terram , in duobus preceptis dixit Legem Prophetasque pendere; ut intelligeremus, quidquid aliud diuinitus preceptum est in his duobus habere finem, et ad hec duo esse referendum Diliges Dominum Deum tuum ex toto corde tuo, et ex tota anima tua, et ex tota mente tua; et Diliges proximum tuum tanquam te ipsum. In his, inquit, duobus preceptis tota Lex pendet et Prophete . Quidquid ergo Dei lege prohibemur, et quidquid iubemur facere, ad hoc prohibemur  et iubemur, ut duo ista compleamus. Et forte generalis prohibitio est, Non concupisces ; et generalis iussio, Diliges . Unde breuiter et apostolus Paulus quodam loco utrumque complexus est. Prohibitio enim est, Nolite conformari huic seculo: iussio autem, Sed reformamini [1 1Kb] in nouitate mentis uestre . Illud pertinet ad non concupiscere; hoc, ad diligere; illud ad continentiam; hoc ad iustitiam; illud ad declinandum a malo; hoc, ad faciendum bonum. Non concupiscendo enim uetustate exspoliamur, et nouitate induimur diligendo. Sed nec quisquam potest continens esse, nisi Deus det , et caritas Dei diffunditur in cordibus nostris, non per nos ipsos, sed per Spiritum sanctum qui datus est nobis . Hoc autem fit de die in diem in iis qui uolendo et credendo et inuocando proficiunt, et preterita obliuiscentes in ea que ante sunt extenduntur . Ad hoc enim lex ista precipit, ut cum in his implendis homo defecerit, non se extollat superbia tumidus, sed ad gratiam confugiat fatigatus; ac sic eum lex terrendo, ad Christum diligendum pedagogi perducat officio.



CAPUT uI.

Ratiocinatio 12. »Iterum, querendum est,« inquit, »quomodo non potest homo sine peccato esse; uoluntate, an natura. Si natura, peccatum non est: si uoluntate, perfacile potest uoluntas uoluntate mutari.« Respondemus, admonentes esse cogitandum quanta sit ista presumptio, qua dicitur non solum posse , sed etiam perfacile posse uoluntatem uoluntate mutari: cum dicat Apostolus, Caro concupiscit aduersus spiritum, et spiritus aduersus carnem: hec enim inuicem aduersantur; ut non ea que uultis faciatis . Non enim ait, Hec inuicem aduersantur, ut que potestis facere, nolitis: sed, ut non ea que uultis faciatis. Cur ergo concupiscentia carnis: que utique culpabilis atque uitiosa est, nichilque est aliud quam desiderium peccati, quod idem apostolus precipit, ne regnet in nostro mortali corpore ; ubi satis ostendit esse tamen in nostro mortali corpore, quod permittendum non sit ut regnet: cur ergo ista concupiscentia non mutata est ea uoluntate, quam uoluntatem satis euidenter expressit Apostolus dicens, ut non ea que uultis faciatis; si facile potest uoluntas uoluntate mutari? Nec sane isto modo naturam, siue anime, siue corporis, quam Deus creauit, et que tota bona est, accusamus: sed eam dicimus propria uoluntate uitiatam, sine Dei gratia non posse sanari.

Ratiocinatio 13. »Iterum,« ait, »querendum est, si non potest homo sine peccato esse, cuius culpa est; ipsiusne hominis, an cuiuslibet alterius: si ipsius hominis, quomodo culpa hominis est, si hoc non est quod esse non potest? Respondemus, ideo esse culpam hominis, quod non est sine peccato, quia sola hominis uoluntate factum est ut ad istam necessitatem ueniret,  quam sola hominis uoluntas superare non possit.

Ratiocinatio 14. »Iterum,« ait, »querendum est, si natura hominis bona est, quod nullus negare nisi Marcion aut Manicheus audebit, quomodo igitur bona est, si malo ei carere non est possibile? Omne enim peccatum malum esse quis dubitet?« Respondemus, et naturam hominis bonam esse, et eam malo carere posse. Nam ideo clamamus, Libera nos a malo : quod non perficitur, quamdiu corpus quod corrumpitur, aggrauat animam . Sed hoc agitur gratia per fidem, ut aliquando dicatur, Ubi est, mors, contentio tua? ubi est, mors, aculeus tuus? Aculeus autem mortis peccatum; uirtus uero peccati, lex . Quoniam lex prohibendo auget peccati cupiditatem, nisi diffundat Spiritus caritatem, que plena et perfecta tunc erit, cum uidebimus facie ad faciem.

Ratiocinatio 15. »Et hoc,« inquit, »dicendum est: Certe iustus est Deus; negari enim non potest. Imputat autem Deus homini omne peccatum. Et hoc quoque confitendum puto, quia neque peccatum est, quidquid non imputabitur in peccatum. Et si est aliquod peccatum quod uitari non possit, quomodo iustus Deus dicitur, si imputare cuiquam creditur, quod uitari non possit?« Respondemus, iam olim contra superbos esse clamatum, Beatus cui non imputauit [1 1Kb] Dominus peccatum . Non enim imputat his qui fideliter ei dicunt, Dimitte nobis debita nostra, sicut et nos dimittimus debitoribus nostris . Et iuste non imputat, quia iustum est quod ait, In qua mensura mensi fueritis, in eadem remetietur uobis . Peccatum est autem, cum uel non est caritas que esse debet, uel minor est quam debet, siue hoc uoluntate uitari possit, siue non possit: quia si potest, presens uoluntas hoc facit: si autem non potest, preterita uoluntas hoc fecit; et tamen uitari potest, non quando uoluntas superba laudatur, sed quando humilis adiuuatur.



CAPUT uII.

Ratiocinatio 16. Post hec ille qui ista conscripsit, introducit personam suam quasi cum altero disputantem, et facit se interrogari, et quasi ab interrogante sibi dici: Da mihi [2 1Kb] hominem sine peccato. Et respondet: Do tibi qui esse possit. Et rursus ab interrogante dicitur ei: Quis est? Et respondet: Ipse tu, Quod si dixeris, inquit, Ego esse non possum: respondendum est, Cuius culpa est? Quod si dixeris, Mea: dicendum est, Et quomodo tua est, si esse non potes [3 1Kb] ? Iterum facit se interrogari et dici sibi: Tu ipse sine peccato es, qui dicis hominem sine peccato esse posse? Et respondet: Quod non sum sine peccato, cuius culpa est? Quod si dixerit, inquit, Tua est: respondendum est, Quomodo mea, si esse non possum? Nos respondemus, nullum cum eis de his uerbis esse debere conflictum: quia non est ausus dicere hominem esse sine  peccato, uel aliquem, uel se ipsum, sed tantummodo esse posse, respondit; quod neque nos negamus. Quando autem possit, et per quem possit, hoc queritur. Si enim modo est, non omni anime fideli posite in corpore mortis huius orandum est, et dicendum, Dimitte nobis debita nostra: cum iam in sancto Baptismo uniuersa fuerint dimissa preterita. Quisquis autem membris fidelibus Christi hoc non esse orandum, persuadere conatur, nichil aliud quam se ipsum christianum non esse profitetur. Porro si per se ipsum potest homo esse sine peccato, ergo Christus gratis mortuus est . Non autem gratis Christus mortuus est: non igitur potest homo esse sine peccato, etiam si uelit, nisi adiuuetur gratia Dei per Iesum Christum Dominum nostrum. Quod ut perficiatur, et nunc in proficientibus agitur, et omni modo implebitur, contentione mortis absumpta, et caritate que credendo et sperando nutritur, uidendo et obtinendo perfecta.



CAPUT uIII.

17. Deinde instituit [1 1Kb] diuinis testimoniis agere quod intendit: quod quale sit, diligentius aduertamus. »Testimonia,« inquit,« quibus probatur preceptum esse homini ut absque peccato sit.« Ad hoc respondemus: Non utrum preceptum sit queritur, quod ualde manifestum est; sed hoc ipsum quod preceptum esse constat, utrum in corpore mortis huius possit impleri, ubi caro concupiscit aduersus spiritum, et spiritus aduersus carnem, ut non ea que uolumus faciamus. De quo corpore mortis huius, non omnis liberatur qui finit hanc uitam, sed qui in hac uita susceperit gratiam, et ne in uanum suscipiat bonis operibus egerit. Aliud est enim, exire de hoc corpore, quod omnes homines dies uite huius ultimus cogit: aliud est autem, liberari de corpore mortis huius, quod sola Dei gratia per Iesum Christum Dominum nostrum sanctis et fidelibus eius impertit  Post hanc autem uitam merces perficiens redditur, sed eis tantum a quibus in hac uita eiusdem mercedis meritum comparatur. Non enim ad saturitatem iustitie, cum hinc exierit, quisque perueniet, nisi ad eam cum hic est, esuriendo et sitiendo cucurrerit. Beati quippe qui esuriunt et sitiunt iustitiam, quoniam ipsi saturabuntur .

18. Quamdiu ergo peregrinantes a Domino per fidem ambulamus, non per speciem , unde dictum est, Iustus ex fide uiuit ; hec est nostra in ipsa peregrinatione iustitia, ut ad illam perfectionem plenitudinemque iustitie, ubi in specie decoris eius iam plena et perfecta caritas erit; nunc ipsius cursus rectitudine et perfectione tendamus, castigando corpus nostrum et seruituti subiiciendo, et eleemosynas in dandis beneficiis, et dimittendis que in nos sunt commissa peccatis, hilariter et ex corde faciendo, et orationibus indesinenter instando; et hec faciendo [2 1Kb] in doctrina sana, qua edificatur fides recta, spes firma, caritas pura.  Hec est nunc nostra iustitia, qua currimus esurientes et sitientes ad perfectionem plenitudinemque iustitie, ut ea postea saturemur. Unde Dominus in Euangelio cum dixisset, Nolite facere iustitiam uestram coram hominibus, ut uideamini ab eis ; ne istum nostrum cursum fine humane glorie metiremur, non est in expositione iustitie ipsius exsecutus, nisi tria ista, ieiunium, eleemosynas, orationes: ieiunio scilicet uniuersam corporis castigationem significans; eleemosynis, omnem beneuolentiam et beneficentiam, uel dandi, uel ignoscendi; et oratione insinuans omnes regulas sancti desiderii: ut quoniam in castigatione corporis frenatur concupiscentia, que non frenari, sed omnino esse non debet, nec erit in illa perfectione iustitie, ubi nullum erit omnino peccatum; et sepe in usu rerum etiam concessarum atque licitarum exserit immoderationem suam: in ipsa uera beneficentia qua iustus consulit proximo, quedam fiunt que obsint, cum prodesse putata sint; et aliquando per infirmitatem, uel cum minus sufficit [1 1Kb] necessitatibus aliorum, uel parum in eis proficit, quod benignitatis ac laboris impenditur, subrepit tedium, quo fuscetur hilaritas, in qua datorem diligit Deus ; subrepit autem tanto magis, quanto minus quisque, et tanto minus, quanto magis profecerit: his atque huiusmodi consideratis, merito in oratione dicimus, Dimitte nobis debita nostra, sicut et nos dimittimus debitoribus nostris. Si tamen quod dicimus, faciamus, ut uel ipsi etiam diligantur inimici: uel si quisquam adhuc in Christo paruulus hoc nondum facit; penitenti tamen quod in eum quisque peccauit, et ueniam petenti, ex intimo cordis ignoscat, si uult ut eius orationem Pater celestis exaudiat.

19. In qua oratione, si contentiosi esse nolumus, satis nobis propositum speculum est, ubi inspiciatur uita iustorum, qui ex fide uiuunt, et perfecte currunt, quamuis sine peccato non sint. Unde dicunt, Dimitte nobis; quia nondum quo curritur peruenerunt. Hinc dicit Apostolus: Non quia iam acceperim, aut iam perfectus sim: fratres, ego me non arbitror apprehendisse; unum autem, que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu. Quotquot ergo perfecti, hoc sapiamus ; id est, quotquot perfecte currimus, hoc sapiamus, quod nondum perfecti sumus, ut illic perficiamur, quod perfecte adhuc currimus: ut cum uenerit quod perfectum est, quod ex parte est destruatur; id est, non iam ex parte sit, sed ex toto; quia fidei et spei iam res ipsa, non que credatur, et speretur, sed que uideatur teneaturque succedet: caritas autem, que in his tribus maior est, non auferetur ; sed augebitur et implebitur [2 1Kb] , contemplata quo credebat, et quod sperabat indepta. In qua plenitudine  caritatis preceptum illud implebitur, Diliges Dominum Deum tuum ex toto corde tuo, et ex tota anima tua, et ex tota mente tua . Nam cum est adhuc aliquid carnalis concupiscentie, quod uel continendo frenetur, non omni modo ex tota anima diligitur Deus. Non enim caro sine anima concupiscit, quamuis caro concupiscere dicatur, quia carnaliter anima concupiscit. Tunc erit iustus sine ullo omnino peccato, quando [1 1Kb] nulla lex erit in membris eius repugnans legi mentis eius , sed prorsus toto corde, tota anima, tota mente diliget Deum, quod est primum summumque preceptum . Cur ergo non preciperetur homini ista perfectio, quamuis eam in hac uita nemo habeat? Non enim recte curritur, si quo currendum est nesciatur. Quomodo autem sciretur, si nullis preceptis ostenderetur? Sic ergo curramus, ut comprehendamus. Omnes enim qui recte currunt, comprehendent: non sicut in agone theatrico, omnes quidem currunt, sed unus accipit palmam . Curramus credendo, sperando, desiderando; curramus corpus castigando, et eleemosynas in bonis dandis malisque ignoscendis, hilariter et ex corde faciendo, et currentium uires ut adiuuentur orando; et sic audiamus precepta perfectionis, ne currere negligamus ad plenitudinem caritatis.



CAPUT IX.

20. His premissis, ea testimonia que posuit iste cui respondemus, tanquam nos ea protulerimus, diligenter audiamus. »In Deuteronomio: »Tu autem perfectus eris coram Domino Deo tuo . Item illic: Et non erit inconsummatus  in filiis Isrel. Item Saluator in Euangelio: Estote perfecti, quia Pater uester qui in celis est, perfectus est . Item Apostolus ad Corinthios secunda: De cetero, fratres, gaudete, perfecti estote . Item ad Colossenses: Corripientes omnem hominem, et docentes in omni sapientia, ut exhibeamus omnem hominem perfectum in Christo . Item ad Philippenses: Omnia facite sine murmuratione et hesitatione, ut sitis irreprehensibiles et simplices, sicut filii Dei immaculati . Item ad Ephesios: Benedictus Deus et Pater Domini nostri Iesu Christi, qui benedixit nos in omni benedictione spirituali, in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius . Item ad Colossenses: Et uos cum essetis aliquando alienati et inimici sensu in operibus malis [2 1Kb] , nunc autem reconciliati in corpore carnis eius per mortem eius, exhibete uos [3 1Kb] sanctos et immaculatos et irreprehensibiles . Item ad Ephesios: Ut exhiberet ipse sibi gloriosam Ecclesiam, non habentem maculam aut rugam, aut aliquid huiusmodi, ut sit sancta et immaculata . Item ad Corinthios  prima: Sobrii estote et iusti, et nolite peccare . Item in Epistola sancti Petri: Propter quod succincti lumbos mentis uestre, sobrii, perfecte sperate [1 1Kb] in eam que offertur uobis gratiam, quasi filii obedientie, non configurati prioribus ignorantie uestre concupiscentiis [2 1Kb] ; sed secundum eum qui uocauit uos Sanctum, et ipsi sancti in omni conuersatione sitis; quia scriptum est, Sancti eritis, quia ego sanctus sum . Unde et beatus Dauid dicit: Domine, quis habitabit in tabernaculo tuo, aut quis requiescet in monte sancto tuo? Qui ingreditur sine macula, et operatur iustitiam . Et alibi: Et ero immaculatus cum eo . Et alibi: Beati immaculati in uia, qui ambulant in lege Domini . Item apud Solomonem: Diligit Dominus sancta corda; accepti sunt autem illi omnes immaculati« . Horum testimoniorum aliqua currentes exhortantur, ut perfecte currant; aliqua ipsum finem commemorant, quo currendo pertendant. Ingredi autem sine macula non absurde etiam ille dicitur, non qui iam perfectus est, sed qui ad ipsam perfectionem irreprehensibiliter currit, carens criminibus damnabilibus, atque ipsa peccata uenialia non negligens mundare eleemosynis. Ingressum quippe, hoc est, iter nostrum quo tendimus ad perfectionem, munda mundat oratio. Munda est autem oratio ubi ueraciter dicitur, Dimitte nobis, sicut et nos dimittimus : ut dum non reprehenditur [3 1Kb] , quod non imputatur, sine reprehensione, hoc est, sine macula noster ad perfectionem cursus habeatur: in qua perfectione, cum ad eam uenerimus [4 1Kb] , iam non sit omnino quod ignoscendo mundetur.



CAPUT X.

21. Deinde iste adhibet testimonia, quibus ostendat, non esse grauia diuina precepta. Quis autem nesciat, cum preceptum sit generale caritas , non esse graue quod diligendo fit, non timendo? Laborant autem in Dei preceptis, qui ea timendo conantur implere: sed perfecta caritas foras mittit timorem , et facit precepti sarcinam [5 1Kb] , non solum non prementem onere ponderum, uerum etiam subleuantem uice pennarum. Que tamen caritas ut habeatur, etiam tanta quanta in corpore mortis huius haberi potest, parum est nostre uoluntatis arbitrium, nisi adiuuet gratia Dei per Iesum Christum Dominum nostrum . Diffunditur quippe in cordibus nostris, quod sepe dicendum est, non per nos ipsos, sed per Spiritum sanctum qui datus est nobis . Nec aliam ob causam Scriptura commemorat non  esse grauia diuina precepta, nisi ut anima que illa grauia sentit, intelligat se nondum accepisse uires, quibus talia sint precepta Domini qualia commendantur, leuia scilicet atque suauia, et oret gemitu uoluntatis, ut impetret donum facilitatis [1 1Kb] . Qui enim dicit, Fiat cor meum immaculatum; et, Itinera mea dirige secundum uerbum tuum, et ne dominetur mihi omnis iniquitas ; et, Fiat uoluntas tua, sicut in celo et in terra; et, Ne nos inferas in tentationem ; et cetera huiusmodi que commemorare longum est, hoc utique orat, ut precepta Dei faciat: que ut fierent, nec iuberetur, si nichil ibi nostra uoluntas ageret; nec oraretur, si sola sufficeret. Commendantur ergo non esse grauia, ut cui grauia sunt, intelligat nondum se accepisse donum, quo grauia non sint; nec arbitretur ea se perficere, quando ita facit, ut grauia sint. Hilarem enim datorem diligit Deus . Nec tamen, cum ea grauia sentit, desperando frangatur: sed ad querendum, petendum, pulsandumque cogatur.

22. Audiamus ergo et in his testimoniis que deinde posuit, Deum sua precepta non grauia commendantem. »Quod Dei mandata,« inquit, »non modo impossibilia non sint, uerum ne grauia quidem. In Deuteronomio: Et conuertetur Dominus Deus tuus epulari in te super bonis, sicut epulatus est super patres tuos, si audieritis uocem Domini Dei uestri, custodire et facere omnia mandata eius, et iustitias, et iudicia que scripta sunt in libro legis huius: si conuersus fueris ad Dominum Deum tuum ex toto corde tuo, et ex tota anima tua. Quia mandatum hoc, quod ego mando tibi hodie, non est graue, neque a te longe est. Non est in celo, ut dicas, Quis ascendet in celum et accipiet illud nobis, et audientes faciemus? Non est trans mare, ut dicas, Quis transfretabit mare et accipiet illud nobis, et audientes faciemus? Iuxta te est enim uerbum in ore tuo, in corde, et in manibus tuis facere illud . Item Dominus in Euangelio: uenite ad me, omnes qui laboratis et onerati estis, et ego uos requiescere faciam. Tollite iugum meum super uos, et discite a me quia mitis sum et humilis corde; et inuenietis requiem animabus uestris: iugum enim meum suaue est, et onus meum leue est . Item in Epistola sancti Ioannis: Hec est caritas Dei, ut mandata eius obseruemus, et mandata eius grauia non sunt« . His auditis legitimis et euangelicis et apostolicis testimoniis edificemur ad gratiam, quam non intelligunt, qui ignorantes Dei iustitiam et suam uolentes constituere, iustitie Dei non sunt subiecti. Si enim non intelligunt ex Deuteronomio, quemadmodum apostolus Paulus commemorauerit, ut corde credatur ad iustitiam, ore autem confessio fiat ad salutem ; quia non est opus sanis medicus, sed male habentibus : isto certe Ioannis apostoli testimonio, quod ad istam sententiam ultimum posuit, ubi ait, Hec est caritas Dei, ut mandata eius seruemus, et mandata eius grauia non sunt, debent utique commoneri,  caritati Dei non esse graue mandatum Dei; que nonnisi per Spiritum sanctum diffunditur in cordibus nostris, non per arbitrium humane uoluntatis; cui plus dando quam oportet, ignorant iustitiam Dei: que tamen caritas tunc perfecta erit, cum penalis timor omnis abscesserit.



CAPUT XI.

23. Post hec proposuit testimonia que contra eos dici solent: nec ea soluit, sed commemorando quasi contraria, questiones arctius illigauit. Ait enim: »Testimonia Scripturarum, que e diuerso ponenda sunt his qui arbitrii libertatem, uel non peccandi possibilitatem imperite existimant se Scripturarum auctoritate posse destruere. Obiicere enim solent,« inquit, »quod sanctus Iob dixerit, Quis mundus est a peccato? Nec infans, cuius est unius diei uita super terram« . Deinde quasi respondet huic testimonio aliis testimoniis, quod ipse Iob dixerit, Iustus enim uir et sine querela factus sum in derisum . Non intelligens posse dici hominem iustum, qui perfectioni iustitie plurimum accessit, ita ut ei proximus fieret: quod multos etiam in hac uita potuisse, in qua ex fide uiuitur, non negamus.

24. Hoc et illo testimonio confirmatur, quod iste consequenter adiunxit ab eodem Iob dictum: Ecce ego proximus sum iudicio meo, et scio quia iustus inueniar . Hoc enim est iudicium, de quo alibi dicitur, Et educet quasi lumen iustitiam tuam, et iudicium tuum uelut meridiem . Denique non dixit, Ibi sum; sed, proximus sum. Quod si iudicium suum illud intelligi uoluit, non quo ipse iudicabit [1 1Kb] ; sed quo in fine est iudicandus; iusti in illo iudicio inuenientur omnes qui non fallaciter dicunt, Dimitte nobis debita nostra, sicut et nos dimittimus debitoribus nostris. Per hanc enim dimissionem iusti inuenientur; eo quod ea que hic habebant peccata, eleemosynis deleuerunt [2 1Kb] . Unde Dominus dicit, Date eleemosynam, et ecce omnia munda sunt uobis . Denique hoc dicetur iustis in regnum promissum ituris, Esuriui enim, et dedistis mihi manducare : et cetera huiusmodi. Sed aliud est, esse sine peccato, quod de solo in hac uita Unigenito dictum est; aliud, esse sine querela, quod de multis iustis etiam in hac uita dici potuit: quoniam est quidam modus bone uite, de quo etiam in ista humana conuersatione, iusta querela esse non possit. Quis enim iuste queritur de homine qui nemini male uult, et quibus potest fideliter consulit, nec contra cuiusquam iniurias tenet libidinem uindicandi, ut ueraciter dicat, Sicut et nos dimittimus debitoribus nostris. Et tamen eo ipso quod uerum dicit, Dimitte, sicut et nos dimittimus; sine peccato se non esse declarat.

25. Inde est quod dicit, Nihil iniquum erat in manibus meis, sed munda oratio mea . Hinc enim erat munda oratio, quia ueniam non iniuste petebat, qui ueraciter dabat.

 26. Et quod dicit de Domino, Multas enim contritiones meas fecit sine causa : non ait, Nullas fecit cum causa; sed, multas sine causa. Non enim propter multa peccata eius facte sunt ei multe contritiones, sed propter probationem patientie. Nam propter peccata, sine quibus, ut alibi confitetur, non fuit, pauciora se pati debuisse iudicat .

37. Item quod dicit, uias enim eius custodiui, et non declinaui a mandatis eius, neque discedam : custodiuit uias Dei, qui non sic exorbitat, ut eas relinquat, sed in eis currendo proficit; etsi aliquando ut infirmus offendit aut titubat: proficit autem minuendo peccata, donec perueniat ubi sine peccato sit. Non enim aliter potest eo modo proficere, nisi custodiendo uias eius. Declinat autem a mandatis Domini atque discedit apostata; non ille qui, etiamsi habeat peccatum, confligendi tamen cum eo perseuerantiam non relinquit, donec eo perueniat ubi nulla cum morte contentio remanebit. In isto ergo conflictu induimur ea iustitia, qua hic ex fide uiuitur, et ea quodam modo loricamur. Assumimus quoque iudicium, quod etiam contra nos pro nobis facimus, quando peccata nostra accusando damnamus: unde scriptum est, Iustus ipse sui accusator est in primordio sermonis . Hinc item dicit, Iustitia uestitus eram, et circumdedi mihi iudicium sicut chlamydem . Nam et ista uestis belli magis solet esse quam pacis, ubi adhuc expugnatur concupiscentia, non ubi erit plena sine aliquo prorsus hoste iustitia, nouissima inimica morte destructa.

28. Quod autem iterum ait idem sanctus Iob, Non enim reprehendit me cor meum in omni uita mea : tunc nos in ista uita, in qua ex fide uiuimus, non reprehendit cor nostrum, si eadem fides qua [1 1Kb] corde creditur ad iustitiam, non negligit reprehendere peccatum nostrum. Unde dicit Apostolus, Non enim quod uolo facio bonum: sed quod odi malum, hoc ago . Bonum est enim non concupiscere, et hoc bonum uult iustus, qui ex fide uiuit : et tamen facit quod odit, quia concupiscit; quamuis post concupiscentias suas non eat : quod si fecerit, tunc uere ipse fecit ut cedat, ut consentiat, ut desiderio peccati obediat. Tunc eum cor eius reprehendit; quia ipsum reprehendit [2 1Kb] , non illud peccatum eius, quod habitat in membris eius. Cum uero non sinit regnare peccatum in suo mortali corpore ad obediendum desideriis eius, nec exhibet membra sua arma iniquitatis peccato ; inest quidem peccatum in membris eius, sed non regnat, quia non obeditur desideriis eius. Et ideo dum quod non uult agit, id est, non uult concupiscere et concupiscit; consentit legi, quia bona est. Hoc enim uult et ipse quod lex; quia uult ipse non concupiscere, et lex dicit, Non concupisces . In hoc quoniam uult quod et lex uult, procul dubio consentit legi: concupiscit  tamen, quia non est sine peccato; sed iam non ipse operatur illud, sed id quod in illo habitat peccatum. Ideo non eum reprehendit cor eius in omni uita eius; hoc est, in fide eius, quia iustus ex fide uiuit: et ideo fides eius est uita eius. Scit enim quia non habitat in carne eius bonum, ubi habitat peccatum: sed non ei consentiendo uiuit ex fide, qua [1 1Kb] inuocat Deum ut adiuuetur pugnans contra peccatum; quod ut omnino ibi non sit, adiacet ei uelle, sed perficere bonum non adiacet . Non facere bonum non adiacet, sed perficere. Nam in eo quod non consentit, bonum facit; et in eo quod odit concupiscentiam suam, bonum facit; et in eo quod eleemosynas facere non cessat, bonum facit; et in eo quod illi qui in eum peccat ignoscit, bonum facit; et in eo quod petit sibi dimitti debita sua, et ueraciter dicit quod dimittit etiam ipse debitoribus suis, et orat ut non inferatur in tentationem, sed liberetur a malo, bonum facit: ei tamen perficere bonum non adiacet, quod tunc erit, quando illa concupiscentia que habitat in membris eius, nulla erit. Non ergo eum reprehendit cor eius, quando reprehendit peccatum quod habitat in membris eius, et non habet quam reprehendat infidelitatem eius [2 1Kb] . Ita nec in uita sua, id est, in fide sua, a corde suo reprehenditur, et sine peccato non esse conuincitur. Quod et ipse Iob de se confitetur, ubi dicit: Nihil te latuit peccatorum meorum. Signasti iniquitates meas in sacculo, et annotasti si quid inuitus transgressus sum . Testimonia ergo que posuit de uerbis sancti Iob, nos sicut potuimus, quemadmodum sint accipienda monstrauimus: nec tamen ille soluit, quod eumdem Iob dixisse proposuit, Quis enim mundus est a peccato? Nec infans cuius est diei unius uita super terram.



CAPUT XII.

29. »Iterum proponere solent,« inquit, »Omnis homo mendax .« Neque hoc contra se ipsum [3 1Kb] a se ipso propositum soluit: sed commemorando alia uelut contraria testimonia, apud eos qui non intelligunt sanctam Scripturam, diuina eloquia in lite dimisit. Ait enim: Quibus respondendum est, quod in Numerorum libro scriptum est: »Homo uerax« . Et de sancto Iob legitur ita: »Erat uir habitans in regione Ausitide, nomine Iob, uerax, sine crimine, iustus, Dei cultor, abstinens se ab omni re mala« . Miror quod ausus est ponere hoc testimonium, ubi dictum est, Abstinens se ab omni re mala, cum hoc ab omni peccato uellet intelligi; cum superius dixerit, peccatum actum esse [4 1Kb] , non rem . Reminiscatur ergo quia etiam si actus sit, res potest dici. Abstinet se autem ab omni re mala, qui peccato, sine quo non est, uel nunquam omnino consentit, uel si aliquando premitur, non opprimitur; sicut luctator fortior, et si aliquando tenetur, non ideo perdit quo superior inuenitur. Legitur sane homo sine crimine, legitur sine querela:  at non legitur sine peccato, nisi Filius hominis, unus idemque Dei Filius unicus.

30. »Item,« inquit, »apud ipsum Iob: Et miraculum tenuit ueracis hominis. Item apud Salomonem de Sapientia: uiri mendaces non erunt illius memores; uiri autem ueraces inuenientur in illa . Item in Apocalypsi: Et in ore ipsorum non est inuentum mendacium; sine macula sunt« . Ad hec et nos respondemus, admonentes quomodo dicendus sit homo uerax per Dei gratiam atque ueritatem, qui per se ipsum sine dubio mendax est. Unde dictum est, Omnis homo mendax. Hoc et testimonium [1 1Kb] sonat de Sapientia, quod ipse posuit: uiri autem ueraces inuenientur in illa: qui procul dubio non in illa, sed in se ipsis inuenientur esse mendaces. Sicuti est, Fuistis aliquando tenebre, nunc autem lux in Domino . Cum diceret, tenebre, non addidit in Domino: cum autem dixit, lux, addidit utique, in Domino: quia in se ipsis lux esse non possent; ut qui gloriatur, in Domino glorietur . Illi uero in Apocalypsi propterea tales dicti sunt, quod non sit inuentum in ore eorum mendacium: quia non dixerunt se non habere peccatum; quod si dicerent, se ipsos deciperent, et ueritas in eis non esset : porro si ueritas in eis non esset, inueniretur in ore eorum mendacium. Quod si propter inuidiam, cum essent sine peccato, dicerent se non esse sine peccato; hoc ipsum esset mendacium, falsumque esset quod dictum est, Non est inuentum in ore ipsorum mendacium. Ideo ergo sine macula sunt, quia sicut ipsi dimiserunt debitoribus suis, sic illis Deo dimittente mundati sunt. Ecce nos, ut ualuimus, exposuimus quomodo accipienda essent testimonia, que pro sua causa commemorauit. Ipse autem quomodo sit accipiendum quod scriptum est, Omnis homo mendax, omnino non soluit; nec soluere poterit, nisi correcto errore, quo credit hominem sine adiutorio gratie Dei, per solam propriam uoluntatem posse esse ueracem.



CAPUT XIII.

31. Sic aliam que sequitur questionem proposuit, nec soluit: imo uero auxit, et difficiliorem reddidit, proponendo aduersum se prolatum [2 1Kb] testimonium, Non est qui faciat bonum, non est usque ad unum ; et quasi contraria testimonia referendo, quibus ostenderet esse homines qui faciunt bonum. Quod quidem ostendit: sed aliud est, non facere bonum; aliud, non esse sine peccato, etiamsi homo faciat multa bona. Quapropter ea testimonia que posuit, non sunt contra illud quod dicitur, non esse in hac uita hominem sine peccato. Ipse autem non ostendit quemadmodum dictum sit, Non est qui faciat bonum, non est usque ad unum. Ait enim, inquit, sanctus Dauid, Spera in Domino, et fac bonitatem . Hoc preceptum est, non factum: quod preceptum non utique faciebant de quibus dictum est, Non est qui faciat bonum, non est usque ad  unum. Ait etiam dixisse sanctum Tobiam, Noli timere, fili; pauperem uitam gerimus, sed multa bona habebimus, si timuerimus Deum, et recesserimus ab omni peccato, et fecerimus bona . uerissime tunc erunt homini multa bona, cum recesserit ab omni peccato. Tunc enim ei nulla erunt mala, ut non opus habeat dicere, Libera nos a malo . Quamuis et nunc omnis qui proficit, recta intentione proficiens, recedit ab omni peccato, et tanto inde fit longinquior, quanto plenitudini iustitie perfectionique propinquior: quia et ipsa concupiscentia, quod est peccatum habitans in carne nostra, etsi manet adhuc in membris mortalibus, minui tamen non desinit in proficientibus. Aliud est ergo, recedere ab omni peccato, quod nunc in opere est; aliud, recessisse ab omni peccato, quod in illa perfectione tunc erit. Sed tamen et qui iam recessit, et qui adhuc recedit, non est negandus facere bonum. Quomodo ergo dictum est, Non est qui faciat bonum, non est usque ad unum; quod ille proposuit, et non solutum reliquit: nisi quia populum quemdam psalmus ille culpat, in quo nec unus erat qui faceret bonum, dum uolunt remanere filii hominum, et non esse filii Dei, cuius gratia homo fit bonus, ut faciat bonum? De illo enim bono dictum hic debemus accipere, quod ibi ait, Deus de celo respexit super filios hominum, ut uideat si est intelligens aut requirens Deum . Hoc ergo bonum, quod est requirere Deum, non erat qui faceret, non erat usque ad unum, sed in eo genere hominum, quod predestinatum est ad interitum  . Super hos enim respexit Dei prescientia, protulitque sententiam.



CAPUT XIu.

32. »Item dicunt,« inquit, »illud quod Saluator ait, Quid me dicis bonum? Nemo bonus, nisi solus Deus« . Hanc item propositionem omnino non soluit: sed opposuit uelut ex aduerso alia testimonia, quibus probaret esse et hominem bonum. Dixit enim esse respondendum quod idem Dominus alibi ait, »Bonus homo de bono thesauro cordis sui profert bona« : et iterum, »Qui solem suum oriri facit super bonos et malos« . Et alibi scriptum est, inquit, »Bona bonis creata sunt ab initio« : et iterum, »Qui sunt boni, erunt habitatores terre« . Cui sic respondendum est, ut et illud intelligatur quomodo dictum sit, Nemo bonus, nisi unus Deus. Siue quia omnia que creata sunt, quamuis ea Deus fecerit bona ualde, Creatori tamen comparata, nec bona sunt, cui comparata nec sunt: altissime [1 1Kb] quippe et proprio modo quodam de se ipso dixit, Ego sum qui sum . Sic [2 1Kb] dictum est, Nemo bonus, nisi unus Deus;  quemadmodum de Ioanne dictum est, Non erat ille lumen ; cum Dominus eum esse dicat lucernam , sicut discipulos, quibus dixit, uos estis lumen mundi; nemo accendit lucernam et ponit eam sub modio : sed in comparatione luminis illius, quod est uerum lumen, illuminans omnem hominem uenientem in hunc mundum , non erat ille lumen. Siue quia ipsi etiam filii Dei comparati sibi ipsis quales in illa perfectione eterna futuri sunt, ita boni sunt, ut adhuc et mali sint. Quod de illis dicere non auderem , nisi ipse Dominus diceret, Si ergo uos cum sitis mali, nostis bona data dare filiis uestris; quanto magis Pater uester, qui in celis est, dabit bona petentibus se ? Cum ait utique, Pater uester; filios Dei iam esse monstrauit, quos tamen adhuc malos esse non tacuit. Ille tamen non soluit, quomodo et isti boni sint, et nemo sit bonus, nisi unus Deus: unde est ille admonitus, qui interrogauerat quid boni faceret, ut illum quereret cuius gratia bonus esset, cui bonum esse, hoc est ipsum esse; quia incommutabiliter bonus, et non potest omnino malus esse [1 1Kb] .



CAPUT Xu.

33. »Item dicunt,« inquit, »Quis gloriabitur castum se habere cor?« Et ad hoc respondit multis testimoniis, uolens ostendere posse esse in homine castum cor: nec tamen dicit quomodo accipiendum sit, quod proposuit contra se dici, Quis gloriabitur castum se habere cor, ne Scriptura diuina in hoc testimonio, et in his per que respondit, sibi ipsa aduersaria uideatur. Nos autem huic respondentes dicimus, ideo secutum esse, Quis gloriabitur castum se habere cor? quoniam precessit, Cum rex iustus sederit in throno. Quantalibet enim iustitia sit preditus homo, cogitare debet, ne aliquid in illo, quod ipse non uidet, inueniatur esse culpandum, cum rex iustus sederit in throno, cuius cognitionem fugere delicta non possunt, nec illa de quibus dictum est, Delicta quis intelligit ? Cum ergo rex iustus sederit in throno, quis gloriabitur castum se habere cor? aut quis gloriabitur mundum se esse a peccato ? Nisi forte isti, qui uolunt in sua iustitia, non in ipsius iudicis misericordia gloriari.

34. Tamen etiam illa uera sunt, que respondendo subiecit, quod »Saluator ait in Euangelio, Beati mundicordes, quoniam ipsi Deum uidebunt . Et quod Dauid dicit: Quis ascendet in montem Domini? aut quis stabit in loco sancto eius? Innocens manibus et mundo corde . Et alibi: Benefac, Domine, bonis et rectis corde . Item apud Salomonem: Bona est substantia, cui non est peccatum in conscientia . Item illic: Auerte te a delicto, et dirige manus, et ab omni delicto munda cor tuum . Item in Epistola Ioannis: Si cor nostrum non reprehendat, fiduciam habemus ad Deum, et quecumque  petierimus, accipiemus ab eo« . Hoc enim agitur uoluntate, credendo, sperando, diligendo, corpus castigando, eleemosynas faciendo, iniurias ignoscendo, instanter orando, et proficiendi uires precando, ueraciterque dicendo, Dimitte nobis, sicut et nos dimittimus; et, Ne inferas nos in tentationem, sed libera nos a malo . Hoc prorsus agitur, ut cor mundetur, et peccatum omne tollatur; et quod rex iustus [1 1Kb] , cum in throno sederit, occultum inuenerit minusque mundatum, eius misericordia remittatur; ut Deo uidendo totum sanum mundumque reddatur. Iudicium enim sine misericordia, sed illi qui non fecit misericordiam. Superexaltat autem misericordia iudicio . Quod si non esset, que spes esset? Quandoquidem cum rex iustus sederit in throno, quis gloriabitur castum se habere cor? aut quis gloriabitur mundum se esse a peccato? Tunc ergo per eius misericordiam iusti plene perfecteque mundati, fulgebunt in regno Patris sui sicut sol .

35. Tunc plene atque perfecte [2 1Kb] erit Ecclesia non habens maculam aut rugam aut aliquid huiusmodi, quia tunc etiam erit uere gloriosa. Cum enim non tantum ait, ut exhiberet sibi Ecclesiam non habentem maculam aut rugam, sed addidit, gloriosam ; satis significauit, quando erit sine macula et ruga aut aliquo huiusmodi [3 1Kb] : tunc utique, quando gloriosa. Non enim modo in tantis malis, in tantis scandalis, in tanta permixtione hominum pessimorum, in tantis opprobriis impiorum dicendum est eam esse gloriosam, quia reges ei seruiunt, ubi est periculosior maiorque tentatio: sed tunc potius gloriosa erit, quando fiet quod idem ait apostolus, Cum Christus apparuerit uita uestra, tunc et uos apparebitis cum ipso in gloria . Cum enim Dominus ipse secundum formam serui, per quam se mediator coniunxit Ecclesie, non fuerit glorificatus nisi resurrectionis gloria ; quomodo dicenda est ante resurrectionem suam Ecclesia eius esse gloriosa? Mundat ergo eam nunc lauacro aque in uerbo , abluens peccata preterita, et pellens ab ea dominationem malorum Angelorum: deinde perficiens eius sanitates, facit eam occurrere in illam gloriosam, sine macula et ruga. Quos enim predestinauit, illos et uocauit; et quos uocauit, ipsos et iustificauit; quos autem iustificauit, illos et glorificauit . In hoc mysterio dictum arbitror, Ecce eiicio demonia, et sanitates perficio hodie et cras, et tertia die consummor , id est, perficior. Dixit enim hoc ex persona corporis sui, quod est Ecclesia: dies ponens [4 1Kb] pro distinctis ordinatisque temporibus, quod et in sua resurrectione significauit in triduo.

 36. Puto autem interesse inter rectum corde, et mundum corde. Nam et rectus corde in ea que ante sunt extenditur, ea que retro sunt obliuiscens, ut recto cursu, id est recta fide atque intentione perueniat, ubi habitet mundus corde . Sicut illa singula reddenda sunt singulis, ubi dictum est, Quis ascendet in montem Domini? aut qui stabit in loco sancto eius? Innocens manibus et mundus corde. Innocens manibus ascendet, et mundus corde stabit: illud in opere est, illud in fine [1 1Kb] . Et illic magis intelligendum quod dictum est, Bona est substantia, cui non est peccatum in conscientia. Tunc enim erit uere bona substantia, id est, uere diuitie, cum transierit tota paupertas, id est, cum consumpta [2 1Kb] fuerit omnis infirmitas. Nunc uero auertat se homo a delicto, cum proficiendo inde discedit, et renouatur [3 1Kb] de die in diem; et dirigat manus in opera [4 1Kb] misericordie, et ab omni delicto mundet cor suum; misereatur, ut quod restat [5 1Kb] , per ueniam dimittatur. Hoc enim salubriter et sine uana inanique iactantia bene intelligitur, in eo quod dixit sanctus Ioannes, Si cor nostrum nos non reprehendat, fiduciam habemus ad Deum, et quecumque petierimus, accipiemus ab eo. Hoc enim uidetur isto loco admonuisse, ne cor nostrum nos in ipsa oratione et petitione reprehendat: hoc est, ne forte cum ceperimus dicere, Dimitte nobis, sicut et nos dimittimus; compungamur non facere quod dicimus, aut etiam non audeamus dicere quod non facimus, et fiduciam petendi amittamus.



CAPUT XuI.

37. Item sibi opposuit testimonium Scripturarum, quod eis dici solet, Quia non est homo iustus in terra qui faciat bonum, et non peccet . Et quasi respondit aliis testimoniis, quia »Dominus de sancto Iob ait: Numquid considerasti seruum meum Iob? Non enim est ei similis quisquam in terris, homo sine querela, uerus Dei cultor, abstinens se ab omni malo« . Unde iam superius disseruimus. Nec tamen ipse ostendit nobis quomodo et Iob, si hec uerba ita intelligenda sunt, sine ullo peccato fuerit in terra, et uerum sit quod scriptum esse dixit, Non est homo iustus in terra qui faciat bonum, et non peccet.



CAPUT XuII.

38. »Item dicunt,« inquit, »Quia non iustificabitur in conspectu tuo omnis uiuens« . Et huic testimonio quasi respondit ad nichil aliud, nisi ut Scripture sancte inter se ligitare uideantur: quarum concordiam nos debemus ostendere. Ait enim: »Quibus respondendum est, quod de sancto Zacaria et Elisabeth euangelista testatur, dicens: Erant autem Zacarias et Elisabeth uxor eius iusti ambo in conspectu Domini, et incedentes in omnibus mandatis et iustificationibus Domini sine querela« . Qui iusti ambo utique legerant  inter ipsa mandata, quemadmodum sua peccata mundarent. Nam Zacarias, quod de omni sacerdote ex hominibus accepto in Epistola ad Hebreos dicitur, etiam pro suis peccatis utique hostias offerebat . Quomodo autem intelligendum sit quod dicitur, sine querela, iam supra satis, quantum opinor, ostendimus . »Et beatus,« inquit, »Apostolus ait, Ut simus sancti et immaculati in conspectu eius« . Hoc agitur, ut hoc simus; si immaculati intelligendi sunt, qui omnino sine peccato. sunt. Si autem immaculati sunt, qui sunt sine crimine; etiam in hac uita fuisse atque esse negare non possumus: quia non ideo sine ullo peccato est aliquis, quoniam non habet maculam criminis. Unde et Apostolus cum ministros eligeret ordinandos, non ait, Si quis sine peccato; quod inuenire [1 1Kb] non posset: sed ait, Si quis sine crimine ; quod utique posset. Nec tamen iste ostendit, quemadmodum secundum suam causam debeamus accipere quod scriptum est: Quoniam non iustificabitur in conspectu tuo omnis uiuens. Aperta quippe sententia est de superiore uersu illustrius declarata, Non intres, inquit, in iudicium cum seruo tuo, quoniam non iustificabitur in conspectu tuo omnis uiuens. Iudicium timet, quia misericordiam desiderat, que superexaltat iudicio. Hoc est enim, Ne intres in iudicium cum seruo tuo, noli me iudicare secundum te, qui es sine peccato: quia non iustificabitur in conspectu tuo omnis uiuens; quod de hac uita dictum sine difficili questione intelligitur; et quod ait, non iustificabitur, ad illam perfectionem iustitie retulit, que in hac uita non est.



CAPUT XuIII.

39. »Item dicunt,« inquit, »Si dixerimus quia peccatum non habemus, ipsi nos seducimus, et ueritas in nobis non est« . Et huic euidentissimo testimonio quasi contrariis testimoniis respondere conatus est, quod »idem sanctus Ioannes in eadem Epistola dicat, Hoc autem dico, fratres, ut non peccetis. Omnis qui natus est ex Deo, peccatum non facit, quia semen ipsius in eo manet, et non potest peccare . Item illic: Qui natus est ex Deo, non peccat, quia generatio Dei conseruat eum, et malignus non tangit eum . Item illic,« inquit, »ubi de Saluatore ait: Quoniam ille apparuit, ut peccata tolleret. Omnis qui in eo manet, non peccat. Omnis qui peccat, non uidit eum, nec cognouit eum. Item illic. Charissimi, nunc filii Dei sumus, et nondum apparuit quid erimus. Scimus quoniam cum apparuerit, similes ei erimus, quoniam uidebimus eum sicuti est: et omnis qui habet spem hanc in eum, sanctificat se, sicut et ipse sanctus est .« Et tamen cum hec omnia testimonia uera sint, uerum est et illud quod proposuit, et non soluit, Quod si dixerimus quia peccatum non habemus, nos ipsos seducimus, et ueritas in nobis non est. Ac per hoc, secundum id quod ex Deo nati sumus, in eo qui apparuit ut peccata tolleret, id est, in Christo manemus, et non peccamus; hoc est autem, quod homo [2 1Kb] interior renouatur de die in diem  : secundum autem quod de homine illo nati sumus, per quem peccatum intrauit in mundum, et per peccatum mors, et ita in omnes homines pertransiit , sine peccato non sumus; quia sine illius infirmitate nondum sumus, donec illa renouatione, que fit de die in diem, quoniam secundum ipsam ex Deo nati sumus, infirmitas tota sanetur, in qua ex primo homine nati sumus, et in qua sine peccato non sumus: cuius reliquiis in homine interiore manentibus, quamuis de die in diem minuantur in proficientibus, si dixerimus quia peccatum non habemus, nos ipsos seducimus, et ueritas in nobis non est. Quomodo enim uerum est, Omnis qui peccat, non uidit eum, nec cognouit eum: cum secundum uisionem et cognitionem que erit in specie, nemo eum in hac uita uideat atque cognoscat; secundum autem uisionem atque cognitionem que est in fide, multi sint qui peccent, certe ipsi apostate, qui tamen in eum aliquando crediderunt, ut de nullo eorum dici possit, secundum uisionem et cognitionem que adhuc in fide est, non uidit eum, neque cognouit eum? Sed intelligendum arbitror, quia renouatio perficienda uidet et cognoscit: infirmitas uero absumenda non uidet, nec cognoscit eum; in cuius quantiscumque reliquiis interius constitutis, si dixerimus quia peccatum non habemus, nos ipsos seducimus, et ueritas in nobis non est. Cum ergo per gratiam renouationis filii Dei simus, tamen propter reliquias infirmitatis nondum apparuit quid erimus: scimus quoniam cum apparuerit, similes ei erimus, quoniam uidebimus eum sicuti est. Tunc peccatum nullum erit, quia infirmitas nec interior nec exterior ulla remanebit. Et omnis qui habet hanc spem in eum, sanctificat se, sicut et ipse sanctus est. Sanctificat se, non per se ipsum, sed credendo in illum et inuocando illum qui sanctificat sanctos suos: cuius sanctificationis perfectio, que nunc proficit et crescit de die in diem, omnes infirmitatis reliquias ablatura est.



CAPUT XIX.

40. »Item dicunt,« inquit, »Non uolentis neque currentis, sed miserentis est Dei« . Quibus »respondendum esse« dicit, »quod idem apostolus alibi de quodam ait: Quod uult faciat . Item,« inquit, »ad Philemonem de Onesimo: Quem ego uolueram apud me detinere, ut pro te mihi ministraret; sed sine consilio tuo nichil uolui facere, ut non quasi ex necessitate bonum tuum esset, sed uoluntarium . Item in Deuteronomio: uitam et mortem dedit ante faciem tuam, bonum et malum; elige uitam, ut uiuas . Item apud Salomonem: Deus ab initio constituit hominem, et reliquit eum in manu consilii sui: adiecit ei mandata et precepta; si uoles precepta, seruabunt te, et in posterum fidem placitam facere. Apposuit tibi aquam et ignem, ad quod uis porrige manum tuam. Ante hominem bonum et malum, uita et mors, paupertas et honestas a Domino Deo sunt . Item apud Isaiam: Et si uolueritis et audieritis me, que bona sunt terre manducabitis; si autem nolueritis  nec obaudieritis me, gladius uos comedet. Os enim Domini locutum est hec« . Hic uero, quantumlibet isti se obtegant, aperiuntur. Declarant enim se contra Dei gratiam uel misericordiam disputare, quam uolumus impetrare cum dicimus, Fiat uoluntas tua sicut in celo et in terra; uel, Ne nos inferas in tentationem, sed libera nos a malo . Utquid enim ista orando tanto gemitu petimus, si uolentis hominis et currentis, non miserentis est Dei? Non quia hoc sine uoluntate nostra agitur, sed quia uoluntas non implet quod agit, nisi diuinitus adiuuetur. Hec est fidei sanitas, que nos facit querere ut inueniamus, petere ut accipiamus, pulsare ut aperiatur nobis . Contra istam qui disputat, contra se ipsum claudit ostium misericordie Dei. Nolo plura dicere de re tanta, quia melius eam committo fidelium gemitibus, quam sermonibus meis.

41. uidete tamen, obsecro, quale sit, ideo uolenti et currenti misericordiam Dei non esse necessariam, que illum etiam preuenit, ut curreret, quia de quodam ait Apostolus, Quod uult faciat: ibi, ut arbitror, ubi sequitur et dicit, Non peccat, si nubat. Quasi pro magno habendum sit, uelle nubere, ubi de adiutorio diuine misericordie operosius disputatur. Aut uero etiam ibi prodest aliquid uelle, nisi Deus prouidentia, qua gubernat omnia, marem feminamque coniungat. Aut quoniam ad Philemonem scripsit Apostolus, Ut non quasi ex necessitate bonum eius esset, sed uoluntarium: quasi aliter sit uoluntarium bonum, nisi cum Deus operatur in nobis et uelle et operari, pro bona uoluntate . Aut quia in Deuteronomio scriptum est, uitam et mortem dedit ante faciem hominis, bonum et malum; et admonuit ut eligeret uitam: quasi et ipsa admonitio non de misericordia ueniat; uel aliquid prodesset eligere uitam, nisi Deus eligendi caritatem inspiraret, et electam habere prestaret: de quo dictum est, Quoniam ira in indignatione eius, et uita in uoluntate eius . Aut quia dictum est, Si uoles precepta, seruabunt te: quasi non debeat Deo agere gratias, quia precepta uoluit, qui desertus omni lumine ueritatis hec uelle non posset. Positis ante hominem igne et aqua, quo uult quidem porrigit manum, sed altior [1 1Kb] est qui uocat altius quam omnis humana cogitatio: quandoquidem initium corrigendi cor fides est, sicut scriptum est, uenies, et pertransies ab initio fidei ; et quisque ita eligit bonum, sicut unicuique Deus partitus est mensuram fidei ; et, Nemo potest ad me uenire, ait Princeps fidei, nisi Pater qui misit me, traxerit eum. Quod de fide dictum esse qua in eum creditur, satis euidenter postea explanat, ubi dicit: uerba que ego locutus sum uobis, spiritus et uita sunt; sed quidam sunt ex uobis qui non credunt. Sciebat enim ab initio iehsu, qui essent credentes, et quis eum traditurus esset; et dicebat, Propterea dixi uobis, quia  nemo potest ad me uenire, nisi fuerit ei datum a Patre meo .

42. Magnum autem aliquid pro sua causa se inuenisse arbitratus est apud Isaiam prophetam, quia Deus dixit, Si uolueritis et audieritis me, que bona sunt terre manducabitis; si autem nolueritis et non audieritis me, gladius uos comedet. Os enim Domini locutum est hec. Quasi non lex tota huiusmodi conditionibus plena sit: aut ob aliud superbis precepta ista data sint, nisi quia lex preuaricationis gratia posita est, donec ueniret semen cui promissum est . Unde subintrauit ut abundaret delictum; et ubi abundauit delictum; superabundauit gratia : id est, ut acciperet homo precepta, superbe de suis uiribus fidens, in quibus deficiens et factus etiam preuaricator, liberatorem saluatoremque requireret; atque ita eum timor legis humilem factum, tanquam pedagogus ad fidem gratiamque perduceret. Ita multiplicatis infirmitatibus postea accelerauerunt , quibus sanandis opportune Christus aduenit. In cuius gratiam etiam iusti antiqui crediderunt, eadem ipsa gratia eius adiuti, ut gaudentes eum prenoscerent, et quidam etiam prenuntiarent esse uenturum: uel in illo populo Isrel, sicut Moyses, et iehsu Naue, et Samuel, et Dauid, et ceteri tales; uel extra ipsum populum, sicut Iob; uel ante ipsum populum, sicut Abraham, sicut Ne, et quicumque alii sunt, quos uel commemorat uel tacet Scriptura diuina. Unus enim Deus, et unus mediator Dei et hominum, homo Christus iehsu , sine cuius gratia nemo a condemnatione liberatur, siue quam traxit ex illo in quo omnes peccauerunt, siue quam postea suis iniquitatibus addidit.



CAPUT XX.

43. Quale est autem, quod iste posuit in extremo: »Si quis dixerit, Potest fieri ut homo uel uerbo non peccet? respondendum est,« inquit, »Si uult Deus, potest: uult enim Deus, ergo potest.« Item ait: »Si quis dixerit, Fieri potest ut homo non in cogitatione delinquat? respondendum est, Si uult Deus, potest: uult enim Deus, ergo potest.« uidete quemadmodum noluerit dicere, Si Deus adiuuet, potest; cui dicitur, Adiutor meus esto, ne derelinquas me : non utique ad corporalia bona capessenda et mala cauenda, sed ad gerendam perficiendamque iustitiam; propter quod dicimus, Ne nos in feras in tentationem, sed libera nos a malo . Nec adiuuatur, nisi qui et ipse aliquid agit: adiuuatur autem, si inuocat, si credit, si secundum propositum uocatus est: quoniam quos ante presciuit, et predestinauit conformes imaginis Filii sui, ut sit ipse primogenitus in multis fratribus: quos autem predestinauit, illos et uocauit; quos autem uocauit, illos et iustificauit; quos autem iustificauit, illos et glorificauit . Currimus ergo, cum proficimus, dum sanitas nostra in proficientibus currit : ut ex omni parte perfecti sine ulla simus omnino infirmitate peccati; quod non solum uult Deus, uerum etiam ut impleatur facit atque adiuuat.  Et hoc nobiscum agit gratia Dei per Iesum Christum Dominum nostrum, non solum preceptis, sacramentis, exemplis; sed etiam Spiritu sancto, per quem latenter diffunditur caritas in cordibus nostris , que [1 1Kb] interpellat gemitibus inenarrabilibus , donec in nobis perficiatur sanitas, et Deus sicuti est, uidendus [2 1Kb] eterna ueritate monstretur.



CAPUT XXI.

44. Quisquis ergo fuisse uel esse in hac uita aliquem hominem, uel aliquos homines putat, excepto uno Mediatore Dei et hominum, quibus necessaria non fuerit remissio peccatorum, contrarius est diuine Scripture, ubi Apostolus ait: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt . Et necesse est ut impia contentione asserat, esse posse homines, qui sine mediatore Christo liberante atque saluante sint liberi saluique a peccato; cum ille dixerit, Non est opus sanis medicus, sed male habentibus. Non ueni uocare iustos, sed peccatores . Quisquis autem dicit, post acceptam remissionem peccatorum ita quemquam hominem iuste uixisse in hac carne, uel uiuere, ut nullum habeat omnino peccatum, contradicit apostolo Ioanni qui ait: Si dixerimus quia peccatum non habemus, nos ipsos seducimus, et ueritas in nobis non est . Non enim ait, habuimus; sed, habemus. Quod si quisquam asserit de illo peccato esse dictum, quod habitat in carne mortali nostra secundum uitium quod peccantis primi hominis uoluntate contractum est, cuius peccati desideriis ne obediamus Paulus Apostolus precipit ; non autem peccare, qui eidem peccato, quamuis in carne habitanti, ad nullum opus malum omnino consensit, uel facti, uel dicti, uel cogitati, quamuis ipsa concupiscentia moueatur, que alio modo peccati nomen accepit, quod ei consentire peccare sit, nobisque moueatur inuitis: subtiliter quidem ista discernit, sed uideat quid agatur de dominica oratione, ubi dicimus: Dimitte nobis debita nostra: quod, nisi fallor, non opus esset dicere, si nunquam, uel in lapsu lingue, uel in oblectanda cogitatione, eiusdem peccati desideriis aliquantulum consentiremus; sed tantummodo dicendum esset, Ne nos inferas in tentationem, sed libera nos a malo . Nec Iacobus apostolus diceret, In multis offendimus omnes . Non enim offendit, nisi cui mala concupiscentia contra iustitie rationem appetendo seu uitando, faciendum uel dicendum uel cogitandum aliquid, quod non debuit, siue fallens, siue preualens persuadet. Postremo, si excepto illo Capite nostro, sui corporis saluatore, asseruntur uel fuisse, uel esse in hac uita aliqui homines iusti sine aliquo peccato, siue nunquam consentiendo desideriis eius, siue quia pro nullo peccato habendum est, quod tantum est, ut hoc pietati [3 1Kb] non imputet Deus  (quamuis aliter sit beatus sine peccato, aliter autem beatus cui non imputat Dominus peccatum , non nimis existimo reluctandum. Scio enim quibusdam esse uisum, quorum de hac re sententiam non audeo reprehendere, quanquam nec defendere ualeam [1 1Kb] . Sed plane quisquis negat, nos orare debere,  ne intremus in tentationem ; ab auribus omnium remouendum, et ore omnium anathemandum esse non dubito.



[DE GESTIS PELAGII.]





ADMONITIO IN LIBRUM DE GESTIS PELAGII.

Anno Christi 415 Pelagius apud Palestinam heresis postulatus, in iudicium semel atque iterum adducitur. In primo quidem iudicio, quod Ioannes Ierosolymorum episcopus in presbyterorum conuentu die circiter trigesima iulii habuit, nulla gesta confecta esse scribit Augustinus in subsequente libro, nn. 39, 55. Tempus huius conuentus ac diem licuit ab Orosio Hispano presbytero discere, qui conuentui eidem interfuit, et ex eius actis nonnulla memoratu digna litteris consignauit in Apologia sua  : ubi multis ex utraque parte actitatis tandem Ioannem episcopum nouissimam sententiam protulisse dicit, ut ad beatum Innocentium papam Romanum fratres et epistole mitterentur, uniuersis quod ille decerneret secuturis.

Alterum postea iudicium cum gestorum conscriptione habitum fuit apud Diospolim, Palestine urbem, ab episcopis quatuordecim. Singulos episcopos suis ipsorum nominibus laudat Augustinus in libro primo contra Iulianum, nn. 19, 32, hoc ordine: Eulogium, Ioannem, Ammonianum, Porphyrium, Eutonium, Porphyrium alium, Fidum, Zoninum, Zobennum, Nymphidium, Chromatium, Iouinum, Eleutherium, et Clematium. Porro quin Eulogius ipse Cesareensis episcopus ac prouincie Palestine primas fuerit, ambigit nemo: quippe cum aliis tredecim episcopis, ipsimet etiam Ioanni Ierosolymitano, constanter ab Augustino preponatur.

Synodum Natali Dominico imminente celebratam intelligimus ex Luciani epistola de Reuelatione corporis Stephani martyris  . Nam ubi narrauit tres uisiones anno 415 sibi diuinitus ostensas, primam die tertia decembris, secundam die decima, tertiam die decima septima, tumque se Ioanni apud Ierosolymam rem nuntiasse, sibi uero ab Ioanne iussum ut sepulcrum effossa terra quereret: testatur deinde se reperto sepulcro mox ad Ioannem rursum adiisse, cum esset, ait, in Lidda, que est Diospolis, synodum agens. Hoc nimirum in diem circiter uigesimam primam decembris incidit: siquidem pergit Lucianus, Ioannem assumptis secum aliis duobus episcopis, Eutonio Sebastensi, et Eleutherio Ierichontino, uenisse, atque iis presentibus Martyris reliquias die uigesima sexta eiusdem mensis translatas fuisse.

Pelagii causam in synodo defendisse Annianus quidam diaconus Celedensis putatur, eruditis nonnullis de hoc diacono, quam de Pelagio, facilius interpretantibus Hieronymum Alypio et Augustino, epistola inter Augustinianas 202, n. 2, scribentem: Quidquid enim in illa miserabili synodo Diospolitana dixisse se denegat, in hoc opere profitetur. Ubi Diospolitanam synodum Hieronymus miserabilem dixit, non ob aliud, opinamur, nisi quod a Pelagio delusam ex actis cognosceret. Innocentius papa uisis iisdem actis professus est, se non posse, episcoporum illorum nec culpare, nec approbare iudicium . Ceterum Augustinus illos in subsequente libro, n. 4, pios iudices, et libro primo contra Iulianum, n. 19, catholicos iudices uocat, qui Pelagium obiectos sibi errores eiurantem, arbitrati catholicum, absoluerunt: sepe uero eosdem quatuordecim antistites contra Iulianum ueritatis catholice testes citat.

De Synodi gestis, preter auditum, nichil habere se significabat in epistolis 175, n. 4, et 177, n. 2, ad Innocentium datis anno 416. Et Ioannem Ierosolymitanum ut illa sibi transmitteret, enixe petebat, epistola 179, n. 4. Sed ea penes ipsum erant, cum epistolam 186 ad Paulinum circa medium annum 417 scripsit. Hic itaque liber, post accepta gesta continuo editus, ad initium eiusdem anni 417 reuocatur.

Etsi autem hoc opus in libro de Peccato originali, n. 15, uocetur, De Gestis Palestinis; quo id ipsum titule designat Prosper in libro contra Collatorem, cap. 43; tamen retinenda inscriptio, De Gestis Pelagii, que et antiquis exemplaribus, et ipsi Retractationi operis , ab Augustino recognita, prefigitur. Sic uidelicet opus inscripsit, siue qnod iam uulgo receptum esset, ut gesta Pelagii purgationisque ipsius dicerentur  , quibus se illum purgatum iactabat; siue quod hic agendum esset de ipsis gestis que idem ille prius emiserat breuiata et corrupta. Hinc Possidius in Indiculo, cap. 4, Contra Gesta Pelagii librum nuncupauit.

Ex eo libro Photius Diospolitane synodi notitiam cepit perquam accuratam, et bibliothece sue codici 54  commendauit  . Atque hinc intelligas eum Augustini librum ex illis esse, quos in grecum sermonem translatos narrat Possidius in eius uita, cap. 11 uel 21, n. 59. Aurelium ipsum, cui liber scriptus est, Carthaginis episcopum Photius ibidem, et ante illum Prosper in libro contra Collatorem, cap. 43, appellauit. Id si non docebat olim titulus, ambo ex libri lectione, n. 23, nullo negotio compererunt.





[1Kb] S. AURELII AUGUSTINI HIPPONENSIS EPISCOPI DE GESTIS PELAGII Ad Aurelium episcopum. LIBER UNUS [1 1Kb]  . [2Kb] [1Kb] 

Singula errorum capita Pelagio apud Palestinam Synodum obiecta, cum eiusdem ad illa responsionibus, minutatim excutiuntur. Quanquam autem absolutionem a Synodo Pelagius consecutus sit, in eo tamen residere adhuc suspicionem hereseos, monstrat Augustinus: ac denique hominem Synodi sententia sic esse absolutum, ut ipsa heresis, propter quam in iudicium uenit, incunctanter damnata fuerit.

 1. Posteaquam in manus nostras [2 1Kb] , sancte papa Aureli, ecclesiastica gesta uenerunt, ubi Pelagius ab episcopis quatuordecim prouincie Palestine catholicus est pronuntiatus, cunctatio mea terminum accepit, qua disserere aliquid plenius atque fidentius de ipsa eius defensione dubitabam. Hanc enim iam in quadam chartula, quam mihi ipse miserat, legeram  . Sed quia eius cum illa nullas a se  datas litteras sumpseram, uerebar ne aliquid aliter in meis uerbis inueniretur, quam legeretur episcopalibus gestis: atque ita forsitan negante Pelagio quod ipse mihi illam chartulam miserit, quoniam facile conuinci uno teste non posset, ego potius ab iis qui ei neganti fauerent, aut supposite falsitatis, aut, ut mitius dicam, temerarie credulitatis arguerer. Nunc ergo cum ea pertracto que gesta testantur [3 1Kb] , iam quantum mihi uidetur [4 1Kb] , utrum pro se ille sic egerit, dubitatione sublata,  profecto et de ipsius defensione, et de hoc opere nostro Sanctitas tua, atque omnis qui legerit, facilius et certius iudicabit.



CAPUT PRIMUM.

2. Primum itaque Domino Deo, rectori custodique meo [1 1Kb] , ineffabiles ago gratias, quod me de sanctis fratribus et cepiscopis nostris, qui in ea causa iudices consederunt, opinio non fefellit. Responsiones enim eius non immerito approbauerunt, non curantes quomodo ea que obiiciebantur, in opusculis suis posuerit, sed quid de his in presenti examinatione responderit. Alia est enim causa fidei non sane, alia locutionis incaute. Denique in his que de libello, quem dederunt  sancti fratres et cepiscopi nostri Galli, Heros et Lazarus, qui propter grauem  unius eorum egritudinem, presentes esse minime potuerunt, recitata sunt obiecta Pelagio, illud est primum,  quod in libro suo quodam scribit, »Non posse esse sine peccato, nisi qui legis scientiam habuerit.« Quo recitato Synodus dixit: »Tu hoc edidisti, Pelagi?« At ille respondit: »Ego quidem dixi, sed non sicut illi intelligunt: non dixi, non posse peccare qui scientiam legis habuerit; sed, adiuuari per legis scientiam ad non peccandum, sicut scriptum est, Legem in adiutorium dedit illis« . Hoc audito, Synodus dixit: »Non sunt aliena ab Ecclesia, que dicta sunt a Pelagio.« Plane aliena non sunt, que respondit: illud uero quod de libro eius prolatum est, aliud sonat. Sed hoc episcopi, Greci homines, et ea uerba per interpretem audientes, discutere non curarunt; hoc tantum intuentes, quid ille qui interrogabatur, sensisse se diceret, non quibus uerbis eadem sententia in eius libro scripta diceretur.

3. Aliud est autem, hominem per scientiam legis ad non peccandum adiuuari; et aliud est, non posse esse sine peccato, nisi qui scientiam legis habuerit. Cum enim [1 1Kb] uideamus, exempli gratia, et sine tribulis areas triturari, quamuis adiuuent si adsint; et sine pedagogis posse pueros pergere in scholam, quamuis ad hoc non sint inutilia pedagogorum adiumenta; et multos sine medicis ab egritudine conualescere, quamuis manifesta sint adiutoria medicorum; et aliis cibis sine pane homines uiuere, quamuis panis adiutorium ualere plurimum non negetur; et alia multa, que nobis tacentibus cogitanti facile occurrunt: profecto admonemur adiutoriorum genera esse duo. Alia quippe sunt, sine quibus illud ad quod adiuuant, effici non potest; sicut sine naui nauigat nemo, nemo sine uoce loquitur, nemo sine pedibus graditur, nemo sine luce intuetur, et multa huiusmodi: unde est etiam illud, quod nemo sine Dei gratia recte uiuit. Alia uero sunt adiutoria, quibus sic adiuuamur, ut etiam si desint, possit alio modo fieri propter quod ea requirimus: sicut illa sunt que commemoraui; tribula ad fruges terendas, pedagogus ad puerum ducendum, medicamentum humana arte confectum [2 1Kb] ad recipiendam salutem, et cetera talia. Querendum est igitur, ex quo duorum istorum generum sit legis scientia [3 1Kb] , id est, quomodo adiuuet ad non peccandum. Si eo modo, ut sine illa hoc [4 1Kb] non possit impleri; non solum Pelagius uerum respondit in iudicio, sed etiam uerum scripsit in libro: si uero eo modo, ut adiuuet quidem si adfuerit, possit tamen illud ad quod iuuat, alio modo fieri, etiamsi ista defuerit; uerum quidem respondit in iudicio, quod merito episcopis placuit, »adiuuari hominem ad non peccandum legis scienta;« sed non uerum scripsit in libro, »non esse hominem sine peccato, nisi qui scientiam legis habuerit,« quod indiscussum iudices reliquerunt, latini sermonis ignari, et eius qui causam dicebat, confessione contenti; presertim ubi ex aduerso nullus astabat, qui uerba libri eius exponendo aperire interpretem  cogeret, atque unde fratres non frustra mouerentur, ostendere. Paucissimi quippe sunt legis periti: multitudinem autem membrorum Christi usquequaque diffusam, et legis tam profunde ac multiplicis imperitam, simplicis fidei pietas et spes firmissima in Deo et caritas sincera commendat, que his donis predita, gratia Dei se confidit a peccatis posse mundari per Iesum Christum Dominum nostrum.



CAPUT II.

4. Ad hoc si forte Pelagius responderet, hanc ipsam se dixisse scientiam legis, sine qua non potest homo liber esse a peccatis, que per doctrinam fidei neophytis atque in Christo paruulis traditur, qua etiam baptizandi catechizantur, ut Symbolum nouerint; non quidem ista intelligi solet, quando habere quisquam scientiam legis dicitur; sed illa secundum quam legis periti appellantur: uerumtamen, si hec uerba, que pauca numero, sed magna sunt pondere, et more omnium Ecclesiarum fideliter baptizandis intimantur, scientiam legis nuncuparet, asserens de hac se [1 1Kb] dixisse, »non esse sine peccato, nisi qui scientiam legis habuerit,« que necesse est tradatur credentibus, antequam ad ipsam remissionem ueniant peccatorum; etiam sic circumdaret eum, non disputantium, sed uagientium baptizatorum multitudo innumerabilis paruulorum, qui non uerbis, sed ipsa innocentie ueritate clamarent, Quid est, quid est quod scripsisti, »non posse esse sine peccato, nisi qui scientiam legis habuerit?« Ecce nos grex magnus agnorum sine peccato sumus, et legis tamen scientiam non habemus. Nempe isti eum saltem, lingua tacente, tacere compellerent, aut forte etiam confiteri, uel nunc se ab illa peruersitate correptum  , uel certe hoc se quidem et ante sensisse, quod nunc in ecclesiastico dixit examine; sed eius sententie non se circumspecta uerba posuisse, et ideo fidem suam esse approbandam, librum emendandum. Est enim, ut scriptum est, qui labitur in lingua, et non in corde . Quod si diceret, uel si dicat, quis eisdem uerbis incautius negligentiusque conscriptis non facillime ignoscat, cum sententiam, quam uerba illa continent, non defendat, sed eam dicat suam, quam ueritas probat? Hoc etiam pios iudices cogitasse credendum est: si tamen hoc quod in libro eius latino est diligenter interpretatum, satis intelligere potuerunt, sicut eius responsionem greco eloquio prolatam, et ob hoc facile intellectam, alienam non esse ab Ecclesia iudicauerunt. Sed iam cetera uideamus.



CAPUT III.

5. Adiecit enim episcopalis Synodus, et ait: »Legatur et aliud capitulum.« Et lectum est in eodem libro suo posuisse Pelagium, »Omnes uoluntate propria regi.« Quo lecto Pelagius respondit: »Et hoc dixi propter liberum arbitrium, cui Deus adiutor est eligenti bona: homo uero peccans, ipse in culpa est, quasi liberi arbitrii.« Quo audito episcopi dixerunt: »Neque hoc alienum est ab ecclesiastica doctrina.« Quis enim condemnaret liberum arbitrium, uel negaret, cum quo Dei adiutorium  predicatur? Quapropter et sententia respondentis merito episcopis placuit: et tamen illud quod in libro eius positum est, »Omnes uoluntate propria regi,« fratres qui nouerant quid aduersus Dei gratiam isti soleant disputare, procul dubio debuit permouere. Sic enim dictum est, »Omnes uoluntate propria regi,« tanquam Deus neminem regat, et frustra scriptum sit, Saluum fac populum tuum, et benedic hereditatem tuam; et rege eos, et extolle illos usque in seculum : ne remaneant utique, si uoluntate propria sine Deo reguntur, uelut oues non habentes pastorem ; quod absit a nobis. Nam procul dubio plus est agi, quam regi: qui enim regitur, aliquid agit; et a Deo regitur [1 1Kb] , ut recte agat; qui autem agitur, agere aliquid ipse uix intelligitur: et tamen tantum prestat uoluntatibus nostris gratia Saluatoris, ut non dubitet Apostolus dicere, Quotquot spiritu Dei aguntur, hi filii sunt Dei . Nec aliquid in nobis libera uoluntas melius agere potest, quam ut illi se agendam commendet [2 1Kb] , qui male agere non potest; et hoc cum fecerit, ab illo se ut faceret, adiutam esse non dubitet, cui dicitur in Psalmo, Deus meus, misericordia eius preueniet me .

6. Denique in illo libro, ubi illa capitula Pelagius scripsit, huic positioni [3 1Kb] , qua dixit, »Omnes uoluntate propria regi, et suo desiderio unumquemque dimitti,« subiecit aliquid de testimonio Scripturarum, quo satis appareat non se sibi hominem regendum debere committere. Ait enim de hoc ipso Sapientia [4 1Kb] Salomonis: Sum quidem et ego mortalis homo, similis omnium, ex genere terreno illius qui prior finctus est [5 1Kb] ; et cetera usque ad eum capituli finem, ubi legitur, Unus ergo omnibus introitus ad uitam, et similis exitus: propter hoc optaui, et datus est mihi sensus, et inuocaui, et uenit in me spiritus sapientie . Nonne luce clarius apparet, quemadmodum iste considerata miseria fragilitatis humane, non est ausus se regendum sibi committere; sed optauit, et datus est ei sensus, de quo dicit Apostolus, Nos autem sensum Domini habemus ; et inuocauit, et uenit in eum spiritus sapientie? Hoc enim spiritu, non uiribus proprie uoluntatis, reguntur et aguntur qui filii sunt Dei.

7. Nam et illud quod posuit de Psalmo in eodem Capitulorum libro, ut quasi probaret, »Omnes uoluntate propria regi,« Dilexit maledictum, et ueniet ei; et noluit benedictionem, et elongabitur ab eo : quis nesciat hoc uitium esse, non nature, sicut eam condidit Deus, sed uoluntatis humane, que recessit a Deo? uerumtamen si non dilexisset maledictionem, et uoluisset [6 1Kb] benedictionem, et in  hoc ipso uoluntatem suam diuina gratia negaret adiutam; ingratus atque impius sibi regendus dimitteretur, ut sine rectore Deo precipitatus, non se a se ipso regi potuisse, penis experiretur. Sic etiam in illo testimonio, quod in eodem libro eidem titulo subdidit, Apposuit tibi aquam et ignem; ad quod uis porrige manum tuam: ante hominem bonum et malum, uita et mors; quod placuerit ei, dabitur illi : manifestum est, quod si ad ignem manum mittit, et malum ac mors ei placet, id uoluntas hominis operatur; si autem bonum et uitam diligit, non solum uoluntas id agit, sed diuinitus adiuuatur. Sufficit enim sibi oculus ad non uidendum, hoc est, ad tenebras: ad uidendum uero lumine suo non sibi sufficit, nisi illi extrinsecus adiutorium clari luminis prebeatur. Absit autem ut ii qui secundum propositum uocati sunt, quos presciuit, et predestinauit conformes imaginis Filii sui , suo, ut pereant, desiderio dimittantur [1 1Kb] . Hoc enim patiuntur uasa ire, que perfecta sunt ad perditionem: in quorum etiam ipsa perditione notas facit Deus diuitias glorie sue in uasa misericordie sue . Propter hoc enim, cum dixisset, Deus meus, misericordia eius preueniet me; continuo subiecit, Deus meus demonstrauit mihi in inimicis meis . Illis ergo fit quod scriptum est, Tradidit illos Deus in desideria cordis eorum . Non autem fit predestinatis, quos regit Spiritus Dei; quoniam non inanis est uox eorum: Ne tradas me, Domine, a desiderio meo peccatori . Quandoquidem et contra ipsa desideria sic oratum est, ut diceretur, Aufer a me concupiscentias uentris, et desiderium concubitus ne apprehendat me . Prestat hoc Deus illis quos subditos regit; non autem illis qui se idoneos ad se ipsos regendos putant, et prefidenti ceruice proprie uoluntatis illum dedignantur habere rectorem.

8. Que cum ita sint, filii Dei qui hoc nouerunt, et se Dei Spiritu regi et agi gratulantur, quomodo moueri potuerunt, cum audirent uel legerent a Pelagio scriptum, »Omnes uoluntate propria regi, et suo desiderio unumquemque dimitti?« Et tamen quia interrogatus ab episcopis, quid mali sonarent illa uerba persensit, responditque: »hoc se dixisse propter liberum arbitrium;« continuo subiiciens, »cui Deus adiutor est eligenti bona; homo uero peccans, ipse in culpa est, quasi liberi arbitrii:« hanc quoque sententiam pii iudices approbantes, quam incaute uel quo sensu illa in libro eius uerba sint posita, considerare uel querere noluerunt; sufficere existimantes ita eum confessum esse liberum arbitrium, ut eligenti bona Deus esset adiutor, peccans uero esset in culpa, ad hoc sibi sufficiente propria uoluntate. Ac per hoc Deus regit, quibus adiutor est eligentibus bona. Et ideo bene regunt quidquid regunt, quoniam ipsi reguntur a bono.

9. Item recitatum est quod in libro suo Pelagius  posuit, »In die iudicii iniquis et peccatoribus non esse parcendum, sed eternis eos ignibus exurendos.« Quod ideo fratres mouerat, ut obiiciendum putaretur, quod ita dictum est, tanquam omnes peccatores eterno essent supplicio puniendi, non eis exceptis qui fundamentum habent Christum, quamuis superedificent ligna, fenum, stipulam, de quibus dicit Apostolus: Si cuius opus exustum fuerit, detrimentum patietur; ipse autem saluus erit, sic tamen quasi per ignem . Sed cum respondisset Pelagius, »hoc secundum Euangelium se dixisse, ubi dicitur de peccatoribus, Illi ibunt in supplicium eternum; iusti autem, in uitam eternam« : nullo modo potuit christianis iudicibus euangelica et dominica displicere sententia, nescientibus quid in uerbis de libro Pelagii prolatis mouerit fratres, qui disputationes eius uel discipulorum eius audire consueuerunt; quando his absentibus qui libellum contra Pelagium sancto episcopo Eulogio dederunt, nullus urgebat, ut peccatores per ignem saluandos a peccatoribus eterno supplicio puniendis aliqua exceptione distingueret, et eo modo intelligentibus iudicibus cur fuerit illud obiectum, si nollet distinguere, merito culparetur.

10. Quod autem addidit Pelagius, »Et si quis aliter credit, Origenista est:« hoc acceperunt iudices, quod reuera in Origene dignissime detestatur Ecclesia, id est, quod etiam illi quos Dominus dicit eterno supplicio puniendos, et ipse diabolus atque angeli eius, post tempus licet prolixum purgati liberabuntur a penis, et sanctis cum Deo regnantibus societate beatitudinis adherebunt. Hoc ergo Synodus dixit, »alienum non esse ab Ecclesia,« non secundum Pelagium, sed potius secundum Euangelium, quod tales iniqui et peccatores eternis ignibus exurentur, quales tali supplicio dignos iudicat Euangelium; et quod detestabiliter cum Origene sentiat, quisquis dixerit aliquando eorum finiri posse supplicium, quod Dominus dixit eternum. De illis uero peccatoribus, quos dicit Apostolus, exusto eorum opere, tanquam per ignem saluos futuros, quoniam nichil Pelagio de iis euidenter obiectum est, nichil iudicauerunt. Quapropter, qui dicit iniquos et peccatores, quos eterno supplicio ueritas damnat, aliquando inde posse liberari, non inconuenienter eum Pelagius Origenistam uocat: sed rursus, qui nullum peccatorem in Dei iudicio misericordia dignum existimat, quod uult ei nomen imponat, dum tamen et hunc errorem ecclesiastica ueritate non recipi intelligat. Iudicium enim sine misericordia fiet illi, qui non fecit misericordiam .

11. Quomodo autem fiet hoc iudicium, difficile in Scripturis sanctis comprehendi potest: modis enim multis significatur, quod uno modo futurum est. Namque aliquando dicit Dominus aduersus eos quos in suum regnum non recipit, ostium se clausurum [1 1Kb] , clamantibusque illis et dicentibus, Aperi nobis; in nomine tuo manducauimus et bibimus, et cetera que  illos dicere scriptum est, se responsurum, Nescio uos, qui operamini iniquitatem . Aliquando iussurum se commemorat, ut hi qui noluerunt eum regnare, sibi adducantur, et interficiantur coram illo . Aliquando uenturum se dicit cum Angelis suis in maiestate sua, ut congregentur ante eum omnes gentes, et diuidat eas, et alios ponat ad dexteram, quorum bona opera commemorans, reportet [1 1Kb] in uitam eternam; alios ad sinistram, quibus bonorum sterilitatem imputans, eos eterno igne condemnet . Aliquando seruum nequam et pigrum, qui pecuniam eius neglexit impendere , uel etiam hominem inuentum in conuiuio non habentem uestem nuptialem, iubet ligatis manibus et pedibus mitti in tenebras exteriores. Aliquando susceptis quinque prudentibus, ostium contra stultas alias quinque uirgines claudit . Hec, et si quid est aliud quod in presentia non occurrit, de iudicio dicuntur futuro, utique non in uno uel quinque, sed in multis exercendo. Nam si unus esset qui de conuiuio, quod non habebat uestem nuptialem, in tenebras iussus est mitti; non continuo sequeretur, et diceret Multi enim sunt uocati, pauci uero electi : cum potius uno proiecto atque damnato, multi in domo remansisse uideantur. Sed de his omnibus nunc quantum satis est disputare perlongum est. Hoc tamen breuiter possum dicere, sine preiudicio , melioris discussionis, unum aliquem iudicii modum, qui est inscrutabilis nobis, seruata duntaxat in premiis et penis diuersitate meritorum, multis per Scripturas sanctas significari modis. Quod autem huic cause, de qua nunc agitur, satis est: si dixisset Pelagius, omnes omnino peccatores eterno igne et eterno supplicio puniendos; quisquis id iudicium  approbasset, in se ipsum primitus sententiam protulisset. Quis enim gloriabitur se mundum esse a peccatis ? Quia uero nec omnes dixit, nec quosdam, sed indefinite posuit [2 1Kb] , et hoc secundum Euangelium se dixisse respondit: uera quidem sententia episcopali est confirmata iudicio; sed adhuc quid sentiat [3 1Kb] Pelagius non apparet, et post hoc etiam episcopale iudicium non impudenter [4 1Kb] inquiritur.



CAPUT Iu.

12. Obiectum est et illud Pelagio, tanquam in suo libro scripserit, »Malum nec in cogitationem uenire.« Respondit autem, »Hoc non ita posuimus; sed diximus, debere studere Christianum, ne male cogitet:« quod, sicut decuit, episcopi approbarunt. Quis enim dubitat, malum cogitari non oportere? Et reuera in libro suo quod ait, »malum nec cogitari,« si ita legitur, »nec cogitandum quidem,«  hoc intelligi solet [1 1Kb] , malum nec cogitari debere quidem. Hoc autem qui negat, quid aliud dicit, quam debere cogitari malum? Quod si uerum esset, non diceretur in laude caritatis, Non cogitat malum  »Non [2 1Kb] uenire« tamen »in cogitationem« iustorum atque sanctorum, ideo non tam probe asseritur, quia cogitatio uocari solet etiam cum aliquid in mentem uenit, etsi consensio non sequatur. Cogitatio uero que culpam contrahit, et merito prohibetur, consensione non caret. Potuit ergo fieri ut mendosum codicem legerent, qui hoc ita obiiciendum arbitrati sunt, tanquam Pelagius dixerit, »Malum nec in cogitationem uenire,« id est, iustis et sanctis in mentem non uenire quod malum est. Que sententia profecto absurdissima est; cum enim mala reprehendimus, nisi cogitata uerbis enuntiare non possumus: sed illa, ut diximus, culpabilis appellatur cogitatio mali, que consensionem trahit.



CAPUT u.

13. Cum ergo et hanc Pelagii responsionem iudices approbassent, recitatum est aliud, quod in suo libello scripsit, »Regnum celorum etiam in ueteri Testamento promissum.« Ad quod Pelagius: »Hoc et per Scripturas probari possibile est: heretici autem in iniuriam ueteris Testamenti, hoc negant. Ego uero Scripturarum auctoritatem secutus dixi, quoniam in propheta Daniele scriptum est, Et accipient sancti regnum Altissimi« . Qua eius accepta responsione, Synodus dixit, »Neque hoc alienum est a fide ecclesiastica.«

14. Numquidnam ergo fratres nostros, ut etiam hoc inter cetera obiicerent, sine causa uerba ista mouerunt? Non utique: sed ueteris Testamenti nomen modis duobus dici solet, uno modo secundum diuinarum Scripturarum auctoritatem, alio secundum loquendi uulgatissimam consuetudinem. Paulus namque apostolus dicit ad Galatas: Dicite mihi, inquit, sub lege uolentes esse, legem non audistis? Scriptum est enim quod Abraham duos filios habuit, unum de ancilla, alterum de libera: que sunt in allegoria [3 1Kb] . Hec enim sunt duo Testamenta; unum quidem in seruitutem generans, quod est Agar. Sina mons est in Arabia, que coniuncta est ei que nunc est Ierusalem; seruit enim cum filiis suis: que autem sursum est Ierusalem, libera est, que est mater nostra. Cum ergo uetus Testamentum ad seruitutem pertineat, unde etiam dictum est, Eiice ancillam et filium eius, non enim heres erit filius ancille cum filio meo Isaac ; regnum autem celorum ad libertatem: quomodo etiam regnum celorum ad uetus pertinet Testamentum? Sed quoniam, ut dixi, etiam sic solemus loqui, ut Scripturas omnes Legis et Prophetarum, que ante incarnationem  Domini ministrate, auctoritate canonica continentur, nomine Testamenti ueteris nuncupemus; quis ecclesiasticis litteris uel mediocriter eruditus ignorat, ita Scripturis illis promitti potuisse regnum celorum, sicut etiam illud Testamentum Nouum, ad quod pertinet regnum celorum? Certe enim in illis Litteris apertissime scriptum est: Ecce dies ueniunt, dicit Dominus, et consummabo domui Isrel et domui Iacob Testamentum Nouum, non secundum Testamentum quod disposui patribus eorum, in die qua apprehendi manum eorum, ut educerem eos de terra Aegypti . Hoc enim factum est in monte Sina. Tunc autem Daniel propheta nondum erat qui dixerat [1 1Kb] , Accipient sancti regnum Altissimi. His enim uerbis premium, non ueteris, sed Noui Testamenti prophetabat: sicut ipsum Christum uenturum iidem Prophete prenuntiarunt, cuius sanguine dedicatum est Testamentum Nouum: cuius Testamenti ministri Apostoli facti sunt, dicente beatissimo Paulo, Qui et idoneos nos fecit ministros Noui Testamenti, non littera, sed spiritu. Littera enim occidit, spiritus autem uiuificat . In illo uero Testamento quod proprie uetus dicitur, et datum est in monte Sina, non inuenitur promitti apertissime, nisi terrena felicitas. Unde illa terra, quo est populus introductus, et per eremum ductus, terra promissionis uocatur; in qua pax et regnum, et ab inimicis uictoriarum reportatio, et abundantia filiorum ac fructuum terrenorum, et si qua huiusmodi, hec sunt promissa ueteris Testamenti: quibus etsi figurantur ad Nouum Testamentum pertinentia spiritualia, tamen qui propter illa terrena suscipit legem Dei, ipse est heres ueteris Testamenti. Ea quippe secundum uetus Testamentum promittuntur atque tribuuntur, que secundum hominem ueterem concupiscuntur. Que autem illic ad Nouum Testamentum pertinentia figurantur, nouos homines querunt. Neque nesciebat enim quid loqueretur tantus Apostolus, qui duo Testamenta in ancilla et libera, allegorica significatione distincta esse dicebat, ueteri filios carnis, nouo filios promissionis attribuens: Non qui filii carnis, inquit, hi filii Dei; sed filii promissionis deputantur in semen . Filii ergo carnis pertinent ad terrenam Ierusalem, que seruit cum filiis suis: filii autem promissionis ad eam que sursum est, liberam matrem nostram in celis eternam. Unde perspicitur qui ad regnum terrenum, et qui pertineant ad regnum celorum. Istam distinctionem qui etiam illo tempore per Dei gratiam intelligentes, filii promissionis effecti sunt, Noui Testamenti heredes in occulto Dei consilio deputati sunt, etiamsi uetus Testamentum per temporum distributionem [2 1Kb] diuinitus datum populo ueteri congruenter ministrauerunt.

15. Quomodo ergo non merito commouerentur filii promissionis, filii libere Ierusalem in celis eterne, cum ista discretio apostolica atque catholica Pelagii uerbis uideretur auferri, et Agar quodam modo Sare  crederetur equari? Ille igitur heretica impietate scripture ueteris Testamenti facit iniuriam, qui eam ex Deo bono, summo et uero, fronte sacrilege impietatis negat: sicut Marcion, sicut Manicheus, et si que alia pestis hoc sentit. Quapropter, ut de hac re quod sentio, qua possum breuitate complectar: sicut ueteri Testamento, si esse ex Deo bono et summo negetur; ita et Nouo fit iniuria, si ueteri equetur. Sed cum Pelagius respondisset, cur etiam dixerit in uetere Testamento promitti regnum celorum, Danielis prophete commemorans testimonium, qui sanctos accepturos regnum Altissimi, apertissime prophetauit, non esse hoc alienum a fide catholica, merito iudicatum est: non secundum illam distinctionem, qua in monte Sina promissa terrena ad uetus Testamentum proprie pertinere monstrantur; nec tamen improbe, secundum hanc loquendi consuetudinem, qua uniuerse Scripture canonice ante incarnationem Domini ministrate ueteris Testamenti appellatione censentur. Non enim aliud est regnum Altissimi, quam Dei regnum; aut quisquam contendere audebit, aliud esse Dei regnum, aliud regnum celorum.



CAPUT uI.

16. Post hec obiectum est, quod Pelagius in eodem libro scripserit suo, »Posse hominem, si uelit, esse sine peccato:« et quod scribens ad uiduam adulatorie dixerit, »Inueniat apud te pietas, que nusquam inuenit, locum: inueniat ubique peregrina in te sedem iustitia: ueritas quam iam nemo cognoscit, domestica tibi et amica fiat: et lex Dei que ab omnibus prope hominibus contemnitur, a te sola honoretur.« Et iterum ad ipsam: »O te felicem et beatam, si iustitia, que in celo tantum esse credenda est, apud te solam inueniatur in terris!« Et in alio ad ipsam libro, post orationem Domini et Saluatoris nostri, docens quemadmodum debeant sancti orare, ait: »Ille ad Deum digne eleuat manus, ille orationem bona conscientia effundit, qui potest dicere, Tu nosti, Domine, quam sancte, et innocentes, et munde sunt ab omni molestia [1 1Kb] et iniquitate et rapina, quas ad te extendo manus; quemadmodum iusta et munda labia, et ab omni mendacio libera, quibus offero tibi deprecationem, ut mihi miserearis.« Ad hoc autem Pelagius respondens ait: Posse quidem hominem sine peccato esse, et Dei mandata custodire, si uelit, diximus: hanc enim possibilitatem Deus illi dedit. Non autem diximus quod inueniatur aliquis, ab infantia usque ad senectam, qui nunquam peccauerit: sed quoniam a peccatis conuersus, proprio labore et Dei gratia possit esse sine peccato; nec per hoc tamen in posterum inconuersibilis. Reliqua uero que subiecerunt, neque in libris nostris sunt, neque talia unquam diximus.« His auditis Synodus dixit: »Quoniam negas te talia scripsisse, anathematizas illos qui sic tenent?« Pelagius respondit: »Anathematizo quasi stultos, non quasi hereticos; siquidem non est dogma.« Deinde iudicauerunt episcopi dicentes: »Nunc quoniam propria uoce anathematizauit Pelagius  incertum stultiloquium, recte respondens, hominem cum adiutorio Dei et gratia posse esse sine peccato, respondeat et ad alia capitula.«

17. Numquid hic poterant iudices, uel debebant, incognita et incerta damnare, quando nemo contra aderat, qui ea que ad uiduam reprehensibilia scripta dicebantur, Pelagium scripsisse conuinceret? Ubi profecto parum esset codicem ferre, et de scriptis eius hec legere, nisi et testes adhiberentur, si illa scripta sua esse, etiam cum recitarentur, negaret. uerumtamen in his quoque fecerunt iudices, quod facere potuerunt, interrogantes Pelagium, utrum anathematizaret illos qui talia sentiunt, qualia se negauit scripsisse, siue dixisse: quos ubi [1 1Kb] se tanquam stultos anathematizare respondit, quid amplius de hac re iudices, aduersariis absentibus, querere debuerunt?

18. An et illud fortasse tractandum est, utrum recte dictum sit »non tanquam hereticos, sed tanquam stultos anathematizandos qui ita sentirent, quoniam dogma non esset?« Sed ab hac questione non leui, ubi queritur, quatenus sit definiendus hereticus, recte se in presentia iudices abstinuerunt [2 1Kb] . Non enim, si quisquam, uerbi gratia, dixerit aquilarum pullos paterno ungue suspensos et radiis solis oblatos, si oculis palpitauerint, tanquam adulterinos in terram, luce quodam modo conuincente, dimitti, si forte hoc falsum est, hereticus iudicandus est. Et hoc, quia in hominum doctorum litteris inuenitur, famaque uulgatum est, nec stulte dici putandum est, etiam si uerum non est; nec fidem nostram, propter quam fideles uocamur, aut creditum [3 1Kb] ledit, aut creditum iuuat. Porro, si ex hoc sensu quis [4 1Kb] contenderit, animas rationabiles inesse uolucribus, ex eo quod in eas reuoluantur humane: tum uero tanquam heretica pestis, ab auribus animoque pellenda est; agendumque et demonstrandum, etiam si hoc de aquilis uerum est, sicut multa mira ante oculos nostros de apibus uera sunt, longe tamen ab huiusmodi irrationabilium animantium, quamuis mirabili sensu, distare rationem, que non hominibus et pecoribus, sed hominibus Angelisque communis est. Multa uero etiam stulta dicuntur ab imperitis et uanis, nec tamen hereticis; qualia sunt eorum qui de alienis artibus, quas non didicerunt, temere iudicant, aut immoderato et ceco affectu uel laudant quos diligunt, uel uituperant quos oderunt; et quidquid aliud in consuetudine sermonis humani, non statuto dogmate, sed passim, ut ad tempus occurrerit, per stultitie leuitatem, uel ore profertur, uel stilo etiam litterisque committitur. Multos denique de his paululum admonitos, talia dixisse mox penitet: ita ea non placito quodam fixa retinebant, sed quasi undecumque rapta, et non considerata, profuderant. uix est autem carere istis  malis: et quis est qui non labitur lingua, et offendit in uerbo ? Sed interest quantum, interest unde, interest postremo utrum admonitus corrigat, an pertinaciter defendendo etiam dogma faciat, quod leuitate, non dogmate dixerat. Cum igitur omnis hereticus consequenter et stultus sit, non autem omnis stultus continuo sit appellandus hereticus; recte iudices incertum stultiloquium propria uoce Pelagium anathematizasse dixerunt: quia et si heresis esset, procul dubio stultiloquium esset. Proinde quidquid illud sit, generalis uitii nomine appellauerunt. Utrum autem ex aliquo dogmate ista sint dicta, an uero non fixa placitaque sententia, sed facile emendabili uanitate, quoniam ille qui audiebatur, quoquo modo dicta essent, sua esse negauerat, discutiendum in presentia non putarunt.

19. Nos sane cum hanc Pelagii defensionem [1 1Kb] in illa, quam prius accepimus, chartula legeremus  , aderant quidam sancti fratres, qui se Pelagii libros exhortatorios uel consolatorios ad quamdam uiduam conscriptos, cuius nomen non est expressum  , se habere dixerunt; et admonuerunt requirendum, utrum illic ista que sua negauit, essent forte conscripta; quoniam hoc et ipsi se ignorare asserebant. Tum uero cum iidem libri ab exordio legerentur, quesita et inuenta sunt. Affirmabant autem illi qui protulerant codicem, ante quatuor ferme annos se istos tanquam Pelagii libros habere cepisse, nec unquam utrum eius essent, ab aliquo se audisse dubitari. Considerantes itaque optime nobis seruorum Dei cognitam fidem de hac re non posse mentiri, restare uidebatur, ut Pelagium potius in episcopali iudicio crederemus fuisse mentitum, nisi fieri potuisse cogitaremus, etiam ante annos tam multos aliquid sub eius nomine, non tamen ab illo fuisse conscriptum: neque enim isti eosdem libros ab ipso se accepisse, uel quod ipsius essent, ab eodem audisse dicebant. Nam et mihi quidam fratres nostri nonnulla opuscula sub meo nomine in Hispaniam uenisse dixerunt, que quidem ab iis qui alia nostra legissent, non agnoscerentur; ab aliis tamen nostra esse crederentur.

20. Illud sane quod Pelagius suum esse confessus est, adhuc latebrosum est: sed puto quod in istorum gestorum consequentibus partibus elucebit. Ait enim: »Posse quidem hominem esse sine peccato, et Dei mandata custodire, si uelit, diximus: hanc enim possibilitatem Deus illi dedit. Non autem diximus quod inueniatur aliquis, ab infantia usque ad senectam, qui nunquam peccauerit: sed quoniam a peccatis conuersus, proprio labore et Dei gratia possit esse sine peccato; nec per hoc tamen in posterum inconuersibilis.« In his uerbis, quam dicat Dei gratiam, prorsus latet: et iudices quidem catholici nullam aliam intelligere potuerunt, nisi quam nobis plurimum apostolica doctrina commendat. Hec est enim, qua nos  liberari posse speramus de corpore mortis huius per Iesum Christum Dominum nostrum:



CAPUT uII.

Et [1 1Kb] pro qua impetranda oramus, ne intremus in tentationem . Hec gratia non est natura: sed qua subuenitur fragili uitiateque nature. Hec gratia non est legis scientia: sed ea est, de qua dicit Apostolus, Non irritam faciam gratiam Dei: nam si per legem iustitia, ergo Christus gratis mortuus est : et ideo non est littera occidens, sed spiritus uiuificans. Scientia quippe legis sine gratia spiritus, operatur in homine omnem concupiscentiam. Peccatum, enim, inquit, non cognoui, nisi per legem: nam concupiscentiam nesciebam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam. Nec ista dicendo legem uituperat, imo etiam laudat, cum dicit: Lex quidem sancta, et mandatum sanctum, et iustum, et bonum, Quod ergo bonum est, inquit, mihi factum est mors? Absit: sed peccatum, ut appareat peccatum, per bonum mihi operatum est mortem. Et iterum legem laudat, dicendo: Scimus enim quod lex spiritualis est; ego autem carnalis sum, uenumdatus sub peccato. Quod enim operor ignoro. Non enim quod uolo, hoc ago: sed quod odi, illud facio. Si autem quod nolo, hoc facio; consentio legi, quoniam bona est. Ecce iam legem nouit, laudat, eique consentit, hoc est, eam bonam esse consentit: quoniam quod illa iubet, hoc et ipse uult; et quod illa uetat et damnat, hoc et ipse odit: et tamen quod odit, hoc facit. Inest ergo legis sancte scientia, nec tamen sanatur uitiosa concupiscentia: inest uoluntas bona, et ualet operatio mala. Hinc est quod duabus legibus inter se colluctantibus, dum legi mentis lex repugnat in membris; et captiuat sub lege peccati, a confitente exclamatur, et dicitur: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum.



CAPUT uIII.

21. Non ergo natura, que sub peccato uenumdata et uitio sauciata redemptorem saluatoremque desiderat, nec legis scientia per quam fit concupiscentie cognitio, non euictio [2 1Kb] , liberat a corpore mortis huius: sed gratia Domini per Iesum Christum Dominum nostrum.



CAPUT IX.

Ista est non natura moriens, nec littera occidens, sed spiritus uiuificans. Iam enim habebat iste naturam cum uoluntatis arbitrio; nam dicebat, uelle adiacet mihi: sed non habebat naturam cum sanitate, sine uitio; nam dicebat, Scio quod non habitat in me, hoc est, in carne mea, bonum. Iam habebat cognitionem legis sancte; nam dicebat, Peccatum non cognoui, nisi per legem: sed non habebat uires agende perficiendeque iustitie; nam dicebat, Non quod uolo, hoc ago; sed quod odi, hoc facio; et, Perficere bonum non inuenio . Ideo nec uoluntatis arbitrium, nec legis preceptum, unde liberaretur de corpore mortis huius; quia utrumque iam habebat, aliud in natura,  aliud in doctrina: sed gratie Dei poscebat auxilium, per Iesum Christum Dominum nostrum.



CAPUT X.

22. Hanc itaque gratiam, quam in catholica Ecclesia notissimam nouerant, episcopi crediderunt Pelagium confiteri, cum audirent eum dicere, »hominem a peccatis conuersum, proprio labore et Dei gratia posse esse sine peccato.« Ego autem propter illum librum, quem mihi refellendum serui Dei dederunt  , qui discipuli eius fuerunt, et cum eumdem Pelagium ualde diligerent, eius esse dixerunt, ubi hac questione sibi proposita, quia hoc in eo iam plurimos offenderat, quod aduersus Dei gratiam loqueretur, apertissime expressit, »hanc se dicere Dei gratiam, quod possibilitatem non peccandi natura nostra cum conderetur, accepit, quoniam condita est cum libero arbitrio:« propter hunc ergo librum ego, plurimi autem fratres propter eius disputationes, quas dicunt sibi esse notissimas, adhuc sumus de istorum uerborum eius ambiguitate solliciti, ne forte quid in ea lateat, atque se hoc dixisse sine preiudicio sui dogmatis exponat postea discipulis suis, ita disserens: »Dixi quidem, proprio labore et Dei gratia posse hominem esse sine peccato; sed quam dicam gratiam optime nostis, et legendo recolere potestis, quod ea sit, in qua creati sumus a Deo cum libero arbitrio.« Atque ita dum eum credunt episcopi eam dixisse gratiam, non qua homines creati sumus, sed qua in nouam creaturam adoptati , ignorantes hereticum, tanquam catholicum absoluerunt. Suspectum enim me facit etiam illud, quod cum in eodem libro, cui respondi, apertissime dixerit, »Abel iustum nunquam omnino peccasse;« modo ait, »Non autem diximus quod inueniatur aliquis, ab infantia usque ad senectam, qui nunquam peccauerit; sed quoniam a peccatis conuersus, proprio labore et Dei gratia possit esse sine peccato.« Abel quippe iustum, non a peccatis conuersum in cetera uita dixit factum esse sine peccato, sed »quod peccatum nullum unquam fecerit.« Unde si ille ipsius liber est, profecto ex ipsa responsione emendandus est. Nolo enim eum dicere modo fuisse mentitum, ne forte quod [1 1Kb] in libro illo scripserit, se dicat oblitum: proinde cetera uideamus. Ea quippe consequuntur in ecclesiasticis gestis, quibus, adiuuante Domino, possumus ostendere, etiam Pelagio, sicut nonnullis uidetur, in illa examinatione purgato, et certe apud iudices duntaxat homines absoluto, hanc talem heresim, quam et ulterius progredi et in peius proficere nolimus, sine dubio esse damnatam.



CAPUT XI.

23. Hec enim sequuntur obiecta Pelagio, que in doctrina Celestii discipuli eius referuntur inuenta. »Adam mortalem factum, qui siue peccaret, siue non peccaret, moriturus esset. Quoniam peccatum Ade ipsum solum leserit, et non genus humanum. Quoniam Lex sic mittit ad regnum, quemadmodum Euangelium. Quoniam ante aduentum  Christi fuerunt homines sine peccato. Quoniam infantes nuper nati in illo statu sunt, in quo Adam fuit ante preuaricationem. Quoniam neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat.« Hec ita obiecta sunt, ut etiam apud Carthaginem a Sanctitate tua et ab aliis tecum episcopis dicerentur audita atque damnata. Ubi quidem, ut recolis, ipse non fui, sed postea cum uenissem Carthaginem, eadem gesta recensui, ex quibus aliqua memini: sed nescio utrum eis [1 1Kb] hec omnia teneantur. Quid autem interest, utrum aliqua inibi non sint forte commemorata, et ideo nec damnata, cum constet esse damnanda? Deinde obiecta sunt et alia quedam capitula, commemoratione mei nominis interposita, que mihi de Sicilia missa fuerant, cum ibi fratres catholici huiusmodi questionibus turbarentur, quibus per librum ad Hilarium scriptum, qui ea mihi in epistola sua consulens miserat, satis sufficienter, ut mihi uidetur, respondi . Ista sunt autem: »Posse hominem sine peccato, si uelit, esse. Infantes, etsi non baptizentur, habere uitam eternam. Diuites baptizatos, nisi omnibus abrenuntient, si quid boni uisi fuerint facere, non reputari illis, neque regnum Dei posse eos habere.«

24. Ad hec sibi obiecta, sicut gesta testantur. Pelagius ita respondit: »De posse quidem hominem sine peccato esse, dictum est,« inquit, »superius: de eo autem quod fuerint ante aduentum Domini homines sine peccato, dicimus et nos quoniam ante aduentum Christi uixerunt quidam sancte et iuste, secundum Scripturarum sanctarum traditionem. Reliqua uero et secundum ipsorum testimonium a me dicta non sunt, pro quibus ego satisfacere non debeo: sed tamen ad satisfactionem sancte Synodi, anathematizo illos qui sic tenent, aut aliquando tenuerunt.« Post hanc eius responsionem Synodus dixit: »Ad hec predicta capitula sufficienter et recte satisfecit presens Pelagius, anathematizans ea que non erant eius.« uidemus igitur et tenemus, non solum a Pelagio, uerum etiam a sanctis episcopis qui illi iudicio presidebant, mala perniciosissima huiusmodi heresis esse damnata: »Adam mortalem factum,« quod ut plenius exponeretur quomodo dictum sit, additum est, »qui siue peccaret, siue non peccaret, moriturus esset. Quod peccatum eius ipsum solum leserit, et non genus humanum. Quod Lex sic mittat ad regnum, quemadmodum et Euangelium. Quod infantes nuper nati in illo statu sint, in quo Adam fuit ante preuaricationem. Quod neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat. Quod infantes, etsi non baptizentur, habeant uitam eternam. Quod diuites baptizati, nisi omnibus abrenuntient, si quid boni uisi fuerint facere, non illis reputetur, neque regnum Dei possint habere.« Hec  certe omnia iudicio illo ecclesiastico anathematizante Pelagio, et episcopis interloquentibus, constat esse damnata.

25. His autem questionibus, et istarum sententiarum contentiosissimis assertionibus iam usquequaque feruentibus, multorum fratrum perturbabatur infirmitas. Unde coacti sumus sollicitudine caritatis, quam erga Ecclesiam Christi per gratiam Christi nos habere conuenit, etiam ad beate memorie Marcellinum, qui eos quotidie disputatores molestissimos patiebatur, et me per litteras consulebat, de quibusdam istarum questionibus scribere, et maxime de Baptismo paruulorum: de quo etiam postea, te iubente, in basilica Maiorum [1 1Kb] , gestans quoque in manibus epistolam gloriosissimi martyris Cypriani, et de hac re uerba eius recitans atque pertractans, ut error iste nefarius de quorumdam cordibus auferretur, quibus persuasa fuerant que in his gestis uidemus damnata, adiutus orationibus tuis, quantum potui, laboraui. Hec sunt, que nonnullis fratribus, quidam talia sentientes, ita persuadere conabantur, ut de orientalibus comminarentur Ecclesiis, quod nisi hec tenerent, earum possent iudicio condemnari. Ecce quatuordecim antistites orientalis Ecclesie  , in ea terra cui Dominus presentiam sue carnis [2 1Kb] exhibuit, Pelagium non absoluerent, nisi ea tanquam fidei catholice aduersa damnaret. Unde, si propterea est iste absolutus, quod anathematizauerit talia; procul dubio illa damnata sunt: quod multo cumulatius atque clarius in consequentibus apparebit.

26. Unde nunc duo illa uideamus, que noluit anathematizare Pelagius, qui [3 1Kb] etiam sua esse cognouit; sed ut illud, quod in eis offendebat, auferret, quomodo ea sentiret exposuit. »Posse quidem,« inquit, »hominem sine peccato esse, dictum est superius.« Dictum sane, et nos meminimus: sed ideo mitigatum, et a iudicibus approbatum, quod addita est Dei gratia, que in illis capitulis tacebatur. De hoc autem altero quemadmodum responderit, diligentius intuendum est. »De illo autem,« inquit, »quod fuerint ante aduentum Domini homines sine peccato, dicimus et nos quoniam ante aduentum Christi uixerunt quidam sancte et iuste, secundum sanctarum Scripturarum traditionem.« Non est ausus dicere, Dicimus et nos quoniam ante aduentum Christi fuerunt homines sine peccato; cum hoc illi de Celestii dictis fuisset obiectum; sensit enim quam esset periculosum et molestum: sed ait, »Dicimus et nos quoniam ante aduentum Christi uixerunt quidam sancte et iuste.« Quis hoc negauerit? Sed aliud est hoc, et aliud fuisse sine peccato: quia et illi sancte iusteque uiuebant, qui ueraciter tamen dicebant, Si dixerimus quia peccatum non habemus, ipsi nos seducimus, et ueritas in nobis non est . Et hodie multi iuste sancteque  uiuunt. nec tamen in oratione mentiuntur, cum dicunt, Dimitte nobis debita nostra, sicut et nos dimittimus debitoribus nostris . Hoc ergo iudicibus placuit, quemadmodum se dicere asseuerauit Pelagius; non quemadmodum obiiciebatur dixisse Celestius. Nunc ea que restant pertractemus, ut possumus.



CAPUT XII.

27. Obiectum est Pelagio, quod diceret, »Ecclesiam hic esse sine macula et ruga.« Unde etiam Donatiste diuturnum nobiscum habuerunt in nostra Collatione conflictum; sed illos de permixtione malorum hominum tanquam palee cum frumentis, propter aree similitudinem potius urgebamus: qua similitudine etiam istis respondere possumus, nisi Ecclesiam in solis bonis uellent fortasse intelligi, quos nullum omnino asserunt habere peccatum, ut possit Ecclesia hic esse sine macula et ruga. Quod si ita est, eadem repeto que paulo ante memoraui: Quomodo sunt membra Ecclesie, de quibus uerax clamat humilitas, Si dixerimus quia peccatum non habemus, ipsi nos seducimus, et ueritas in nobis non est; uel quomodo id quod eam Dominus docuit, orabit Ecclesia, Dimitte nobis debita nostra: si in hoc seculo est Ecclesia sine macula et ruga? Postremo ipsi de se ipsis interrogandi sunt, utrum necne fateantur aliqua se habere peccata. Quod si negabunt, dicendum est eis, quod se ipsos decipiant, et ueritas in eis non sit. Si autem peccatum se habere fatebuntur, quid aliud quam de ruga sua uel macula fatebuntur? Non sunt ergo isti Ecclesie membra; quia illa est sine macula et ruga, hi autem cum macula et ruga.

28. Sed ad hoc obiectum uigilanti circumspectione respondit, quam sine dubio catholici iudices approbauerunt. »Dictum est,« inquit, »a nobis, sed ita, quoniam lauacro ab omni macula et ruga purgatur Ecclesia, quam uelit ita Dominus permanere.« Ad quod Synodus dixit: »Hoc et nobis placet.« Quis enim nostrum negat, omnium in Baptismo peccata dimitti, et omnes fideles sine macula et ruga de lauacro regenerationis ascendere? Aut cui christiano catholico non placet, quod et Domino placet, idque futurum est, ut Ecclesia permaneat sine macula et ruga? Quandoquidem id nunc agitur Dei misericordia et ueritate, ut ad illam perfectionem, ubi sine macula et ruga in eternum mansura est, sancta Ecclesia perducatur. Sed inter lauacrum, ubi omnes preterite macule rugeque tolluntur, et regnum, ubi sine macula et ruga perpetuo manebit Ecclesia, tempus hoc medium est orationis, ubi necesse est dicat, Dimitte nobis debita nostra. Propter hoc obiectum est eos dicere, »hic esse Ecclesiam sine macula et ruga,« utrum  per hanc sententiam auderent prohibere orationem, qua diebus et noctibus ueniam peccatorum iam baptizata sibi poscit Ecclesia. De quo medio tempore inter remissionem peccatorum que fit in lauacro, et permansionem sine peccatis que futura est in regno, cum Pelagio nichil est actum, nichil ab episcopis pronuntiatum: sed tantum hoc quod breuiter significandum putauit, non se  ita dixisse, ut uidebatur obiectum. Cum enim hoc ait, »Dictum est a nobis, sed ita;« quid uoluit uideri, nisi non ita, quemadmodum dixisse, ab his qui obiecerant, credebatur? Quid tamen secuti sint iudices, ut dicerent sibi hoc placere, id est, Baptismum quo abluitur a peccatis, et regnum ubi permanebit sine peccatis sancta, que nunc mundatur, Ecclesia, satis, quantum existimo, apparet.



CAPUT XIII.

29. Deinde obiecta sunt de libro Celestii, quid in unoquoque capitulo contineat, magis secundum sensum, quam secundum uerba: que quidem ille latius exsequitur; sed tunc subiicere omnia, qui libellum aduersus Pelagium dederunt, se non potuisse dixerunt. Ergo in primo capitulo libri Celestii hoc scriptum esse posuerunt: »Quoniam plus facimus, quam in Lege et Euangelio iussum est.« Ad quod Pelagius respondit: »Hoc quasi nostrum posuerunt: dictum est uero a nobis secundum Apostolum de uirginitate, de qua Paulus dicit, Preceptum Domini non habeo.« Synodus dixit: »Hoc et Ecclesia recipit.« Legi ego, quo sensu id Celestius in libro suo posuerit: si tamen eum suum esse non negat. Dixit enim hoc, quo uidelicet persuaderet, tantam nos habere per naturam liberi arbitrii non peccandi possibilitatem, ut plus etiam quam preceptum est faciamus; quoniam perpetua seruatur a plerisque uirginitas, que precepta non est, cum ad non peccandum precepta implere sufficiat. Quod autem a Pelagio responsum est, ut approbarent iudices, non sic acceperunt, tanquam omnia Legis et Euangelii precepta custodiant, qui uirginitatem, que precepta non est, insuper seruant; sed ad hoc tantum, quod plus est uirginitas que non est precepta, quam coniugalis pudicitia que precepta est, et custodire istam, quam illam, utique plus est: cum tamen neutrum eorum habeatur sine gratia Dei; quandoquidem Apostolus de hac re loquens ait, uolo autem omnes homines esse sicut me ipsum: sed unusquisque proprium donum habet a Deo: alius sic, alius autem sic . Et ipsi Domino cum dixissent discipuli, Si hec hominis est causa cum uxore, non expedit nubere, uel, quod latine melius dicitur, non expedit ducere: Non, inquit, omnes capiunt uerbum hoc, sed quibus datum est . Hoc ergo episcopi Ecclesiam recipere pronuntiarunt, quod plus sit uirginitas perseuerans, que precepta non est, quam nuptiarum castitas, que precepta est. Quo autem sensu illud Pelagius, siue Celestius dixerit, iudices nescierunt.



CAPUT XIu.

30. Hinc iam obiiciuntur Pelagio alia Celestii capitula capitalia, et sine dubitatione damnanda, que nisi anathematizasset, cum his sine dubio damnaretur. In tertio capitulo scripsisse Celestium, Gratiam Dei et adiutorium non ad singulos actus dari, sed in libero arbritrio esse, uel in lege ac doctrina. Et iterum, Dei gratiam secundum merita nostra dari, quia si peccatoribus illam det, uidetur esse iniquus: et his uerbis intulisse, Propterea et ipsa gratia in mea uoluntate posita est, siue dignus fuerim, siue indignus. Si enim per gratiam omnia facimus; quando  uincimur a peccato, non nos uincimur, sed Dei gratia, que uoluit nos adiuuare omni modo, et non potuit. Et iterum ait: Si gratia Dei est, quando uincimus peccata; ergo ipse [1 1Kb] est in culpa, quando a peccato uincimur, quia omnino custodire nos aut non potuit, aut noluit. Ad ista Pelagius respondit: Hec utrum Celestii sint, ipsi uiderint qui dicunt ea Celestii esse; ego uero nunquam sic tenui, sed anathematizo qui sic tenet. Synodus dixit: Recipit te sancta Synodus, ita uerba reproba condemnantem. De his certe omnibus, et Pelagii eadem anathematizantis manifesta responsio est, et episcoporum ista damnantium absolutissima iudicatio. Utrum ea Pelagius, an Celestius, an uterque, an neuter illorum, an alii siue cum ipsis, siue sub nomine illorum senserint, siue adhuc sentiant, sit dubium uel occultum: satis tamen hoc iudicio declaratum est, esse damnata, et Pelagium simul fuisse damnandum, nisi hec etiam ipse damnaret. Nunc certe post hoc iudicium, quando contra huiusmodi sententias disputamus, aduersus damnatam heresim disputamus.

31. Dicam etiam aliquid letius [2 1Kb] . Superius metuebam , cum diceret Pelagius, adiuuante gratia Dei posse esse hominem sine peccato, ne forte eamdem gratiam possibilitatem diceret esse nature a Deo condite cum libero arbitrio, sicut in libro illo est, quem tanquam eius accepi  , cui respondi, et eo modo nescientes iudices falleret: nunc uero cum anathematizat eos qui gratiam Dei et adiutorium non ad singulos actus dicunt dari, sed in libero arbitrio esse, uel in lege atque doctrina; satis euidenter apparet, eam illum dicere gratiam, que in Christi Ecclesia predicatur, que subministratione sancti Spiritus datur, ut ad nostros actus singulos adiuuemur: unde et oramus semper adiutorium opportunum, ne inferamur in tentationem. Nec illud iam metuo, ne forte ubi dixit, Non posse esse sine peccato, nisi qui scientiam legis habuerit, atque id ita exposuit, ut ad non peccandum in legis scientiam poneret adiutorium , eamdem legis scientiam Dei gratiam uelit intelligi. Ecce anathematizat qui hoc sentiunt: ecce nec naturam liberi arbitrii, nec legem atque doctrinam uult intelligi gratiam, qua per actus singulos adiuuamur. Quid ergo restat, nisi ut eam intelligat quam dicit Apostolus, subministratione Spiritus sancti dari ? de qua dicit Dominus, Nolite cogitare quomodo aut quid loquamini; dabitur enim uobis in illa hora quid loquamini: non enim uos estis qui loquimini, sed Spiritus Patris uestri qui loquitur in uobis . Nec illud metuendum est, ne forte ubi ait, Omnes uoluntate propria regi; idque exposuit, ideo se dixisse, propter liberum arbitrium, cui Deus adiutor est eligenti bona , etiam hic per naturam liberi arbitrii et per doctrinam legis adiutorem [3 1Kb] dixerit. Cum enim recte anathematizauerit eos qui dicunt gratiam  Dei et adiutorium non ad singulos actus dari, sed in libero arbitrio esse, uel in lege ac doctrina: profecto Dei gratia uel adiutorium ad singulos actus datur, excepto libero arbitrio, uel lege atque doctrina: ac per hoc per singulos actus a Deo regimur, quando recte agimus; nec frustra orantes dicimus, Itinera mea dirige secundum uerbum tuum, ne dominetur mihi omnis iniquitas .

32. Sed quod ista sequitur, me rursum sollicitat. Cum enim de quinto capitulo libri Celestii huic fuisset obiectum, quod »affirment unumquemque hominem omnes uirtutes posse habere et gratias, et auferant diuersitatem gratiarum, quam Apostolus docet:« Pelagius respondit, »Dictum est a nobis, sed maligne et imperite reprehenderunt. Non enim auferimus gratiarum diuersitatem: sed dicimus donare Deum ei qui fuerit dignus accipere, omnes gratias, sicut Paulo apostolo donauit.« Ad hoc Synodus dixit: »Consequenter et ecclesiastico sensu et ipse sensisti de deno gratiarum, que in sancto Apostolo continentur.« Hic dicet aliquis: Quid ergo sollicitat? An tu negabis omnes uirtutes et gratias fuisse in Apostolo? Ego uero, si ille accipiantur omnes, quas uno quodam ipse Apostolus commemorauit loco, quas et episcopos intellexisse arbitror, ut hoc approbarent, et pronuntiarent »sensu ecclesiastico dictum,« non eas dubito habuisse apostolum Paulum. Ait enim: Et quosdam quidem posuit Deus in Ecclesia, primo apostolos, secundo prophetas, tertio doctores, deinde uirtutes, deinde donationes sanitatum, adiutoria, gubernationes, genera linguarum . Quid ergo? dicemus quod hec omnia non habuerit apostolus Paulus? Quis hoc audeat dicere? Nam eo ipso quod apostolus erat, habebat utique apostolatum. Sed habebat et prophetiam. An non prophetia eius est? Spiritus enim manifeste dicit, quia in nouissimis temporibus recedent quidam a fide, intendentes spiritibus seductoribus, doctrinis demoniorum . Ipse erat et doctor Gentium in fide et ueritate : et operabatur uirtutes et sanitates; nam mordentem uiperam manu excussit illesa , et paralyticus ad uerbum eius restituta continuo salute surrexit . Adiutoria que dicat, obscurum est; quoniam uis huius uerbi late patet: quis tamen huic et istam gratiam defuisse dicat, per cuius laborem salutem hominum sic constat adiutam? Quid uero eius gubernatione preclarius, quando et per eum Dominus tunc tot Ecclesias gubernauit, et per eius Epistolas nunc gubernat? Iam genera linguarum, que illi deesse potuerunt, cum ipse dicat, Gratias Deo, quod omnium uestrum lingua loquor ? Quia ergo istorum omnium nichil apostolo Paulo defuisse credendum est, propterea responsionem Pelagii, »omnes gratias ei donatas esse« dicentis, iudices approbauerunt. Sed sunt et alie gratie, que hic commemorate non sunt. Neque enim, quamuis esset apostolus Paulus multum excellens membrum corporis Christi, nullas plures et ampliores gratias accepit ipsum totius corporis caput, siue in carne, siue in  anima hominis, quam creaturam suam uerbum Dei in unitatem persone sue, ut nostrum caput esset, et corpus eius essemus, assumpsit. Et reuera si esse possent in singulis omnia, frustra de membris corporis nostri ad hanc rem data similitudo uideretur. Sunt enim quedam communia omnibus membris, sicut sanitas, sicut uita: sunt autem alia etiam singulis propria, unde nec auris sentit colores, nec oculus uoces; propter quod dicitur, Si totum corpus oculus, ubi auditus? Si totum auditus, ubi adoratus ? Quod quidem non ita dicitur, tanquam impossibile Deo sit, et auribus prestare sensum uidendi, et oculis audiendi. Quid tamen faciat in Christi corpore quod est Ecclesia, et quam diuersitatem Ecclesiarum [1 1Kb] uelut per membra diuersa ut essent dona etiam singulis propria, significauerit Apostolus, certum est [2 1Kb] . Quapropter, et qua causa hi qui illud obiecerunt, auferri noluerint distantiam gratiarum, et qua causa episcopi propter Paulum apostolum, in quo dona omnia, que loco uno commemorauit, agnoscimus, id quod respondit Pelagius potuerint approbare, iam clarum est.

33. Quid est ergo, unde me de hoc capitulo sollicitum factum esse predixi? Hoc uidelicet, quod ait Pelagius, »Donare Deum ei, qui fuerit dignus accipere, omnes gratias, sicut Paulo apostolo donauit.« Nihil essem de hac eius responsione sollicitus, nisi quod attinet ad hanc causam, cuius maxime cura gerenda est, ne scilicet gratia Dei, nobis tacentibus et tantum malum dissimulantibus, oppugnetur. Cum ergo non ait, Donare Deum cui uoluerit; sed ait, »Donare Deum ei, qui fuerit dignus accipere, omnes gratias;« non potui, cum legerem, non esse suspiciosus [3 1Kb] . Ipsum quippe gratie nomen et eius nominis intellectus aufertur, si non gratis datur, sed eam qui dignus est accipit. An forte quis dicet, Apostolo me facere iniuriam, quia eum gratia dignum fuisse non dico? Imo tunc facio et illi iniuriam, et mihi penam, si quod ipse dicit, non credo. An ille gratiam non ita definiuit, ut eam sic, quod daretur gratis, appellatam ostenderet? Nempe ipse dixit: Si autem gratia, iam non ex operibus; alioquin gratia iam non est gratia . Unde item dixit: Ei autem qui operatur, merces non imputatur secundum gratiam, sed secundum debitum . Quisquis ergo dignus est, debitum est ei; si autem debitum est, gratia non est: gratia quippe donatur, debitum redditur. Gratia ergo donatur indignis, ut reddatur debitum dignis: ipse autem facit ut habeant quecumque redditurus est dignis, qui ea que non habebant donauit indignis.

34. Hoc forte dicet: Ego non ex operibus, sed ex fide dixi Apostolum dignum fuisse, cui tante ille gratie donarentur; non enim opera, que bona ante non habuit, sed tamen fides eius hoc meruit. Quid enim, putamus quod fides non operetur? Imo ipsa ueraciter operatur, que per dilectionem operatur .  Quantumlibet autem opera infidelium predicentur, eiusdem apostoli sententiam ueram nouimus et inuictam, Omne quod non est ex fide, peccatum est . Ideo uero sepe dicit, non ex operibus, sed ex fide, nobis iustitiam deputari, cum potius fides per dilectionem operetur, ne quisquam existimet ad ipsam fidem meritis operum perueniri, cum ipsa sit initium, unde bona opera incipiunt; quoniam, ut dictum est, quod ex ipsa non est, peccatum est. Hinc et Ecclesie dicitur in Cantico canticorum, uenies, et transies ab initio fidei . Quapropter quamuis bene operandi gratiam fides impetret: ipsam certe fidem ut haberemus, nulla fide meruimus, sed in ea nobis danda, in qua Dominum sequeremur, misericordia eius preuenit nos . An ipsam nobis nos dedimus, et ipsi nos ipsos fideles fecimus? Prorsus etiam hic clamabo, Ipse fecit nos, et non ipsi nos . Nihil uero aliud apostolica doctrina commendat, ubi ait: Dico autem per gratiam Dei, que data est mihi, omnibus qui sunt in uobis, non plus sapere, quam oportet sapere, sed sapere ad temperantiam, sicut unicuique Deus partitus est mensuram fidei . Hinc est quippe et illud: Quid enim habes quod non accepisti ? Quando et hoc accepimus, unde incipit quidquid in nostris actibus habemus boni.

35. Quid est ergo quod idem dicit apostolus, Bonum certamen certaui, cursum consummaui, fidem seruaui; de cetero superest mihi corona iustitie, quam reddet mihi Dominus in illo die iustus iudex ; si hec non redduntur dignis, sed donantur indignis? Hoc qui dicit, parum considerat coronam reddi non potuisse digno, nisi gratia data esset indigno. Ait enim, Bonum certamen certaui: sed idem ipse ait, Gratias Deo, qui dedit nobis uictoriam per Dominum nostrum Iesum Christum . Ait, Cursum consummaui: sed ipse idem ait, Non uolentis, neque currentis, sed miserentis est Dei . Ait, Fidem seruaui: sed ipse idem ait, Scio enim cui credidi, et certus sum quia potens est depositum meum seruare in illum diem , id est, commendatum meum: nam codices nonnulli non habent, depositum; sed quod est planius, commendatum. Quid autem commendamus Deo, nisi que [1 1Kb] oramus ut seruet, in quibus et ipsa est fides nostra? Nam quid aliud apostolo  Petro Dominus commendauit orando, unde illi ait, Ego rogaui pro te, Petre, ne deficiat fides tua ; nisi ut eius Deus seruaret fidem, ne tentationi cedendo deficeret? Quocirca, o beate Paule [2 1Kb] , magne gratie predicator, dicam, nec timeam  dicam, inquam, nec timeam: redditur quidem meritis tuis corona sua, sed Dei dona sunt merita tua.

36. Redditur ergo debitum premium Apostolo digno: sed ipsum apostolatum indebitum gratia [3 1Kb] donauit  indigno. An hoc me dixisse penitebit? Absit: eius enim testimonio ab hac inuidia defensabor, nec me quisquam uocabit audacem, nisi qui fuerit ausus ipsum uocare mendacem. Ipse clamat, ipse testatur, ipse ut in se Dei dona commendet, nec in se ipso, sed in Domino glorietur [1 1Kb] , non solum nulla se habuisse dicit merita bona, ut apostolus fieret; sed etiam mala merita sua dicit, ut Dei gratiam manifestet et predicet. Non sum, inquit, idoneus uocari apostolus: quod quid est aliud, quam, Non sum dignus? nam hoc plerique latini codices habent. Hoc est nempe quod querimus: nempe isto munere apostolatus ille omnes gratie continentur. Non enim decebat aut oportebat apostolum non habere prophetiam, aut non esse doctorem, aut non clarescere uirtutibus donationibusque sanitatum, aut adiutoria non prebere, aut Ecclesias non gubernare, aut linguarum generibus non excellere. Omnia hec unum nomen apostolatus amplectitur. Ipsum igitur consulamus; ipsum potius audiamus: dicamus ei, Sancte Paule apostole, Pelagius monachus dignum te dicit fuisse, qui acciperes omnes gratias apostolatus tui; tu ipse quid dicis? Non sum, inquit, dignus uocari apostolus? Itane, ut deferam honorem Paulo, Pelagio magis de Paulo credere audebo, quam Paulo? Non faciam: me namque potius onerabo, quam illum honorabo, si fecero. Audiamus etiam, cur non sit dignus uocari apostolus: Quia persecutus sum, inquit, Ecclesiam Dei. Si sensum sequeremur, quis non istum a Christo damnandum censeret potius quam uocandum? Quis ita diligat predicatorem, ut non detestetur persecutorem? Optime ergo ipse atque ueraciter, Non sum, inquit, dignus uocari apostolus, quia persecutus sum Ecclesiam Dei. Faciens igitur tantum mali, unde meruisti tantum boni? Audiant respondentem omnes gentes: Sed gratia Dei sum id quod sum. Numquid aliter est gratia commendata, nisi quia est indigno data? Et gratia eius, inquit, in me uacua non fuit. Hoc et aliis precipit, ut etiam arbitrium uoluntatis ostendat, ubi ait, Precipientes autem et rogamus, ne in uacuum gratiam Dei suscipiatis . Unde autem probat quod gratia eius in eo uacua non fuit, nisi ex eo quod sequitur, Sed plus omnibus illis laboraui? Proinde non laborauit ut gratiam acciperet, sed accepit ut laboraret: atque ita, unde ad accipienda debita premia fieret dignus, gratiam gratis accepit indignus. Nec ipsum sane laborem sibi ausus est arrogare; Cum enim dixisset, Plus omnibus illis laboraui: continuo subiecit, Non ego, sed gratia Dei mecum . O magnum gratie preceptorem, confessorem, predicatorem! Quid est hoc, Plus laboraui, non ego? Ub sese extulit aliquantum uoluntas, ibi continuo uigilaui pietas, et tremuit humilitas, quia se agnouit infirmitas

37. Merito, quod gesta indicant, etiam hoc usus est testimonio sanctus Ioannes Ierosolymitane antistes Ecclesie, sicut interrogatus que apud illum ante iudicium  gesta fuerint  , cepiscopis nostris, qui simul in illo iudicio presidebant, ipse narrauit. Ait enim, tunc quibusdam susurrantibus, et dicentibus, quod »sine Dei gratia« diceret Pelagius »posse hominem perfici,« id est, quod superius dixerat, »esse posse hominem sine peccato: Culpans [1 1Kb] ,« inquit, »super hoc etiam intuli, quia et apostolus Paulus multum laborans, sed non secundum suam uirtutem, sed secundum gratiam Dei, dixit: Amplius omnibus illis laboraui; non ego autem, sed gratia Dei mecum; et iterum, Non est uolentis, neque currentis, sed miserentis Dei ; et illud, Nisi Dominus edificauerit domum, in uanum laborauerunt qui edificant eam ; et alia multa similia diximus, inquit, de Scripturis sanctis. Illis autem non suscipientibus que dicebantur a nobis de sanctis Scripturis, sed adhuc susurrantibus, dixit Pelagius, Et ego sic credo: anathema sit qui dicit absque adiutorio Dei posse hominem ad profectum omnium uenire uirtutum.«



CAPUT Xu.

38. Hec narrauit episcopus Ioannes, audiente Pelagio, qui utique posset honorifice dicere: Fallitur Sanctitas tua, non bene meministi, non dixi ad ista testimonia que de Scripturis commemorasti, »Ego sic credo:« quoniam non ea sic intelligo, quod gratia Dei sic laboret cum homine, ut quod non peccat, non uolentis neque currentis, sed miserentis sit Dei.



CAPUT XuI.

39. Sunt enim quedam expositiones Epistole Pauli, que scribitur ad Romanos, que ipsius Pelagii esse dicuntur, ubi hoc quod scriptum est, Non uolentis, neque currentis, sed miserentis est Dei: »non ex persona Pauli« asserit »dictum; sed cum uoce interrogantis et redarguentis usum fuisse, cum hoc diceret, tanquam hoc dici utique non deberet.« Non ergo, cum episcopus Ioannes plane istam sententiam esse [2 1Kb] Apostoli agnouit, eamque ideo commemorauit, ne Pelagius sine Dei gratia non peccare quemquam putaret, et dixit respondisse Pelagium, »Et ego sic credo;« neque cum hoc presens audiret, respondit, Non sic credo. Oportet ut illam expositionem peruersam, ubi hoc non sensisse Apostolum, sed potius redarguisse intelligi uoluit, aut suam neget, aut corrigere atque emendare non dubitet. Nam quidquid dixit episcopus Ioannes de absentibus fratribus nostris, siue cepiscopis Herote ac Lazaro, siue de presbytero Orosio, siue de aliis quorum ibi non sunt nomina expressa  , credo quod intelligat ad eorum preiudicium non ualere. Si enim presentes essent, possent eum fortasse, absit ut dicam,  conuincere de mendacio, sed forte commemorare, quid forte fuisset oblitus, aut in quo eum fefellerit latinus interpres, etsi non studio mentiendi, certe aliene lingue minus intellecte nonnulla difficultate: presertim quia non in gestis agebatur [1 1Kb] , que, improbi ne mentiantur, boni autem ne aliquid obliuiscantur, utiliter instituta sunt. Si quis autem memoratis fratribus nostris ex hoc aliquid questionis intulerit, eosque ad iudicium episcopale uocauerit [2 1Kb] , sibi ut poterunt, aderunt: nobis hic laborare quid opus est; quando ne ipsi quidem iudices, post cepiscopi nostri narrationem, aliquid inde pronuntiare uoluerunt?



CAPUT XuII.

40. Cum ergo Pelagius presens, ad illa testimonia Scripturarum dixisse se ita credere tacitus agnouerit, quomodo illud Apostoli testimonium paulo superius recolens, et inueniens eum dixisse, Non sum dignus uocari apostolus, quia persecatus sum Ecclesiam Dei, sed gratia Dei sum id quod sum; non uidit, non se dicere debuisse, cum ageretur de abundantia gratiarum, quas idem accepit apostolus, »dignum fuisse qui acciperet;« cum ipse se non solum dixerit, sed et aliam causam reddens, probarit indignum, et eo ipso gratiam uere gratiam commendauerit? Sed si forte illud iamdudum a sancto Ioanne narratum, cogitare uel meminisse non potuit; recentissimam suam responsionem respiceret, et que paulo ante de Celestio sibi obiecta anathematizauerit aduerteret. Nempe etiam inter illa est, quod obiectum est dixisse Celestium, »Dei gratiam secundum merita nostra dari.« Si ergo ueraciter hoc Pelagius anathematizauit, quid est quod dicit, gratias omnes Apostolo secundum meritum datas? An aliud est dignum esse accipere; aliud, secundum meritum accipere? et potest aliqua subtilitate disputationis ostendere, dignum esse aliquem, sed non mereri? uerum tamen Celestius, uel quis alius, cuius omnes superiores anathematizauit sententias, nec de hoc uerbo eum nebulas obtendere atque in eis latere permittit. Urget enim et dicit: »Et ipsa gratia in mea uoluntate posita est, siue dignus fuerim, siue indignus.« Si ergo recte hoc a Pelagio ueraciterque damnatum est, ubi dicitur, »Dei gratiam secundum merita et dignis dari:« quo corde cogitauit, quoue ore protulit quod ait, »Dicimus donare Deum ei, qui fuerit dignus accipere, omnes gratias? Quis non ista si diligenter aduerterit, fiat de illius responsione uel defensione sollicitus?

41. Cur ergo, ait aliquis, hoc iudices approbauerunt? Fateor, ideo iam ipse ambigo: sed nimirum, aut breue dictum eorum audientiam et intentionem facile subterfugit, aut aliquo modo id recte posse accipi existimantes, cuius de hac re confessiones liquidas sibi habere uidebantur, pene de uno uerbo, nichil  ei controuersie mouendum putarunt. Quod et nobis forsitan contigisset, si cum eis in illo iudicio sedissemus. Si enim pro eo quod positum est Dignus, positum esset Predestinatus, uel aliquid huiusmodi, nichil certe scrupuli tangeret atque augeret animum: et tamen si dicatur, eum qui per electionem gratie iustificatur, nullis quidem precedentibus meritis bonis, sed destinatione dignum uocari, sicut electus uocatur, utrum uel certe, uel minima offensione intelligentie dici possit, difficile iudicatur. Nam quantum ad me attinet, ab hoc uerbo facile transirem, nisi me liber ille, cui respondi, ubi omnino nullam dicit Dei gratiam, nisi naturam nostram cum libero arbitrio, gratiam creaturam [1 1Kb] , de ipsius Pelagii sensu sollicitum redderet, ne forte hoc uerbum non de negligentia locutionis, sed de diligentia dogmatis curarit inserere. Iam ea que restant nouissima, ita iudices commouerunt, ut ante responsionem Pelagii damnanda censerent.



CAPUT XuIII.

42. Nam in sexto capitulo Celestii libri positum obiectum est, »Filios Dei non posse uocari, nisi omni modo absque peccato fuerint effecti.« Unde secundum ipsum dictum est, neque apostolum Paulum esse filium Dei, qui dixit, Non quod iam acceperim, aut quod iam perfectus sim . In septimo capitulo, »Obliuionem et ignorantiam non subiacere peccato, quoniam non secundum uoluntatem eueniunt, sed secundum necessitatem.« Cum Dauid dicat, Delicta iuuentutis mee ne memineris et ignorantie mee : et cum in lege sacrificia pro ignorantia sicut pro peccato offerantur . In decimo capitulo, »Non esse liberum arbitrium, si Dei indigeat auxilio, quoniam in propria uoluntate habet unusquisque aut facere aliquid, aut non facere.« In duodecimo capitulo, »uictoriam nostram non ex Dei esse adiutorio, sed ex libero arbitrio:« quod inferre dictus est his uerbis, »Nostra est uictoria, quoniam propria uoluntate arma suscepimus; sicut e contrario nostrum est quando uincimur, quoniam armari propria uoluntate contempsimus.« Et de apostolo Petro posuit testimonium, »diuine nos esse consortes nature« . Et syllogismum facere dicitur: »Quoniam si anima non potest esse sine peccato, ergo et Deus subiacet peccato, cuius pars, hoc est anima, peccato obnoxia est.« In tertio decimo capitulo dicit, »Quoniam penitentibus uenia non datur secundum gratiam et misericordiam Dei, sed secundum merita et laborem eorum, qui per penitentiam digni fuerint misericordia.«



CAPUT XIX.

43. His recitatis Synodus dixit: »Quid ad hec que lecta sunt capitula dicit presens Pelagius monachus? Hoc enim reprobat sancta Synodus, et sancta Dei catholica Ecclesia.« Pelagius respondit: »Iterum dico quia hec et secundum ipsorum testimonium non sunt mea; pro quibus, ut dixi, satisfactionem non debeo: que uero mea esse confessus sum, hec recta esse affirmo: que autem dixi non esse mea, secundum iudicium sancte Ecclesie reprobo, anathema dicens omni contrauenienti et  contradicenti sancte catholice Ecclesie doctrinis. Ego enim in unius substantie Trinitatem credo, et omnia secundum doctrinam sancte catholice Ecclesie: si quis uero aliena ab hac sapit, anathema sit.«



CAPUT XX.

44. Synodus dixit: »Nunc quoniam satisfactum est nobis prosecutionibus presentis Pelagii monachi, qui quidem piis doctrinis consentit, contraria uero Ecclesie fidei [1 1Kb] reprobat et anathematizat, communionis ecclesiastice eum esse et catholice confitemur.«



CAPUT XXI.

45. Si ista sint gesta [2 1Kb] , quibus amici Pelagii gaudent eum esse purgatum: nos, quoniam erga se nostram quoque amicitiam, prolatis etiam familiaribus epistolis nostris, atque in hoc iudicio recitatis, quas insertas continent gesta, satis probare curauit, salutem quidem eius in Christo cupimus et optamus; de ista uero eius purgatione, que magis creditur, quam liquido demonstratur, gaudere temere non debemus. Neque hoc dicens, iudicum arguo uel negligentiam, uel conniuentiam, uel, quod ab eis longe abhorrere certissimum est, impiorum dogmatum conscientiam: sed eorum iudicio pro merito approbato atque laudato, Pelagius tamen apud eos quibus amplius certiusque notus est [3 1Kb] , non mihi uidetur esse purgatus. Illi enim tanquam de ignoto iudicantes, his presertim absentibus qui contra eum libellum dederant, hominem quidem diligentius examinare minime potuerunt: heresim tamen ipsam, si eorum sequantur iudicium qui pro eius peruersitate certabant, penitus peremerunt. Illi autem qui bene sciunt que Pelagius docere consueuit, siue qui eius disputationibus restiterunt, siue qui ex ipso errore se liberatos esse gratulantur, quomodo possunt eum non habere suspectum, quando eius non simplicem confessionem preterita errata damnantem, sed talem confessionem [4 1Kb] legunt, quasi nunquam aliter senserit, quam isto iudicio in eius est responsionibus approbatum?



CAPUT XXII.

46. Nam, ut de me ipso potissimum dicam, prius absentis et Rome constituti Pelagii nomen cum magna eius laude cognoui: postea cepit ad nos fama perferre, quod aduersus Dei gratiam disputaret; quod licet dolerem, et ab eis mihi diceretur quibus crederem, ab ipso tamen tale aliquid, uel in eius aliquo libro nosse cupiebam, ut si inciperem redarguere, negare non posset. Postea uero quam in Africam uenit, me absente, nostro, id est, Hipponensi littore exceptus est, ubi omnino, sicut comperi a [5 1Kb] nostris, nichil ab illo huiusmodi auditum est: quia et citius quam putabatur, inde profectus est. Postmodum eius faciem Carthagine, quantum recolo, semel uel iterum uidi, quando cura Collationis [1 1Kb] ,  quam cum hereticis Donatistis habituri eramus, occupatissimus fui: ille uero etiam ad transmarina properauit. Interea per ora eorum qui eius discipuli ferebantur, dogmata ista feruebant: ita ut Celestius ad ecclesiasticum iudicium perueniret, et reportaret dignam sua peruersitate sententiam. Salubrius sane aduersus eos agi putabamus, si hominum nominibus tacitis, ipsi refutarentur et redarguerentur errores, atque ita metu potius ecclesiastici iudicii corrigerentur homines, quam ipso iudicio punirentur. Nec libris igitur aduersus mala illa disserere, nec popularibus tractatibus cessabamus.



CAPUT XXIII.

47. Cum uero mihi etiam liber ille datus esset a seruis Dei, bonis et honestis uiris Timasio et Iacobo, ubi apertissime Pelagius obiectam sibi a se ipso tanquam ab aduersario, unde iam grandi inuidia laborabat, de Dei gratia questionem non aliter sibi soluere uisus est, nisi ut naturam cum libero arbitrio conditam, Dei diceret gratiam; aliquando, idque tenuiter [2 1Kb] , nec aperte, ei coniungens uel legis, adiutorium, uel remissionem etiam peccatorum: tum uero sine ulla dubitatione mihi claruit, quam esset christiane saluti uenenum illius peruersitatis inimicum. Nec sic tamen operi meo, quo eumdem librum refelli, Pelagii nomen inserui: facilius me existimans profuturum, si seruata amicitia, adhuc eius uerecundie parcerem, cuius litteris iam parcere non deberem. Hinc est, quod nunc moleste fero, in hoc iudicio dixisse illum quodam loco, »Anathematizo illos qui sic tenent, aut aliquando tenuerunt.« Suffecerat dicere, »qui sic tenent;« ut eum crederemus esse correctum: cum uero addidit, »aut aliquando tenuerunt;« primum, quam iniuste damnare immeritos ausus est, qui illo, quem siue aliis, siue ipso doctore didicerant, errore caruerunt? Deinde, quis eorum qui eum ista non solum aliquando tenuisse, uerum etiam docuisse nouerunt, non merito suspicetur, simulate anathematizasse qui hec tenent, cum eodem modo anathematizare non dubitauit qui hec aliquando tenuerunt, in quibus eum ipsum recordabuntur magistrum? Ecce, ut alios taceam, Timasium et Iacobum, quibus oculis, qua fronte conspiciet, suos et dilectores, et aliquando discipulos, ad quos librum scripsi, ubi libro eius respondi  ? qui certe quemadmodum mihi rescripserint, tacendum et pretereundum non putaui; sed exemplum litterarum subter annexui.



CAPUT XXIu.

48. »Domino uere beatissimo, et merito uenerabili patri episcopo Augustino, Timasius et Iacobus, in Domino salutem. Ita nos refecit et recreauit gratia Dei ministrata per uerbum tuum, ut prorsus germane dicamus, Misit uerbum suum, et sanauit eos , domine beatissime, et merito uenerabilis pater. Sane ea diligentia uentilasse Sanctitatem tuam textum eiusdem libelli reperimus, ut ad singulos apices responsa reddita stupeamus, siue in his que refutare, detestari, ac fugere deceat christianum;  siue in illis, in quibus non satis inuenitur errasse; quamuis, nescio qua calliditate, in ipsis quoque gratiam Dei credidit supprimendam. Sed unum est quod nos in tanto beneficio afficit, quia tarde hoc tam preclarum gratie Dei munus effulsit. Siquidem contigit [1 1Kb] absentes fieri quosdam, quorum cecitati ista tam perspicue ueritatis illustratio deberetur; ad quos, etsi tardius, non diffidimus propitio Deo eamdem gratiam peruenire, qui uult omnes homines saluos fieri, et ad agnitionem ueritatis uenire . Nos uero, etsi olim spiritu caritatis [2 1Kb] , qui in te est, docti, subiectionem [3 1Kb] eius abiecerimus erroris, in hoc etiam nunc gratias agimus, quod hec que ante credidimus, nunc aliis aperire didicimus, uiam facilitatis [4 1Kb] uberiore Sanctitatis tue sermone pandente. Et alia manu: Incolumem Beatitudinem tuam, nostrique memorem, misericordia Dei nostri glorificet in eternum« .



CAPUT XXu.

49. Si ergo et iste confiteretur, ita in hoc errore se fuisse aliquando, ut hominem preoccupatum, sed nunc anathematizare qui hec tenent; quisquis ei non gratularetur, tenente iam illo uiam ueritatis, ipse amitteret uiscera caritatis. Nunc uero parum est quod se non confessus est ab ea peste liberatum, sed anathematizauit insuper liberatos, qui eum sic diligunt, ut etiam ipsum cupiant liberari: in quibus et isti sunt, qui beneuolentiam suam erga illum significauerunt, his ad me datis litteris suis; nam et ipsum precipue cogitabant, cum dicerent, hoc se affici, quod tarde illum librum scripserim? »Siquidem contigit,« inquiunt, »absentes fieri quosdam, quorum cecitati ista tam perspicue ueritatis illustratio deberetur; ad quos etsi tardius,« inquiunt, »non diffidimus propitio Deo eamdem gratiam peruenire.« Nomen quippe uel nomina ipsi quoque adhuc tacenda putauerunt, ut uiuente amicitia, error potius moreretur amicorum.

50. At nunc si Pelagius Deum cogitat, si non est ingratus eius misericordie, qui eum ad episcoporum iudicium propterea perduxit, ut hec anathemata defendere postea non auderet, iamque detestanda et abiicienda cognosceret, gratius accipiet litteras nostras, quando expresso nomine ulcus sanandum potius aperimus, quam illas  , ubi cum dolorem facere timeremus, tumorem, quod nos penitet, augebamus. Si autem mihi fuerit iratus, quam inique irascatur attendat, et ut uincat iram, tandem aliquando Dei postulet gratiam, quam in hoc iudicio confessus est singulis nostris actibus necessariam; ut ueram consequatur, illo adiuuante, uictoriam. Quid enim ei prosunt tante eius laudes in epistolis episcoporum, quas pro se commemorandas, uel etiam legendas atque allegandas putauit; quasi eum hec peruersa sentire, omnes qui uehementes et quodam modo ardentes ad bonam  uitam exhortationes eius audiebant, facile scire potuerint?



CAPUT XXuI.

51. Et ego quidem in epistola mea, quam protulit, non solum ab eius laudibus temperaui; sed etiam quantum potui, sine eius [1 1Kb] commotione questionis, de Dei gratia recte sapere admonui. Dixi eum quippe in salutatione, Dominum: quod epistolari more etiam non christianis quibusdam scribere solemus; neque id mendaciter, quoniam omnibus ad salutem, que in Christo est, consequendam, debemus quodam modo liberam seruitutem. Dixi dilectissimum: quod et nunc dico, etsi iratus fuerit, adhuc dicam; quoniam nisi erga eum dilectionem tenuero, illo irascente, ipse mihi magis nocebo. Dixi Desideratissimum; quoniam ualde cupiebam cum presente aliquid colloqui: iam enim audieram contra gratiam, qua iustificamur, quando hinc aliqua commemoratio fieret, aperta cum contentione conari. Denique litterarum ipsarum breuis textus hoc indicat: nam cum egissem gratias, quod me scriptis suis exhilarasset, certum faciendo de sua salute ac suorum, quos utique si correctos uolumus, etiam corporali salute saluos uelle debemus; mox ei bona optaui a Domino retribui, non ad salutem corporis pertinentia, sed ea potius, que putabat esse, uel forte adhuc putat, in solo arbitrio uoluntatis et propria potestate posita, simul optans et propter hoc uitam eternam. Deinde quia litteris suis, quibus respondebam, talia quedam in me bona multum benigneque laudauerat; etiam ibi petiui ab eo, ut pro me oraret, quo potius a Domino talis fierem, qualem me esse iam crederet: ut cum sic admonerem, contra quod ille sapiebat, ipsam quoque iustitiam, quam in me laudandam putauerat, non esse uolentis, neque currentis, sed miserentis Dei . Hoc est totum, quod breuis illa epistola mea continet, eaque intentione dictata est: nam ita se habet:



CAPUT XXuII et XXuIII.

52. »Domino dilectissimo, et desideratissimo fratri Pelagio, Augustinus, in Domino salutem. Gratias ago plurimum, quod me litteris tuis exhilarare dignatus es, et certum facere de salute uestra. Retribuat tibi Dominus bona, quibus semper sis bonus, et cum illo eterno uiuas in eternum, domine dilectissime, et desideratissime frater. Ego autem, etsi in me non agnosco preconia de me tua, que tue Benignitatis epistola continet; beneuolo tamen animo erga exiguitatem meam, ingratus esse non possum: simul admonens, ut potius ores pro me, quo talis a Domino fiam, qualem me iam esse arbitraris. Et alia manu: Memor nostri, incolumis Domino placeas, domine dilectissime, et desideratissime frater« .



CAPUT XXIX.

53. In ipsa quoque subscriptione quod posui, ut Domino placeat, magis hoc esse significaui in eius gratia, quam in sola hominis uoluntate, quando id nec hortatus sum, nec precepi, nec docui, sed optaui. Quemadmodum uero si hortarer, aut preciperem, uel docerem, pertinere hoc et ad  liberum arbitrium demonstrarem, nec tamen Dei gratie derogarem: ita quia optaui, Dei quidem commendaui gratiam, non tamen arbitrium uoluntatis exstinxi. Utquid ergo in hoc iudicio protulit hanc epistolam? secundum quam si ab initio sapuisset, nullo modo fortassis, licet a bonis fratribus, sed tamen peruersitate disputationum eius offensis, ad episcopale iudicium uocaretur. Porro autem, sicut ego rationem de hac mea epistola reddidi; ita de suis, si esset necesse, redderent quorum allegauit, dicentes uel quid putauerint, uel quid ignorauerint, uel qua ratione scripserint. Proinde Pelagius de quorumlibet sanctorum amicitia se iactauerit, quorumlibet de suis laudibus litteras legerit, quelibet purgationis sue gesta protulerit, nisi ea que contra Dei gratiam, qua uocamur et iustificamur, posuisse in libris [1 1Kb] suis idoneorum testium fide probatur, confessus anathematizauerit, ac deinde [2 1Kb] contra hec ipsa scripserit et disputauerit, nequaquam his quibus plenius notus est, uidebitur esse correctus.



CAPUT XXX.

54. Iam enim, que post hoc iudicium consecuta sint, que hanc suspicionem magis augeant, non tacebo. Peruenit in manus nostras nonnulla epistola, que ipsius Pelagii diceretur, scribentis ad amicum suum quemdam presbyterum, qui eum litteris, sicut eadem epistola continetur, benigne admonuerat, ne per eius occasionem se aliquis a corpore Ecclesie separaret. Ibi inter cetera, que inserere longum est, nec opus est, ait Pelagius: »Quatuordecim episcoporum sententia definitio nostra comprobata est, qua diximus, posse hominem sine peccato esse, et Dei mandata facile custodire si uelit, Que sententia,« inquit, »contradictionis os [3 1Kb] confusione perfudit, et omnem in malum conspirantem societatem ab inuicem separauit.« Siue ergo istam epistolam Pelagius uere scripserit, siue sub eius nomine a quocumque conficta sit, quis non uideat, quemadmodum hic error et de iudicio ubi conuictus atque damnatus est, tanquam de uictoria glorietur? Sic enim posuit hec uerba, quemadmodum leguntur in libro eius, qui Capitulorum uocatur, non quemadmodum obiecta sunt in iudicio, uel eius etiam responsione repetita. Nam et illi qui obiecerunt, nescio qua incuria, minus posuerunt uerbum, de quo non parua est controuersia. Posuerunt enim eum dixisse. »Posse hominem, si uelit, esse sine peccato, et Dei mandata custodire si uelit:« de facilitate nichil est dictum. Deinde ipse respondens ait, »Posse quidem hominem esse sine peccato, et Dei mandata custodire, si uelit, diximus:« neque ipse dixit, »facile custodire;« sed tantummodo, »custodire.« Ita alio loco inter illa de quibus me Hilarius consuluit, atque rescripsi, sic obiectum est: »Posse hominem esse sine peccato, si uelit.« Ad quod ipse ita respondit: »Posse quidem hominem sine peccato esse, dictum est superius.« Neque hic ergo, uel ab eis qui obiecerunt,  uel ab ipso qui respondit, additum est, »facile.« Superius etiam in narratione sancti Ioannis episcopi ita commemoratum est: »Illis,« inquit, »instantibus et dicentibus, Quia hereticus est; dicit enim quoniam potest homo, si uoluerit, esse sine peccato: et de hoc interrogantibus nobis eum, respondit, Non dixi quoniam recepit [1 1Kb] natura hominis ut impeccabilis sit; sed dixi quoniam qui uoluerit pro propria salute laborare et agonizare, ut non peccet et ambulet in preceptis Dei, habere eum hanc possibilitatem a Deo. Tunc quibusdam susurrantibus et dicentibus, quod sine Dei gratia diceret Pelagius posse hominem perfici: Culpans,« inquit, »super hoc etiam intuli, quia et apostolus Paulus multum laborans, sed non secundum suam uirtutem, sed secundum gratiam Dei, dixit, Amplius omnibus illis laboraui, non ego autem, sed gratia Dei mecum« : et cetera que iam commemoraui .

55. Quid sibi ergo uult, quod in hac epistola ita gloriari ausi sunt, ut non solum possibilitatem non peccandi, sed etiam facilitatem, sicut in libro Capitulorum eiusdem Pelagii positum est, iudicantibus quatuordecim episcopis se persuasisse iactarent, cum toties eadem obiecta gestis atque repetita nusquam hoc habere inueniantur? Quomodo enim etiam ipsi defensioni et responsioni Pelagii non est hoc uerbum contrarium, cum et episcopus Ioannes sic eum apud se respondisse dixerit, ut »eum uellet intelligi posse non peccare, qui uoluerit pro salute sua laborare et agonizare;« et ipse iam gestis agens  seque defendens, »proprio labore et Dei gratia,« dixerit, »hominem posse esse sine peccato?« Quomodo ergo facile fit, si laboratur ut fiat? Puto enim omnem sensum hominum nobiscum agnoscere quod ubi labor est, facilitas non est. Et tamen epistola carnalis uentositatis et elationis uolat, et gestorum tarditate procurata, celeritate precedens, in manus hominum preuolat, ut quatuordecim episcopis orientalibus placuisse dicatur, non solum »posse esse hominem sine peccato, et Dei mandata custodire,« sed et »facile custodire;« nec nominato Deo iuuante, sed tantum, »si uelit:« ut uidelicet tacita, pro qua uehementissime pugnabatur, diuina gratia, restet, ut sola in epistola legatur infelix, et se ipsam decipiens uelut uictrix, humana superbia. Quasi non hoc se dixerit culpasse Ioannes episcopus, et uelut giganteos montes aduersus supereminentiam gratie celestis structos tribus diuinorum testimoniorum tanquam fulminum ictibus deiecisse: aut uero cum illo etiam ceteri episcopi iudices, uel mente, uel ipsis auribus ferrent Pelagium dicentem, »Posse quidem hominem sine peccato esse, et Dei mandata custodire, si uelit, diximus;« nisi continuo sequeretur, »Hanc enim possibilitatem Deus illi dedit« ; ac deinde coniungeret, »Non autem diximus, quod inueniatur aliquis, ab infantia usque ad senectam, qui nunquam peccauerit; sed quoniam a peccatis conuersus, proprio labore et Dei gratia possit esse sine peccato.« Quod etiam [1 1Kb] sua sententia declararunt, dicentes, eum recte respondisse, hominem cum adiutorio Dei et gratia posse esse sine peccato:« quid aliud metuentes, nisi ne hoc negando, non possibilitati hominis, sed ipsi Dei gratie facere uiderentur iniuriam? Nec tamen definitum est, quando fiat homo sine peccato, quod fieri posse adiuuante Dei gratia, iudicatum est: non est, inquam, definitum, utrum in hac carne concupiscente aduersus spiritum, fuerit, uel sit, uel futurus sit aliquis, iam ratione utens et uoluntatis arbitrio, siue in ista frequentia hominum, siue in solitudine monachorum, cui non sit iam necessarium, non propter alios, sed etiam propter se ipsum dicere in oratione, Dimitte nobis debita nostra : an uero tunc perficiatur hoc donum, quando similes ei erimus, quando uidebimus eum, sicuti est ; quando dicetur, non a pugnantibus, uideo aliam legem in membris meis repugnantem legi mentis mee ; sed a triumphantibus, Ubi est, mors, uictoria tua? ubi est, mors, aculeus tuus ? Quod non inter Catholicos et hereticos, sed inter ipsos Catholicos fortasse [2 1Kb] pacifice requirendum est  .



CAPUT XXXI.

56. Quomodo igitur credi potest, Pelagium  et Dei gratiam, que neque natura est cum libero arbitrio, neque legis scientia, neque tantum remissio peccatorum, sed ea que in singulis nostris est actibus necessaria, ueraciter fuisse confessum, et ueraciter anathematizasse quisquis contra ista sentiret; quando in epistola sua et facilitatem posuit non peccandi, de qua nulla in hoc iudicio questio fuit, quasi iudicibus etiam de hoc uerbo placuerit, et gratiam Dei non posuit, quam confitendo et addendo, penam ecclesiastice damnationis euasit?



CAPUT XXXII.

57. Est et aliud quod silere non debeo. In chartula defensionis sue, quam mihi per quemdam Charum nostrum [3 1Kb] Hipponensem ciuem, orientalem autem diaconum, misit, fecit aliquid, quod aliter se habeat, quam gestis episcopalibus continetur. Quod autem habent gesta, longe melius est ac firmius, et omnino enodatius pro catholica ueritate contra illius heresis pestem. Nam, cum eamdem chartulam legerem, priusquam ad nos gesta uenissent, nesciebam ea ipsa uerba posuisse, quibus, cum sibi adesset, usus est in iudicio: pauca enim, et non multum aliter se habent, de quibus non nimis curo.



CAPUT XXXIII.

Moleste autem ferebam, quod aliquarum sententiarum Celestii, quas cum gestis anathematizasse perspicuum est, seruasse sibi defensionem,  potest uideri. Nam earum quasdam suas negauit esse, dicens tantummodo, »pro eis non se debere satisfactionem:« anathematizare autem in eadem chartula noluit, que iste sunt: »Adam mortalem esse factum, qui siue peccaret, siue non peccaret, esset moriturus. Quod peccatum Ade solum ipsum nocuerit et non genus humanum. Quod lex sic mittat ad regnum celorum, quemadmodum et Euangelium. Quod infantes nuper nati in illo statu sint, in quo fuit Adam ante preuaricationem. Quod neque per mortem uel preuaricationem Ade omne genus humanum moriatur, neque per resurrectionem Christi omne gemus humanum resurgat. Infantes, etiamsi non baptizentur, habere uitam eternam. Diuites baptizatos, nisi omnibus abrenuntiauerint, si quid boni uidentur facere, non illis reputari, neque habituros illos regnum celorum«  . Ad ista quippe in chartula illa ita respondit: »Hec omnia secundum ipsorum testimonium a me dicta non sunt, nec pro eis debeo satisfactionem.« In gestis autem ad cadem ipsa ita locutus est: »Secundum ipsorum testimonium a me dicta non sunt, pro quibus ego satisfacere non debeo; sed tamen ad satisfactionem sancte Synodi anathematizo eos qui sic tenent, aut aliquando tenuerunt.« Cur ergo non ita et in illa chartula scriptum est? Non multum, ut opinor, atramenti, nec litterarum, nec more, nec ipsius chartule, si ita fieret, impenderetur. Sed quis non credat id fuisse procuratum, ut tanquam pro gestorum illorum breuiatione, ista charta usquequaque discurreret [1 1Kb] ? ubi putaretur, non esse ablatam quamlibet earum sententiarum defendendi licentiam, quod ei tantummodo obiecte, nec eius probate fuissent, non tamen anathematizate atque damnate.

58. Postea etiam de libro Celestii capitula sibi obiecta in eadem chartula multa congessit; neque his interuallis que continent gesta, duas responsiones, quibus eadem capitula anathematizauit, sed unam simul omnibus subdidit. Quod studio breuitatis factum putarem, nisi plurimum ad id quod nos mouet, interesse perspicerem. Ita enim clausit: »Iterum dico, quoniam ista et secundum eorum testimonium non sunt mea, pro quibus, ut dixi, satisfactionem non debeo; que autem mea esse confessus sum, hec recte me dicere affirmo: que autem dixi mea non esse, secundum iudicium sancte Ecclesie reprobo, anathema dicens omni contrauenienti sancte et catholice Ecclesie doctrinis; similiter et his qui falsa fingentes, nobis calumniam commouerunt.« Hunc ultimum uersum non habent gesta, sed nichil ad rem de qua solliciti esse debemus. Sint enim prorsus anathema et hi qui falsa fingentes, eis calumniam commouerunt. Sed cum primum legi, »Que autem dixi mea non esse, secundum iudicium sancte Ecclesie reprobo:« factum illud esse iudicium Ecclesie nesciens, quoniam hic tacitum est, et gesta non legeram, nichil aliud existimaui, quam eum fuisse pollicitum hoc se  de his sensurum esse capitulis, quod Ecclesia iam non iudicasset, sed quandoque iudicaret, et ea se reprobaturum, que illa iam non reprobasset, sed quandoque reprobaret; ut ad hoc pertineret etiam quod adiunxit, »anathema dicens omni contrauenienti uel contradicenti sancte catholice Ecclesie doctrinis.« uerum autem, ut gesta testantur, iam de his ecclesiasticum iudicium ab episcopis quatuordecim factum erat, secundum quod iudicium se dixit ista omnia reprobare, et anathema dicere his qui talia sentiendo, contra iudicium ueniunt, quod iam factum fuisse gesta indicant. Iam enim dixerant iudices, »Quid ad hec, que lecta sunt capitula, dicit presens Pelagius monachus? Hec enim reprobat sancta Synodus, et sancta Dei catholica Ecclesia.« Sed hoc qui nesciunt, et istam chartam legunt, putant aliquid illorum licite posse defendi, tanquam non fuerit iudicatum catholice contrarium esse doctrine, paratumque se Pelagius dixerit, id de his rebus sapere, quod Ecclesia non iudicauit, sed iudicauerit. Non itaque sic scripsit in ea, de qua nunc agimus chartula, ut agnosceretur quod habet gestorum fides, omnia scilicet illa dogmata, quibus eadem heresis proserpebat, et contentiosa conualescebat audacia, ecclesiastico iudicio presidentibus quatuordecim episcopis esse damnata. Quam rem, si ut est, innotescere timuit, se potius corrigat, quam nostre licet sere uigilantie qualicumque succenseat. Si autem hoc eum timuisse falsum est, et sicut homines suspicamur, ignoscat, dum tamen ea que gestis, quibus auditus est, anathematizata et reprobata sunt, de cetero oppugnet; ne parcendo illis, non solum hec antea credidisse, sed credere uideatur.



CAPUT XXXIu.

59. Proinde istum librum, in tam graui et grandi causa non frustra fortasse prolixum, ob hoc ad tuam uenerationem scribere uolui, ut si tuis sensibus non displicuerit, auctoritate potius tua, que longe maior est quam nostre exiguitatis industria, quibus necessarium existimauerit, innotescat, ad eorum uanitates contentionesque opprimendas, qui putant absoluto Pelagio, iudicibus episcopis orientalibus illa dogmata placuisse, que aduersum christianam fidem, et Dei gratiam qua uocamur et iustificamur, perniciosissime pullulentia, christiana semper ueritas damnat, et istorum etiam quatuordecim episcoporum auctoritate damnauit, que simul et Pelagium, nisi ab illo essent anathematizata, damnasset. Nunc iam, quoniam reddidimus homini curam fraterne caritatis, et de illo ac pro illo nostram sollicitudinem fideliter prompsimus, uideamus quomodo breuiter possit aduerti, etiam illo, quod clarum, apud homines absoluto, heresim tamen ipsam diuino iudicio semper damnabilem, etiam iudicio quatuordecim episcoporum orientalium esse damnatam.



CAPUT XXXu.

60. Hec est illius iudicii postrema sententia. Synodus dixit: »Nunc quoniam satisfactum est nobis prosecutionibus presentis Pelagii monachi, qui quidem piis doctrinis consentit, contraria uero Ecclesie fidei reprobat et anathematizet,  communionis ecclesiastice eum esse et catholice confitemur.« Duo quedam satis perspicua de Pelagio monacho sancti episcopi iudices sue sententie breuitate complexi sunt: unum quidem »piis eum consentire doctrinis;« alterum autem, »Ecclesie fidei reprobare et anathematizare contraria.« Pelagius propter hec duo »communionis ecclesiastice et catholice« pronuntiatus est. Quibus ergo uerbis eius interim, quantum homines in presentia de manifestis iudicare potuerunt, utrumque claruerit, omnia breuiter recapitulando uideamus. In his enim sibi obiectis, que sua non esse respondit, dictus est reprobare et anathematizare contraria. Breuiter ergo totam istam causam ita, si possumus, colligamus.

61. Quoniam necesse erat impleri quod predixit apostolus Paulus, Oportet et hereses esse, ut probati manifesti fiant in uobis : post ueteres hereses, inuecta etiam modo heresis est, non ab episcopis, seu presbyteris, uel quibuscumque clericis; sed a quibusdam ueluti monachis, que contra Dei gratiam, que nobis est per Iesum Christum Dominum nostrum, tanquam defendendo liberum arbitrium, disputaret, et conaretur christiane fidei firmamentum euertere [1 1Kb] , de quo scriptum est, Per unum hominem mors, et per unum hominem resurrectio mortuorum: sicut enim in Adam omnes moriuntur, sic et in Christo omnes uiuificabuntur : et in actibus nostris Dei adiutorium denegaret, dicendo, »ut non peccemus, impleamusque iustitiam, posse sufficere naturam humanam, que condita est cum libero arbitrio; eamque esse Dei gratiam, quia sic conditi sumus, ut hoc uoluntate possimus, et quod adiutorium legis mandatorumque suorum dedit, et quod ad se conuersis peccata preterita ignoscit;« in his solis esse Dei gratiam deputandam, non in adiutorio nostrorum actuum singulorum. »Posse enim hominem esse sine peccato, et mandata Dei facile custodire, si uelit.«

62. Ista heresis cum plurimos decepisset, et fratres, quos non deceperat, conturbaret; Celestius quidam talia sentiens, ad iudicium Carthaginensis Ecclesie perductus, episcoporum sententia condemnatus est  . Deinde post aliquot annos Pelagio, qui magister eius perhiberetur, cum ista heresis fuisset obiecta, ad episcopale iudicium etiam ipse peruenit  : recitatisque omnibus que in libello contra eum dato Heros et Lazarus episcopi Galli posuerant; illis quidem absentibus, et de egritudine unius eorum excusantibus, Pelagium ad omnia respondentem, quatuordecim episcopi prouincie Palestine secundum responsiones eius alienum a peruersitate huius heresis pronuntiarunt; eam tamen heresim sine ulla dubitatione damnantes. Approbauerunt enim secundum quod ille ad ea que obiecta sunt, respondebat, »adiuuari hominem per legis scientiam ad non peccandum, sicut scriptum  est. Legem in adiutorium dedit illis« . Non tamen ex hoc eamdem legis scientiam illam Dei gratiam esse approbauerunt [1 1Kb] , de qua scriptum est, Quis me liberabit de corpore mortis huius? Gratia Dei per Iesum Christum Dominum nostrum . Nec ideo dixisse Pelagium, »Omnes uoluntate sua regi,« ut non eos regeret Deus: respondit enim, »Hoc se dixisse propter liberum arbitrium, cui Deus adiutor est eligenti bona; hominem uero peccantem ipsum esse in culpa, quasi liberi arbitrii.« Approbarunt etiam, »iniquis et peccatoribus in die iudicii non esse parcendum, sed eternis eos ignibus puniendos.« Quoniam »hoc se« ille »secundum Euangelium dixisse,« respondit, »ubi scriptum est, Isti ibunt in supplicium eternum; iusti autem, in uitam eternam« . Non autem dixerat, omnes peccatores ad eternum pertinere supplicium, ut merito contra Apostolum dixisse uideretur, qui quosdam saluos ait futuros, sic tamen quasi per ignem . »Regnum celorum« ideo approbauerunt »etiam in uetere Testamento esse promissum,« quoniam testimonium dedit de propheta Daniele, ubi dictum est, Et accipient sancti regnum Altissimi . Hoc loco uetus Testamentum intelligentes ab illo appellatum, non illud solum quod factum est in monte Sina; sed Scripturas omnes canonicas ante aduentum Domini ministratas [2 1Kb] . »Posse« autem »hominem esse sine peccato, si uelit,« non sic approbatum est, quomodo ab illo in libro suo positum uidebatur, tanquam hoc in sola potestate esset hominis per liberum arbitrium; hoc quippe arguebatur sensisse dicendo, »si uelit:« sed quomodo nunc ipse respondit; imo quomodo id breuius et apertius iudices episcopi sua interlocutione commemorauerunt, hominem cum adiutorio Dei et gratia posse esse sine peccato. Nec tamen definitum est, quando istam perfectionem sancti assecuturi sunt, utrum in corpore mortis huius, an quando absorbebitur mors in uictoriam.

63. Ex iis etiam, que Celestium dixisse uel scripsisse, tanquam dogmata discipuli eius, sunt obiecta Pelagio; sua quedam et ipse cognouit, sed aliter se, quam obiiciebantur, sensisse respondit. Hinc est illud, »Quod ante aduentum Christi uixerunt quidam sancte ac iuste:« Celestius autem dixisse perhibebatur, »quod sine peccato fuerint.« Item obiectum est, dixisse Celestium, »Ecclesiam esse sine macula et ruga.« Pelagius autem dixit, »dictum a se quidem, sed ita, quoniam lauacro ab omni macula et ruga purgatur Ecclesia, quam uelit Dominus ita permanere.« Item illud dictum a Celestio, »Quoniam plus faciamus, quam in Lege et Euangelio iussum est.« Pelagius autem »de uirginitate se dixisse« respondit, »de qua Paulus dicit, Preceptum Domini non habeo« . Item obiectum est, affirmare Celestium, »Unumquemque hominem posse habere omnes  uirtutes et gratias,« ac sic auferri diuersitatem gratiarum, quam Apostolus docet. Pelagius autem respondit, »Non se auferre gratiarum diuersitatem; sed dicere, donare Deum ei, qui fuerit dignus accipere, omnes gratias, sicut Paulo apostolo donauit.«

64. Has ex nomine Celestii quatuor sententias non sic approbauerunt episcopi iudices, sicut eas Celestius sensisse dicebatur: sed sicut de his respondit Pelagius. uiderunt enim [1 1Kb] , quod aliud sit sine peccato esse, aliud sancte et iuste uiuere, sicut etiam ante aduentum Christi quosdam uixisse Scriptura testatur. Et quamuis non sit hic Ecclesia sine macula et ruga; tamen eam et lauacro regenerationis ab omni macula rugaque purgari, et eam ita uelle Dominum permanere: nam et ita permanebit, quia sine macula et ruga utique in eterna felicitate regnabit. Et quod perpetua uirginitas, que precepta non est, sine dubio plus sit, quam coniugalis pudicitia, que precepta est; quamuis in multis uirginitas perseueret, qui tamen non sunt sine peccato. Et quod eas omnes gratias, quas loco uno commemorat, habuit apostolus Paulus: quas tamen eum dignum fuisse accipere, aut non secundum merita, sed potius secundum predestinationem aliquo modo intelligere potuerunt; ipse enim dicit, Non sum dignus, uel, non sum idoneus uocari apostolus : aut eorum intentionem subterfugit uerbum, quod Pelagius quemadmodum posuerit, ipse uiderit. Hec sunt in quibus episcopi Pelagium pronuntiauerunt piis consentire doctrinis.

65. Nunc similiter recapitulando illa paulo attentius uideamus, que illum contraria reprobare et anathematizare dixerunt. In hoc [2 1Kb] enim potius tota heresis ista consistit. Exceptis ergo illis, que in adulatione nescio cuius uidue in libris suis posuisse dictus est, que ille »neque in libris suis esse, neque talia unquam se dixisse« respondit; »et eos qui talia saperent, non tanquam hereticos, sed tanquam stultos anathematizauit:« hec sunt quibus heresis illius dumeta quotidie pullulare, imo iam siluescere dolebamus. »Adam mortalem factum, qui siue peccaret, siue non peccaret, moriturus esset. Quod peccatum Ade ipsum solum leserit, et non genus humanum. Quod Lex sic mittat ad regnum, quemadmodum et Euangelium. Quod infantes nuper nati in illo statu sint, in quo Adam fuit ante preuaricationem. Quod neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat. Quod infantes, etsi non baptizentur, habeant uitam eternam. Quod diuites baptizati, nisi omnibus abrenuntient, si quid boni uisi fuerint facere, non eis reputetur, neque regnum Dei possint habere. Quod gratia Dei et adiutorium non ad singulos actus detur; sed in libero arbitrio sit, et in lege atque doctrina. Quod Dei gratia secundum merita nostra detur; et propterea ipsa gratia in hominis sit posita uoluntate, siue dignus fiat [3 1Kb] , siue indignus. Quod filii Dei non possint uocari,  nisi omnino absque peccato fuerint effecti. Quod obliuio et ignorantia non subiaceant peccato; quoniam non eueniant secundum uoluntatem, sed secundum necessitatem. Quod non sit liberum arbitrium, si indigeat auxilio Dei; quoniam propriam uoluntatem habeat unusquisque aut facere aliquid, aut non facere. Quod uictoria nostra ex Dei non sit adiutorio, sed ex libero arbitrio. Quod ex illo, quod ait Petrus, diuine nos esse consortes nature, consequens sit ut ita possit esse anima sine peccato, quemadmodum Deus.« Hoc enim in undecimo capitulo libri, non quidem habentis auctoris sui titulum, sed qui perhibetur esse Celestii, his uerbis positum ipse legi: »Quomodo quispiam,« inquit, »illius rei consortium suscepit, a cuius statu et uirtute esse extraneus definitur?« Ideo fratres qui hec obiecerunt, sic eum intellexerunt, tanquam eiusdem nature animam et Doum, et partem Dei dixerit animam: sic enim acceperunt, quod eiusdem status atque uirtutis eam esse cum Deo senserit. In extremo autem obiectorum positum est: »Quod penitentibus uenia non detur secundum gratiam et misericordiam Dei, sed secundum meritum et laborem eorum, qui per penitentiam digni fuerint misericordia.« Hec omnia, et si que argumentationes ad ea confirmanda interposite sunt, sua negantem, et anathematizantem Pelagium iudices approbauerunt: et ideo pronuntiauerunt, eum contraria ecclesiastice fidei reprobando et anathematizando, damnasse. Ac per hoc quomodolibet ea Celestius posuerit aut non posuerit, uel Pelagius senserit aut non senserit, tanta mala tam noue huius heresis illo ecclesiastico iudicio damnata gaudeamus, et Deo gratias agamus, laudesque dicamus.

66. De his autem que post hoc iudicium ibi a nescio quo cuneo perditorum, qui ualde in peruersum perhibentur Pelagio suffragari, incredibili audacia perpetrata dicuntur, ut Dei serui et ancille ad curam sancti Hieronymi presbyteri pertinentes, sceleratissima cede afficerentur, diaconus occideretur, edificia monasteriorum incenderentur, uix ipsum ab hoc impetu atque incursu impiorum in Dei misericordia turris munitior fueretur  ; tacendum nobis potius uideo, et exspectandum quid illic fratres nostri episcopi de his tantis malis agendum existiment, a quibus eos dissimulare posse, quis credat? Impia quippe dogmata huiuscemodi hominum, a quibuslibet Catholicis, etiam qui ab illis terris longe absunt, redarguenda sunt; ne ubicumque nocere possint, quo peruenire potuerint: impia uero facta, quorum cercitio [1 1Kb] ad episcopalem  pertinet disciplinam, ubi committuntur, ibi potissimum a presentibus uel in proximo constitutis, diligentia pastorali et pia seueritate plectenda sunt. Nos itaque tam longe positi, optare debemus his causis talem illic finem dari, de quo non sit necesse ubilibet ulterius iudicare; sed que nobis potius predicare conueniat: ut animi omnium, qui illorum scelerum fama usquequaque uolitante grauiter uulnerati sunt, Dei misericordia consequente sanentur.  Unde iam huius libri terminus iste sit, qui, ut spero, si sensibus tuis placere meruerit, adiuuante Domino, utilis erit legentibus; tuo quam meo nomine commendatior, et tua diligentia plurimis notior [1 1Kb] .





[1Kb] S. AURELII AUGUSTINI HIPPONENSIS EPISCOPI DE GRATIA CHRISTI ET DE PECCATO ORIGINALI CONTRA PELAGIUM ET CeLESTIUM Libri duo  . [1Kb] [1Kb] 



LIBER PRIMUS. DE GRATIA CHRISTI.

Pelagium gratie confessione fucum facere ostendit: quippe qui gratiam uel in natura et libero arbitrio ponat, uel in lege atque doctrina: qui preterea diuina gratia solam uoluntatis et actionis possibilitatem ut uocat, non ipsam uoluntatem et actionem adiuuari dicat; et illam insuper adiuuantem gratiam a Deo secundum merita hominum dari, atque ad id solum iuuare eos putet, ut precepta facilius possint implere. Expendit Augustinus loca opusculorum ipsius, quibus ille Dei gratiam diserte a se commendatam iactabat; et hec de lege ac doctrina, seu de diuina reuelatione ac de Christi exemplo, que ad doctrinam eque reuocantur, aut de peccatorum remissione interpretari posse demonstrat, nec apparere omnino, an uere christianam gratiam, id est, adiutorium bene agendi adiunctum nature atque doctrine per inspirationem flagrantissime et luminosissime caritatis agnoscat Pelagius: qui postremo Ambrosium, tantopere ab ipso laudatum, preclara quedam in commendationem diuine gratie dicentem audire iubetur.



CAPUT PRIMUM.


1. Quantum de uestra corporali et maxime spirituali salute gaudeamus, sincerissimi fratres, dilecti a Deo, Albina [1 1Kb] , Piniane, et Melania, quia effari non possumus, uobis cogitandum credendumque committimus, ut ea de quibus nos consuluistis, potius iam loquamur. Festinante etenim perlatore inter occupationes nostras, multo apud  Carthaginem quam ubicumque alibi densiores, quantum Deus donare dignatus est, ut potuimus, ista dictauimus.



CAPUT II.

2. Scripsistis mihi, eum Pelagio uos egisse, ut quecumque aduersus eum dicerentur, scripto damnaret: cumque dixisse audientibus uobis, »Anathemo qui uel sentit uel dicit, gratiam Dei qua  Christus uenit in hunc mundum peccatores saluos facere , non solum per singulas horas, aut per singula momenta, sed etiam per singulos actus nostros non esse necessariam; et qui hanc conantur auferre, penas sortiantur [1 1Kb] eternas.« Quisquis hec audit, et sensum eius ignorat, quem in libris suis satis euidenter expressit, non illis quos dicit inemendatos sibi fuisse subreptos, aut omnino suos negat, sed in illis quos litteris suis quas Romam misit commemorat, omnino eum putat hoc sentire quod ueritas habet. Quisquis autem quid in eis apertius dicat aduertit, debet habere etiam ista uerba suspecta. Quia etsi gratiam Dei, qua Christus uenit in mundum peccatores saluos facere, in sola remissione peccatorum constituat, potest huic sensui uerba ista coaptare dicens, ideo eam per singulas horas, per singula momenta, et per actus singulos necessariam, ut semper in memoria retinentes et reminiscentes dimissa nobis esse peccata, non peccemus ulterius, adiuti non aliqua subministratione uirtutis, sed uiribus proprie uoluntatis, quid sibi remissione peccatorum prestitum fuerit per actus singulos recordantis [2 1Kb] . Item quoniam solent dicere, nobis in eo Christum ad non peccandum prebuisse adiutorium, quia iuste ipse uiuendo iusteque docendo [3 1Kb] reliquit exemplum: possunt etiam ad hoc ista uerba coaptare, ut dicant, per singula momenta, per singulos actus necessariam nobis esse huiusmodi gratiam, id est, ut in omni conuersatione nostra intueamur dominice conuersationis exemplum. Peruidet autem fides uestra, a confessione gratie, de qua questio est, quam sit distinguenda ista confessio: et tamen obtegi potest istorum ambiguitate uerborum.



CAPUT III.

3. Sed quid mirum? Quandoquidem ipse Pelagius cum episcopalibus gestis sine ulla recusatione damnauerit eos, qui dicunt gratiam Dei et adiutorium non ad singulos actus dari, sed in libero arbitrio esse, uel in lege atque doctrina; ubi putabamus eius de hac re omnes tergiuersationes esse consumptas; damnauerit etiam eos, qui docent gratiam Dei secundum merita nostra dari: tamen in libris quos edidit pro libero arbitrio, quorum mentionem facit in epistola quam Romam misit, nichil aliud sentire monstratur, quam id quod damnasse uidebatur. Nam gratiam Dei et adiutorium, quo adiuuamur ad non peccandum, aut in natura et libero ponit arbitrio, aut in lege atque doctrina: ut uidelicet, cum adiuuat Deus hominem, ut declinet a malo et faciat bonum, reuelando et ostendendo quid fieri debeat, adiuuare credatur; non etiam cooperando et dilectionem inspirando, ut id quod faciendum esse cognouerit faciat.

4. Nam cum tria constituat atque distinguat, quibus diuina mandata dicit impleri, possibilitatem,  uoluntatem, actionem; possibilitatem scilicet, qua potest homo esse iustus; uoluntatem, qua uult esse iustus; actionem, qua iustus est: horum trium primum, id est, possibilitatem datam confitetur a creatore nature, nec esse in nostra potestate, sed eam nos habere etiamsi nolimus; duo uero reliqua, id est, uoluntatem et actionem nostra esse asserit, atque ita nobis tribuit, ut nonnisi a nobis esse contendat. Denique gratia Dei, non ista duo, que nostra omnino uult esse, id est, uoluntatem et actionem; sed illam que in potestate nostra non est, et nobis ex Deo est, id est, possibilitatem, perhibet adiuuari: tanquam illa que nostra sunt, hoc est, uoluntas et actio, tam sint ualentia ad declinandum a malo et faciendum bonum, ut diuino adiutorio non indigeant; illud uero quod nobis ex Deo est, hoc sit inualidum, id est, possibilitas, ut semper [1 1Kb] gratie adiuuetur auxilio.



CAPUT Iu.

5. Sed ne quis forsitan dicat, nos uel non recte intelligere que loquitur, uel maleuolo animo in alium sensum que non ita dicta sunt uertere, ipsa iam uerba eius accipite. »Nos« inquit, »sic tria ista distinguimus, et certum uelut in ordinem digesta partimur. Primo loco posse statuimus, secundo uelle, tertio esse. Posse in natura, uelle in arbitrio, esse in effectu locamus. Primum illud, id est, posse, ad Deum proprie pertinet, qui illud creature sue contulit: duo uero reliqua, hoc est, uelle et esse, ad hominem referenda sunt, quia de arbitrii fonte descendunt. Ergo in uoluntate et opere bono laus hominis est: imo et hominis, et Dei, qui ipsius uoluntatis et operis possibilitatem dedit, quique ipsam possibilitatem gratie sue adiuuat semper auxilio. Quod uero potest homo uelle bonum atque perficere, solius Dei est. Potest itaque illud unum esse, etiamsi duo ista non fuerint: ista uero sine illo esse non possunt. Itaque liberum mihi est nec uoluntatem bonam habere, nec actionem: nullo autem modo possum non habere possibilitatem boni: inest mihi etiamsi noluero, nec otium sui aliquando in hoc natura recipit. Quem nobis sensum exempla aliqua facient clariorem. Quod possumus uidere oculis, nostrum non est: quod uero bene aut male uidemus, hoc nostrum est  . Et ut generaliter uniuersa complectar, quod possumus omne bonum facere, dicere, cogitare, illius est qui hoc posse donauit, qui hoc posse adiuuat: quod uero bene uel agimus, uel loquimur, uel cogitamus, nostrum est; quia hec omnia uertere in malum etiam possumus. Unde, quod propter calumniam uestram [2 1Kb] sepe repetendum est, cum dicimus hominem posse esse sine peccato, et confessione possibilitatis accepte laudamus Deum, qui nobis hoc posse largitus est, nec est ibi ulla laudandi hominis occasio, ubi solius Dei causa tractatur: non  enim de uelle, nec de esse, sed tantummodo de eo quod potest esse, disseritur.«



CAPUT u.

6. Ecce est totum dogma Pelagii in libro eius tertio pro Libero Arbitrio, his omnino uerbis diligenter expressum, quo tria ista, unum quod est posse, alterum quod est uelle, tertium quod est esse, id est, possibilitatem, uoluntatem, actionem, tanta curauit subtilitate distinguere, ut quandocumque legimus, uel audimus, diuine gratie adiutorium confiteri, ut a malo declinemus bonumque faciamus, siue in lege atque doctrina, siue ubilibet constituat, sciamus quid loquitur; nec erremus, aliter eum intelligendo quam sentit. Scire quippe debemus, quod nec uoluntatem nostram, nec actionem diuino adiuuari credit auxilio, sed solam possibilitatem uoluntatis atque operis, quam solam in his tribus nos habere affirmat ex Deo, tanquam hoc sit infirmum, quod Deus ipse posuit in natura; cetera uero duo que nostra esse uoluit, ita sint firma, et fortia, et sibi sufficientia, ut nullo indigeant eius auxilio; et ideo non adiuuet ut uelimus, non adiuuet ut agamus, sed tantummodo adiuuet ut uelle et agere ualeamus. Contra autem Apostolus, Cum timore, inquit, et tremore uestram ipsorum operamini salutem. Et ut scirent, quia non tantum in eo quod operari possint , sed etiam in eo quod operantur, diuinitus adiuuantur, non ait, Deus est enim qui operatur in uobis posse, tanquam ipsi iam et uelle et operari per se ipsos habeant, nec in his duobus adiutorio eius indigeant; sed ait, Deus enim est qui operatur in uobis et uelle et perficere ; uel sicut in aliis et maxime grecis codicibus legitur, et uelle et operari  . uidete si non Apostolus gratie Dei futuros aduersarios sancto Spiritu tanto ante preuidit, et hec duo, id est, et uelle et operari, que iste ita nostra esse uoluit, tanquam ipsa diuine gratie non adiuuentur auxilio, Deum in nobis dixit operari.



CAPUT uI.

7. Neque hinc Pelagius incautos fallat et simplices, uel etiam se ipsum, quoniam cum dixisset, »Ergo in uoluntate et opere bono laus hominis est;« uelut correxit atque addidit, »Imo et hominis et Dei.« Non enim hoc propterea dixit, quia secundum sanam doctrinam intelligi uoluit, quod et uelle et operari Deus operetur in nobis: sed cur hoc dixerit, satis euidenter ostendit, continuo subiungendo, »qui ipsius uoluntatis et operis possibilitatem dedit.« Hanc autem possibilitatem in natura eum ponere, de uerbis eius superioribus clarum est. Sed ne nichil de gratia dixisse uideretur, adiunxit, »quique ipsam possibilitatem gratie sue adiuuat semper auxilio:« non ait, Ipsam uoluntatem, uel, Ipsam operationem; quod si diceret, non abhorrere a doctrina apostolica uideretur: sed ait, »ipsam possibilitatem,« illud uidelicet ex tribus quod in natura locauit, »gratie sue adiuuat semper auxilio:« ut scilicet in uoluntate et actione non ideo laus sit et Dei et hominis, quia sic uult homo, ut tamen Deus uoluntati eius ardorem dilectionis inspiret; et sic operatur homo, ut tamen Deus cooperetur,  sine cuius adiutorio quid est homo? sed ideo ad hanc laudem adiunxit et Deum, quia nisi natura esset in qua nos condidit, qua uelle et agere possemus, nec uellemus, nec ageremus.

8. Hanc autem naturalem possibilitatem quod adiuuari Dei gratia confitetur, non est hic apertum uel quam dicat gratiam, uel quatenus ea naturam sentiat adiuuari: sed sicut aliis locis, in quibus euidentius loquitur, intelligi potest, non uult aliud accipi quam legem atque doctrinam, qua naturalis possibilitas adiuuetur.



CAPUT uII.

Nam quodam loco ait: »Hic nos imperitissimi hominum putant iniuriam diuine gratie facere, quia dicimus eam sine uoluntate nostra nequaquam in nobis perficere sanctitatem: quasi Deus gratie sue aliquid imperauerit, et non illis quibus imperauit, etiam gratie sue auxilium subministret, ut quod per liberum homines facere iubentur arbitrium, facilius possent implere per gratiam.« Et tanquam explicaturus quam dicat gratiam, secutus adiunxit, dicens: »Quam nos non, ut tu putas, in lege tantummodo, sed et in Dei esse adiutorio confitemur.« Quis non hic desideret ut ostendat quam uelit intelligi gratiam? Propter hoc enim maxime de illo exspectare debemus, ut dicat hoc quod dicit [1 1Kb] , non in lege tantummodo se gratiam confiteri. Sed nobis hac exspectatione suspensis, quid addiderit intuemini: »Adiuuat enim nos Deus,« inquit, »per doctrinam et reuelationem suam, dum cordis nostri oculos aperit; dum nobis, ne presentibus occupemur, futura demonstrat; dum diaboli pandit insidias; dum nos multiformi et ineffabili dono gratie celestis illuminat.« Deinde sententiam suam quadam uelut absolutione concludens: »Qui hec dicit,« inquit, »gratiam tibi uidetur negare? An et liberum hominis arbitrium, et Dei gratiam confitetur?« In his omnibus non recessit a commendatione legis atque doctrine, hanc esse adiuuantem gratiam diligenter inculcans, et hoc exsequens quod proposuerat, cum diceret, »sed in Dei esse adiutorio confitemur.« Denique Dei adiutorium multipliciter insinuandum putauit, commemorando doctrinam et reuelationem, et oculorum cordis adapertionem, et demonstrationem futurorum, et apertionem diabolicarum insidiarum, et multiformi atque ineffabili [2 1Kb] dono gratie celestis illuminationem: ad hoc utique ut diuina precepta et promissa discamus. Hoc est ergo gratiam Dei ponere in lege atque doctrina.



CAPUT uIII.

9. Hinc itaque apparet, hanc eum gratiam confiteri, qua demonstrat et reuelat Deus quid agere debeamus; non qua donat atque adiuuat ut agamus: cum ad hoc potius ualeat legis agnitio, si gratie desit opitulatio, ut fiat mandati preuaricatio. Ubi enim non est lex, ait Apostolus, nec preuaricatio : et, Concupiscentiam nesciebam, nisi lex diceret, Non concupisces . Ac per hoc, usque adeo aliud est lex, aliud est gratia, ut lex non solum nichil prosit, uerum etiam plurimum obsit, nisi adiuuet gratia;  et hec ostendatur legis utilitas, quoniam quos facit preuaricationis reos, cogit confugere ad gratiam liberandos, et ut concupiscentias malas superent adiuuandos. Iubet enim magis quam iuuat; docet morbum esse, non sanat; imo ab ea potius quod non sanatur augetur, ut attentius et sollicitius gratie medicina queratur. Quia littera occidit, Spiritus autem uiuificat . Si enim data esset lex que posset uiuificare [1 1Kb] , omnino ex lege esset iustitia. In quantum tamen etiam lex adiuuet, adiungit et dicit: Sed conclusit Scriptura omnia sub peccato, ut promissio ex fide Iesu Christi daretur credentibus. Itaque lex, inquit, pedagogus noster fuit in Christo Iesu . Hoc ipsum ergo superbis est utile, sub peccato arctius manifestiusque concludi, ne ad faciendam iustitiam de liberi arbitrii, quasi propriis uiribus presumatur; sed omne os obstruatur, et reus fiat omnis mundus Deo, quia non iustificabitur ex lege omnis caro coram illo. Per legem enim cognitio peccati: nunc autem sine lege iustitia Dei manifestata est, testificata per Legem et Prophetas . Quomodo ergo sine lege manifestata, si per legem testificata? Non itaque [2 1Kb] sine lege manifestata, sed sine lege iustitia, quia iustitia Dei est, id est, que nobis non ex lege sit, sed ex Deo: non que illo imperante cognoscendo timeatur, sed que illo donante diligendo teneatur, ut et qui gloriatur in Domino glorietur .



CAPUT IX.

10. Quid ergo est, quod iste legem atque doctrinam deputat gratiam, qua iuuamur ad operandam iustitiam, que ut multum adiuuet, ad hoc adiuuat ut gratia requiratur? Nemo enim potest legem implere per legem. Plenitudo enim legis caritas . Charitas autem Dei non per legem diffusa est in cordibus nostris, sed per Spiritum sanctum qui datus est nobis . Proinde per legem gratia demonstratur, ut lex per gratiam compleatur. Quid enim iuuat Pelagium, quia diuersis uerbis eamdem rem dicit, ut non intelligatur in lege atque doctrina gratiam constituere, qua possibilitatem nature asserit adiuuari? Quantum autem existimo, ideo ueretur intelligi, quia damnauit eos qui dicunt gratiam Dei et adiutorium non ad singulos actus dari, sed in libero arbitrio esse, uel in lege atque doctrina: et tamen latere se putat, cum aliis atque aliis locutionibus uersat significationem legis atque doctrine.



CAPUT X.

11. Et alio quippe loco, cum diu asseruisset, non adiutorio Dei, sed ex nobis ipsis in nobis effici uoluntatem bonam, opposuit sibi ex Apostoli epistola questionem, atque ait: »Et quomodo,« inquit, »stabit illud Apostoli: Deus est enim qui operatur in uobis et uelle et perficere?« Deinde ut hanc oppositionem ueluti solueret quam uidebat dogmati suo uehementer esse contrariam, secutus adiunxit: »Operatur in nobis uelle quod bonum est, uelle quod sanctum est, dum nos terrenis cupiditatibus deditos, et mutorum more animalium tantummodo presentia diligentes, future glorie magnitudine et premiorum  pollicitatione succendit; dum reuelatione sapientie in desiderium Dei stupentem suscitat uoluntatem; dum nobis  suadet omne quod bonum est.« Quid manifestius, nichil aliud eum dicere gratiam, qua Deus in nobis operatur uelle quod bonum est, quam legem atque doctrinam? In lege namque et doctrina sanctarum Scripturarum future glorie atque premiorum promittitur magnitudo. Ad doctrinam pertinet etiam quod sapientia reuelatur, ad doctrinam pertinet cum suadetur omne quod bonum est. Et si inter docere et suadere, uel potius exhortari, distare aliquid uidetur; etiam hoc tamen doctrine generalitate concluditur, que quibusque [2 1Kb] sermonibus uel litteris continetur: nam et sancte Scripture et docent et exhortantur, et potest esse in docendo et exhortando etiam hominis operatio. Sed nos eam gratiam uolumus iste aliquando fateatur [3 1Kb] , qua future glorie magnitudo non solum promittitur, uerum etiam creditur et speratur; nec solum reuelatur sapientia, uerum et amatur; nec solum suadetur omne quod bonum est, uerum et persuadetur. Non enim omnium est fides , qui audiunt per Scripturas Dominum regnum celorum pollicentem; aut omnibus persuadetur quibuscumque suadetur, ut ueniant ad eum qui dicit, uenite ad me, omnes qui laboratis . Quorum autem sit fides, et quibus persuadetur ut ad eum ueniant, satis ipse demonstrauit, ubi ait, Nemo uenit ad me, nisi Pater qui misit me, traxerit eum: et paulo post, cum de non credentibus loqueretur, Dixi, inquit, uobis, quia nemo potest uenire ad me, nisi fuerit ei datum a Patre meo . Hanc debet Pelagius gratiam confiteri, si uult non solum uocari, uerum etiam esse christianus.



CAPUT XI.

12. Quid autem dicam de reuelatione sapientie? Neque enim facile quisquam sperauerit in hac uita posse peruenire ad magnitudinem reuelationum apostoli Pauli: et utique in eis quid aliud credendum est ei reuelari solere, nisi quod ad sapientiam pertineret? Et tamen dicit: In magnitudine reuelationum mearum ne extollar, datus est mihi stimulus carnis mee, angelus satane qui me colaphizet. Propter quod ter Dominum rogaui, ut auferret eum a me: et dixit mihi, Sufficit tibi gratia mea; nam uirtus in infirmitate perficitur . Procul dubio si iam summa, et cui nichil esset addendum, caritas in Apostolo tunc fuisset, que omnino non posset inflari; numquid [4 1Kb] necessarius esset angelus satane, quo colaphizante reprimeretur elatio, que in magnitudine reuelationum posset existere? Quid est autem aliud elatio, quam inflatio? Et utique de caritate uerissime dictum est, Charitas non emulatur, non inflatur . Hec itaque caritas adhuc etiam in tanto Apostolo de die in diem profecto augebatur,  quamdiu homo eius interior de die in diem renouabatur , perficienda sine dubio ubi iam non posset inflari. Tunc autem mens eius adhuc erat ubi inflaretur magnitudine reuelationis, donec impleretur solido edificio caritatis: nondum enim perueniendo apprehenderat, quo proficiendo currebat.



CAPUT XII.

13. Ideoque nolenti perpeti molestiam, qua eius cohiberetur elatio, antequam esset in eo caritatis ultima et summa perfectio, rectissime dicitur, Sufficit tibi gratia mea; nam uirtus in infirmitate perficitur: in infirmitate scilicet, non ut ille putat, »carnis tantum;« sed et carnis et animi: quia et animus erat in comparatione summe illius perfectionis infirmus, cui, ne extolleretur [1 1Kb] , proinde stimulus carnis, angelus satane intelligebatur datus: quamuis esset in carnalium uel animalium, nondum percipientium que sunt Spiritus Dei , comparatione, firmissimus. Quocirca si uirtus in infirmitate perficitur, quisquis se non fatetur infirmum, non perficitur. Hec autem gratia qua uirtus in infirmitate perficitur, predestinatos et secundum propositum uocatos  ad summam perfectionem glorificationemque perducit. Qua gratia agitur, non solum ut facienda nouerimus, uerum etiam ut cognita faciamus; nec solum ut diligenda credamus, uerum etiam ut credita diligamus.



CAPUT XIII.

14. Hec gratia si doctrina dicenda est, certe sic dicatur, ut altius et interius eam Deus cum ineffabili suauitate credatur infundere, non solum per eos qui plantant et rigant extrinsecus, sed etiam per se ipsum qui incrementum suum ministrat  occultus , ita ut non ostendat tantummodo ueritatem, uerum etiam impertiat caritatem. Sic enim docet Deus eos qui secundum propositum uocati sunt, simul donans et quid agant scire, et quod sciunt agere. Unde ad Thessalonicenses sic Apostolus loquitur: De caritate autem fraternitatis non opus habetis uobis scribi; nam ipsi uos a Deo didicistis ut diligatis inuicem. Atque ut probaret eos a Deo didicisse, subiunxit: Etenim facitis illud in omnes fratres, in uniuersa Macedonia . Tanquam hoc sit certissimum indicium quod a Deo didiceris, si id quod didiceris feceris. Isto modo sunt omnes secundum propositum uocati, sicut scriptum est in Prophetis, docibiles Dei . Qui autem nouit quidem [2 1Kb] quod fieri debeat, et non facit, nondum a Deo didicit secundum gratiam, sed secundum legem; non secundum spiritum, sed secundum litteram. Quamuis multi, quod imperat lex, facere uideantur timore pene, non amore iustitie: quam dicit Apostolus iustitiam suam que ex lege est; tanquam sit imperata, non data. Si autem data est, non dicitur iustitia nostra, sed Dei: quia sic fit nostra, ut sit nobis ex Deo. Dicit enim: Ut inueniar in  illo non habens meam iustitiam, que ex lege est, sed eam que ex fide est Iesu, iustitiam ex Deo . Tantum igitur inter legem distat et gratiam, ut cum lex esse non dubitetur ex Deo, iustitia tamen que ex lege est, non sit ex Deo; sed iustitia que per gratiam consummatur, ex Deo. Quia ex lege iustitia dicitur, que fit propter legis maledictum [1 1Kb] : iustitia ex Deo dicitur, que datur per gratie beneficium; ut non sit terribile, sed suaue mandatum, sicut oratur in Psalmo, Suauis es, Domine, et in tua suauitate doce me iustitiam tuam : id est, ut non formidine pene seruiliter cogar esse sub lege, sed libera caritate delecter esse cum lege. Preceptum quippe liber facit, qui libens facit. Et hoc modo quisquis discit, agit omnino quidquid agendum didicerit.



CAPUT XIu.

15. De isto docendi modo etiam Dominus ait, Omnis qui audiuit a Patre meo et didicit, uenit ad me . Qui ergo non uenerit, non de illo recte dicitur, Audiuit quidem et didicit sibi esse ueniendum, sed facere non uult quod didicit. Prorsus non recte dicitur de isto docendi modo, quo per gratiam docet Deus. Si enim, sicut ueritas loquitur, Omnis qui didicit, uenit; quisquis non uenit, profecto nec didicit. Quis autem non uideat et uenire quemquam et non uenire arbitrio uoluntatis? Sed hoc arbitrium potest esse solum, si non uenit: non autem potest nisi adiutum esse, si uenit; et sic adiutum, ut non solum quid faciendum sit sciat, sed quod scierit etiam faciat. Ac per hoc, quando Deus docet, non per legis litteram, sed per Spiritus gratiam; ita docet, ut quod quisque didicerit, non tantum cognoscendo uideat, sed etiam uolendo appetat, agendoque perficiat. Et isto diuino docendi modo etiam ipsa uoluntas et ipsa operatio, non sola uolendi et operandi naturalis possibilitas adiuuatur. Si enim solum posse nostrum hac gratia iuuaretur, ita diceret Dominus: Omnis qui audiuit a Patre et didicit, potest uenire ad me. Non autem ita dixit: sed, Omnis qui audiuit, inquit, a Patre et didicit, uenit ad me. uenire posse in natura ponit Pelagius, uel etiam, ut modo dicere cepit, in gratia, qualemlibet eam sentiat, »qua ipsa,« ut dicit, »possibilitas adiuuatur:« uenire autem iam in uoluntate et opere est. Non est autem consequens ut qui potest uenire, etiam ueniat, nisi id uoluerit atque fecerit. Sed omnis qui didicit a Patre, non solum potest uenire, sed uenit: ubi iam et possibilitatis profectus, et uoluntatis affectus, et actionis effectus est.



CAPUT Xu.

16. Quid sibi ergo uolunt exempla, nisi quia reuera nobis eius sensum fecerunt, sicut pollicitus est, clariorem; non ut ea sentire debeamus, sed ut id quod ipse sensit, manifestius apertiusque noscamus? »Quod possumus,« inquit, »uidere oculis, nostrum non est: quod uero bene aut male uidemus, hoc nostrum est.« Respondeat illi  Psalmus, ubi Deo dicitur, Auerte oculos meos, ne uideant uanitatem . Quod et si de oculis mentis dictum est, inde utique procedit in hos oculos carnis, uel bene uidere, uel male: non quemadmodum dicuntur bene uidere sanis oculis intuentes, et male, lippientes; sed bene uidere ad subueniendum, male uidere ad concupiscendum. Quamuis enim per hos exteriores oculos uideatur et pauper cui subuenitur, et mulier que concupiscitur; tamen ex interioribus ad male uel bene uidendum misericordia uel libido procedit. Cur ergo dicitur Deo, Auerte oculos meos, ne uideant uanitatem? Cur petitur quod ad nostram pertinet potestatem, si Deus non adiuuat uoluntatem?



CAPUT XuI.

17. »Quod loqui possumus,« inquit, »Dei est: quod uero bene uel male loquimur, nostrum est.« Non hoc docet ille, qui loquitur bene. Non enim uos estis, inquit, [1 1Kb] qui loquimini; sed Spiritus Patris uestri qui loquitur in uobis . »Et ut generaliter,« inquit, »uniuersa complectar; quod possumus omne bonum facere, dicere, cogitare, illius est qui hoc posse donauit, qui hoc posse adiuuat.« Ecce etiam hic superiorem repetit sensum, quod illorum trium, id est, possibilitatis, uoluntatis, actionis, nonnisi possibilitas adiuuatur. Denique adiungens, ut impleat quod intendit: »Quod uero bene,« inquit, »uel agimus, uel loquimur, uel cogitamus, nostrum est.« Oblitus est quod superius quasi correxerat, ubi cum dixisset, »Ergo in uoluntate et opere bono laus hominis est;« adiunxit atque ait, »imo et hominis, et Dei, qui ipsius uoluntatis et operis possibilitatem dedit.« Cur etiam in his exemplis hoc non recordatus est, ut saltem in eorum fine diceret, Quod possumus omne bonum facere, dicere, cogitare, illius est qui hoc posse donauit, qui hoc posse adiuuat; quod uero bene uel agimus, uel loquimur, uel cogitamus, et nostrum est, et illius? Non hoc dixit: sed, nisi fallor, uideor mihi uidere quid timuit.



CAPUT XuII.

18. Cum enim uellet ostendere quare nostrum sit: »Quia hec,« inquit, »omnia uertere etiam in malum possumus.« Illud ergo timuit, ut non diceret, et nostrum est et Dei, ne sibi responderetur, Si quod bene agimus, loquimur, cogitamus, ideo est et nostrum et Dei, quia ille nobis hoc posse donauit; ergo et quod malum agimus, loquimur, cogitamus, et nostrum est et Dei, quia illud posse ad utrumque donauit, atque ita, quod absit, quemadmodum cum Deo laudamur in operibus bonis, sic cum illo culpamur in malis. Possibilitas quippe illa, quam dedit, tam nos facit bona posse quam mala.



CAPUT XuIII.

19. De qua possibilitate Pelagius in libro primo pro Libero Arbitrio ita loquitur: »Habemus autem,« inquit, »possibilitatem utriusque partis a Deo insitam, uelut quamdam, ut ita dicam, radicem fructiferam atque fecundam, que ex uoluntate  hominis diuersa gignat et pariat, et que possit ad proprii cultoris arbitrium, uel nitere flore uirtutum, uel sentibus horrere uitiorum.« Ubi non intuens quid loquatur, unam eamdemque radicem constituit bonorum et malorum, contra euangelicam ueritatem doctrinamque apostolicam. Nam et Dominus nec arborem bonam dicit posse facere fructus malos, nec malam bonos : et apostolus Paulus cum dicit radicem malorum omnium esse cupiditatem , admonet utique intelligi radicem bonorum omnium caritatem. Unde si due arbores, bona et mala, duo sunt homines, bonus et malus, quid est bonus homo, nisi uoluntatis bone, hoc est, arbor radicis bone? et quid est homo malus, nisi uoluntatis male, hoc est, arbor radicis male? Fructus autem harum radicum atque arborum, facta sunt, dicta sunt, cogitata sunt, que bona de bona uoluntate procedunt, et mala de mala.



CAPUT XIX.

20. Facit autem homo arborem bonam, quando Dei accipit gratiam. Non enim se ex malo bonum per se ipsum facit; sed ex illo et per illum et in illo qui semper est bonus: nec tantum ut arbor sit bona, sed etiam ut faciat fructus bonos, eadem gratia necessarium est ut adiuuetur, sine qua boni aliquid facere non potest. Ipse quippe in bonis arboribus cooperatur fructum, qui et forinsecus rigat atque excolit per quemlibet ministrum, et per se dat intrinsecus incrementum . Malam uero arborem homo facit, quando se ipsum malum facit, quando a bono incommutabili deficit: ab eo quippe defectus est origo uoluntatis male. Qui defectus non aliam naturam malam initiat [1 1Kb] , sed eam que bona condita est uitiat. Sanato autem uitio nullum malum remanet; quia uitium nature quidem inerat, sed uitium natura non erat.



CAPUT XX.

21. Illa ergo possibilitas, non ut iste opinatur, una eademque radix est bonorum et malorum. Aliud est enim caritas radix bonorum, aliud cupiditas radix malorum; tantumque inter se differunt, quantum uirtus et uitium. Sed plane illa possibilitas utriusque radicis est capax; quia non solum potest homo habere caritatem, qua sit arbor bona, sed potest etiam cupiditatem, qua sit arbor mala. Sed cupiditas hominis que uitium est, hominem habet auctorem, uel hominis deceptorem, non hominis creatorem. Ipsa est enim concupiscentia carnis, et concupiscentia oculorum, et ambitio seculi, que non est ex Patre, sed ex mundo est . Quis autem nesciat, mundi nomine solere appellare Scripturam, a quibus habitatur hic mundus?



CAPUT XXI.

22. Charitas autem que uirtus est, ex Deo nobis est, non ex nobis, Scriptura teste, que dicit, Charitas ex Deo est; et omnis qui diligit, ex Deo natus est, et cognouit Deum, quia Deus caritas est . Secundum istam caritatem, melius intelligitur dictum: Qui natus est ex Deo, non peccat;  et, quia non potest peccare . Quia caritas secundum quam natus ex Deo est, non agit perperam, nec cogitat malum . Cum ergo peccat homo, non secundum caritatem, sed secundum cupiditatem peccat, secundum quam non est natus ex Deo: quoniam illa possibilitas, ut dictum est, utriusque radicis est capax. Cum ergo dicat Scriptura, Charitas ex Deo est; uel, quod est amplius, Deus caritas est; cum apertissime clamet Ioannes apostolus, Ecce qualem caritatem dedit nobis Pater, ut filii Dei uocemur et simus : iste audiens, Deus caritas est, quare adhuc usque contendit, quod ex illis tribus tantummodo possibilitatem habeamus ex Deo, bonam uero uoluntatem bonamque actionem habeamus ex nobis? Quasi uero aliud sit bona uoluntas quam caritas, quam Scriptura nobis esse clamat ex Deo, et a Patre datam ut filii eius essemus.



CAPUT XXII.

23. Sed forte, ut daretur nobis, precedentia merita nostra fecerunt: sicut iste de gratia Dei sentit in eo libro, quem ad sacram uirginem scripsit  , cuius etiam commemorationem fecit in litteris quas Romam misit. Ibi enim interposito Iacobi apostoli testimonio, quo ait, Subditi estote Deo; resistite autem diabolo, et fugiet a uobis ; subiungit et dicit, »Ostendit quomodo resistere debeamus diabolo, si utique subditi simus Deo, eiusque faciendo uoluntatem, diuinam mereamur gratiam, et facilius [1 1Kb] nequam spiritui, sancti Spiritus auxilio resistamus« . Ecce quam ueraci corde damnauit in ecclesiastico iudicio Palestino eos, qui dicunt gratiam Dei secundum merita nostra dari! An adhuc eum id sentire et apertissime predicare dubitamus? Quomodo ergo uerax fuit in episcopali examine illa confessio? An forte iam istum scripserat librum, ubi apertissime dicit gratiam secundum merita nostra dari, quod in orientali synodo sine ulla recusatione damnauit? Confiteretur ergo sic se aliquando tenuisse, sed iam non tenere, ut de correctione eius apertissime gauderemus. Nunc uero cum illi inter cetera et hoc fuisset obiectum, respondit: »Hec utrum Celestii sint, ipsi uiderint qui dicunt ea Celestii esse: ego uero nunquam sic tenui, sed anathematizo qui sic tenent  .« Quomodo nunquam sic tenuit, si hunc ante condiderat librum? Aut quomodo anathematizat eos qui sic tenent, si hunc librum postea condidit?

24. Sed ne forte respondeat, ita se hic dixisse, »Dei faciendo uoluntatem, diuinam mereamur gratiam,« sicut fidelibus et pie uiuentibus additur gratia, qua resistant fortiter tentatori, cum tamen gratiam etiam primitus accepissent, ut Dei facerent uoluntatem: ne forte ergo ita respondeat, alia de hac re uerba eius accipite. »Qui currit,« inquit, »ad Dominum, et ab eo se regi cupit, id est, uoluntatem suam ex eius uoluntate suspendit; qui ei adherendo iugiter, unus, secundum Apostolum, cum eo fit spiritus  , non hoc nisi de arbitrii efficit libertate.« uidete quantam rem dixerit non effici nisi arbitrii libertate; ac per hoc sine adiutorio Dei nos Deo existimat adherere; hoc est enim, »nonnisi de arbitrii libertate:« ut cum adheserimus eo non adiuuante, tunc iam quoniam adhesimus, etiam adiuuari mereamur.



CAPUT XXIII.

Sequitur enim et dicit, »Qua qui bene utitur,« id est, arbitrii libertate qui bene utitur, »ita se,« inquit, »totum tradit Deo omnemque suam mortificat uoluntatem, ut cum Apostolo possit dicere, uiuo autem iam non ego, uiuit autem in me Christus : ponitque cor suum in manu Dei, ut illud quo uoluerit [1 1Kb] , ipse declinet« . Magnum profecto adiutorium diuine gratie, ut cor nostrum quo uoluerit Deus, ipse declinet. Sed hoc tam magnum adiutorium, sicut iste desipit, tunc meremur, cum sine ullo adiutorio nonnisi de arbitrii libertate ad Dominum currimus, ab eo nos regi cupimus, uoluntatem nostram ex eius uoluntate suspendimus, eique adherendo iugiter, unus cum illo efficimur spiritus. Hec scilicet tam ingentia bona, nonnisi de arbitrii, secundum istum, efficimus libertate, ut his precedentibus meritis sic eius gratiam consequamur, ut cor nostrum quo uoluerit ipse declinet. Quomodo est ergo gratia, si non gratis datur? quomodo est gratia, si ex debito redditur? Quomodo uerum dicit Apostolus, Non ex uobis, sed Dei donum est; non ex operibus, ne forte quis extollatur : et iterum, Si autem gratia, inquit, iam non ex operibus; alioquin gratia iam non est gratia ? Quomodo, inquam, hoc uerum est, si opera tanta precedunt, que nobis adipiscende gratie meritum faciant, quo nobis non donetur gratuito, sed reddatur ex debito? Ergone ut perueniatur ad adiutorium Dei, ad Deum curritur sine adiutorio Dei; et ut Deo adherentes adiuuemur a Deo, a Deo non adiuti adheremus Deo? Quid homini maius, quidue tale poterit gratia ipsa prestare, si iam sine illa unus cum Domino spiritus effici potuit, nonnisi de arbitrii libertate?



CAPUT XXIu.

25. Sed uellem ut iste diceret, utrum rex ille Assyrius [2 1Kb] cuius Esther sancta mulier exsecrabatur cubile, quando considebat in throno regni sui, et omni stola illustrationis sue indutus erat, totus auro uariatus lapidibusque pretiosis, et erat formidolosus ualde, et eleuata facie sua inflammata in claritate intuitus est eam, tanquam taurus in [3 1Kb] impetu indignationis sue; et timuit regina, et conuersus est color eius per dissolutionem, et inclinauit se super caput delicate sue, que precedebat eam: uellem ergo diceret iste nobis, utrum rex ille ad Dominum iam cucurrerat, et ab eo se regi cupiuerat, suamque uoluntatem ex eius uoluntate suspenderat, et ei iugiter inherendo unus cum illo spiritus factus erat, nonnisi de arbitrii libertate; utrum se totum  Deo tradiderat, omnemque suam mortificauerat uoluntatem, et cor suum in manu Dei posuerat. Puto non desipere, sed insanire hominem, quisquis de illo rege, qualis tunc erat, hec senserit: et tamen conuertit Deus et transtulit indignationem eius in lenitatem . Quis autem non uideat, multo maius esse, indignationem a contrario in lenitatem conuertere atque transferre, quam cor neutra affectione preoccupatum, sed inter utramque medium in aliquid declinare? Legant ergo et intelligant, intueantur atque fateantur, non lege atque doctrina insonante forinsecus, sed interna et occulta, mirabili ac ineffabili potestate operari Deum in cordibus hominum, non solum ueras reuelationes, sed bonas etiam uoluntates.



CAPUT XXu.

26. Desinat itaque iam Pelagius, et se ipsum et alios fallere, contra Dei gratiam disputando. Non propter illorum trium unum, id est, propter possibilitatem bone uoluntatis atque operis, sed etiam propter uoluntatem et operationem bonam erga nos gratia Dei predicanda est. Nam illam possibilitatem ad utrumque ualere definit: et tamen non ideo tribuenda sunt Deo etiam nostra peccata, sicut et propter eamdem possibilitatem uult tribuere bona opera nostra. Non ideo tantum adiutorium diuine gratie commendetur, quia possibilitatem adiuuat naturalem. Desinat dicere, »Quod possumus omne bonum facere, dicere, cogitare, illius est qui hoc posse donauit, qui hoc posse adiuuat: quod uero bene uel agimus, uel loquimur, uel cogitamus, nostrum est.« Desinat, inquam, ista dicere. Non solum enim Deus posse nostrum donauit atque adiuuat, sed etiam uelle et operari operatur in nobis . Non quia nos non uolumus, aut nos non agimus: sed quia sine ipsius adiutorio nec uolumus aliquid boni, nec agimus. Quomodo enim dicitur, »Quod possumus bene agere, Dei est; quod autem agimus, nostrum est;« cum dicat Apostolus, orare se ad Deum pro eis, ad quos scribebat, ne quid mali faciant, et ut quod bonum est faciant? Non enim ait, Oramus ut possitis nichil mali facere; sed, ne quid faciatis mali: nec, Ut possitis bonum facere; sed, ut bonum faciatis . Quoniam de quibus scriptum est, Quotquot enim Spiritu Dei aguntur, hi filii sunt Dei ; profecto ut agant quod bonum est, ab illo aguntur qui bonus est. Quomodo dicit Pelagius, »Quod bene loqui possumus, Dei est: quod bene loquimur, nostrum est;« cum dicat Dominus, Spiritus Patris uestri est qui loquitur in uobis? Neque enim ait, Non uos estis qui dedistis uobis bene posse loqui: sed ait, Non uos estis qui loquimini . Nec ait, Spiritus Patris uestri est qui uobis dat, uel dedit posse bene loqui; sed ait, qui loquitur in uobis: non significans possibilitatis profectum [1 1Kb] , sed exprimens cooperationis effectum. Quomodo dicit liberi arbitrii elatus assertor, »Quod possumus bene cogitare, Dei est; quod autem bene cogitamus nostrum  est?« Cui respondet humilis gratie predicator: Non quia idonei sumus cogitare alicuid a nobis, quasi ex nobismetipsis; sed sufficientia nostra ex Deo est . Non enim ait, Posse cogitare; sed, cogitare.



CAPUT XXuI.

27. Istam Dei gratiam in diuinis eloquiis manifestam etiam Pelagius manifeste fateatur, seque tamdiu contra sensisse non operiat impudentissimo pudore, sed dolore saluberrimo aperiat; ut sancta Ecclesia non turbetur peruicaci eius obstinatione, sed ueraci correctione letetur. Cognitionem et dilectionem [1 1Kb] , sicut sunt discernenda, discernat. Quia scientia inflat, caritas edificat . Et tunc scientia non inflat, quando caritas edificat. Et cum sit utrumque donum Dei, sed unum minus, alterum maius, non sic [2 1Kb] iustitiam nostram super laudem iustificatoris nostri extollat, ut horum duorum quod minus est, diuino tribuat adiutorio, quod autem maius est, humano usurpet arbitrio. Et si consenserit, nos gratia Dei accipere caritatem; non sic sentiat, tanquam ulla merita bona nostra precesserint. Nam que merita bona tunc habere poteramus, quando Deum non diligebamus? Ut enim acciperemus dilectionem qua diligeremus, dilecti sumus, cum eam nondum haberemus. Hoc Ioannes apostolus apertissime dicit: Non quod nos dilexcrimus Deum, sed quia ipse [3 1Kb] dilexit nos. Et alibi: Nos diligamus, inquit, quia ipse prior dilexit nos . Optime omnino atque uerissime. Non enim haberemus unde illum diligeremus, nisi hoc ab illo, cum prior nos diligeret, sumeremus. Quid autem boni faceremus, nisi diligeremus? Aut quomodo bonum non facimus, si diligamus? Etsi enim Dei mandatum uidetur aliquando non a diligentibus [4 1Kb] , sed a timentibus fieri; tamen ubi non est dilectio, nullum bonum opus imputatur, nec recte bonum opus uocatur: quia omne quod non ex fide est, peccatum est ; et fides per dilectionem operatur . Ac per hoc gratiam Dei, qua caritas Dei diffunditur in cordibus nostris per Spiritum sanctum qui datus est nobis , sic confiteatur qui uult ueraciter confiteri, ut omnino nichil boni sine illa, quod ad pietatem pertinet ueramque iustitiam, fieri posse non dubitet. Non quomodo iste, qui cum dicit, »propterea dari gratiam, ut quod a Deo precipitur, facilius impleatur,« quid de illa sentiat satis ostendit, scilicet, quod etiam sine illa, etsi minus facile, fieri tamen quod diuinitus precipitur, potest.



CAPUT XXuII.

28. In libro quippe ad uirginem sacram, quod et supra commemoraui, cum dicit, »Diuinam mereamur gratiam, et facilius nequam spiritui, sancti Spiritus auxilio, resistamus;« significat profecto quid sapiat. Utquid enim hoc uerbum interposuit, id est, »facilius?« An uero non erat integer  sensus »ut nequam spiritui, sancti Spiritus auxilio, resistamus?« Sed quantum detrimentum hoc additamento fecerit, quis non intelligat? uolens utique credi, tantas esse nature uires, quas extollendo precipitat, ut etiam sine auxilio Spiritus sancti, etsi minus facile, tamen aliquo modo nequam spiritui resistatur.



CAPUT XXuIII.

29. Item in primo libro pro Libero Arbitrio: »Cum autem tam forte,« inquit, »tam firmum ad non peccandum liberum in nobis habeamus arbitrium, quod generaliter nature humane Creator inseruit, rursus pro inestimabili eius benignitate, quotidiano ipsius munimur auxilio.« Quid opus est hoc auxilio, si tam forte, tam firmum est ad non peccandum liberum arbitrium? Sed etiam hic uult intelligi, ad hoc esse auxilium, ut facilius fiat per gratiam, quod etsi minus facile, tamen putat fieri preter gratiam.



CAPUT XXIX.

30. Item in eodem libro alio loco: »Ut quod per liberum,« inquit, »homines facere iubentur arbitrium, facilius possint implere per gratiam.« Tolle »facilius,« et non solum plenus, uerum etiam sanus est sensus, si ita dicatur, »Ut quod per liberum homines facere iubentur arbitrium, possint implere per gratiam.« Cum autem »facilius« additur, adimpletio boni operis etiam sine Dei gratia posse fieri, tacita significatione suggeritur. Quem sensum redarguit qui dicit, Sine me nichil potestis facere .



CAPUT XXX.

31. Emendet hec omnia, ne si in rerum magnarum profunditate humana errauit infirmitas, etiam diabolica huic accedat errori, uel fallacia, uel animositas, siue negando quod sensit, siue defendendo quod perperam sensit, cum id se non debuisse sentire commemorata perspicua ueritate cognouerit. Istam quippe gratiam qua iustificamur, id est, qua caritas Dei diffunditur in cordibus nostris per Spiritum sanctum qui datus est nobis, in Pelagii et Celestii scriptis, quecumque legere potui, nusquam eos inueni, quemadmodum confitenda est, confiteri. Prorsus nusquam eos aduerti, sicut agnoscendi sunt, agnoscere filios promissionis, de quibus dicit Apostolus, Non ii qui filii carnis, hi filii Dei; sed filii promissionis deputantur in semen . Quod enim promittit Deus, non facimus nos per arbitrium seu naturam, sed facit ipse per gratiam.

32. Nam ut de Celestii opusculis interim taceam, uel libellis eius, quos iudiciis ecclesiasticis allegauit  , que uobis omnia, cum aliis quas necessarias existimauimus litteris, mittenda curauimus, quibus omnibus diligenter inspectis, possitis aduertere, non eum ponere Dei gratiam, qua iuuamur, uel ad declinandum a malo, uel ad faciendum bonum, preter naturale arbitrium  uoluntatis, nisi in lege atque doctrina; ita ut ipsas quoque orationes ad hoc asserat necessarias, ut ostendatur homini quid concupiscat et diligat: ut ergo hec interim omittam, nempe ipse Pelagius et litteras nuper et libellum Romam fidei sue misit, scribens ad beate memorie papam Innocentium, quem defunctum esse nesciebat. In his ergo litteris dicit, »Esse de quibus eum homines infamare conantur: unum, quod neget paruulis Baptismi sacramentum, et absque redemptione Christi aliquibus celorum regna promittat; aliud, quod ita dicat posse hominem uitare peccatum, ut Dei excludat auxilium, et in tantum libero confidat arbitrio, ut gratie repudiet adiutorium.« Sed de Baptismo paruulorum, quamuis eis dandum esse concedat, quam peruerse contra fidem christianam et catholicam sentiat ueritatem, non hic locus est ut diligentius disseramus: nunc enim de adiutorio gratie quod instituimus peragendum est. Unde ad id quod proposuit, quid etiam hinc respondeat uideamus. Ut enim omittamus eius inuidiosas de suis inimicis querelas, ubi ad rem uentum est, ita locutus est.



CAPUT XXXI.

33. »Ecce,« inquit, »apud Beatitudinem tuam epistola ista me purget, in qua pure atque simpliciter ad peccandum et ad non peccandum integrum liberum arbitrium habere nos dicimus, quod in omnibus bonis operibus diuino adiuuatur semper auxilio.« Cernitis itaque, pro intellectu quem uobis Dominus dedit, hec eius uerba soluende non sufficere questioni. Querimus enim adhuc, quo auxilio liberum adiuuari dicat arbitrium, ne forte, sicut solet, uelit intelligi legem atque doctrinam. Si enim queras cur dixerit, semper; poterit respondere, Quia dictum est, Et in lege eius meditabitur die ac nocte . Deinde cum de hominis conditione, et ad peccandum atque non peccandum naturali eius possibilitate quedam interposuisset, adiunxit dicens: »Quam liberi arbitrii potestatem dicimus in omnibus esse generaliter, in Christianis, Iudeis, atque Gentilibus. In omnibus est liberum arbitrium equaliter per naturam, sed in solis Christianis iuuatur a gratia.« Iterum querimus qua gratia? Et adhuc poterit respondere, Lege atque doctrina christiana.

34. Deinde quamlibet sentiat gratiam, ipsis Christianis secundum merita dari dicit: cum eos qui hoc dicunt, iam in Palestina, sicut supra commemoraui , sua illa preclara purgatione damnauerit. Nam uerba eius ista sunt: »In illis,« inquit, »nudum et inerme est conditionis bonum:« in eis dicit, qui christiani non sunt. Deinde cetera contexens: »In his uero,« inquit, »qui ad Christum pertinent, Christi munitur auxilio.« uidetis adhuc incertum esse quo auxilio, secundum ea que supra diximus. Sed adhuc sequitur de his qui christiani non sunt, et dicit: »Illi ideo iudicandi atque damnandi sunt, quia cum habeant liberum arbitrium, per quod ad fidem uenire possent, et Dei gratiam promereri, male utuntur libertate concessa. Hi uero remunerandi [3 1Kb]  sunt, qui bene libero utentes arbitrio merentur Domini gratiam, et eius mandata custodiunt.« Nempe manifestum est, cum dicere gratiam secundum merita dari, quamlibet eam, uel qualemlibet significet, quam tamen aperte non exprimit. Nam cum eos remunerandos dicit, qui bene utuntur libero arbitrio, et ideo mereri Domini gratiam, debitum eis reddi fatetur. Ubi est ergo illud Apostoli, Iustificati gratis per gratiam ipsius ? Ubi est et illud, Gratia salui facti estis? Et ne putarent per opera, addidit, per fidem. Rursus ne ipsam fidem sine Dei gratia sibi putarent esse tribuendam, Et hoc, inquit, non ex uobis, sed Dei donum est . Nempe ergo illud unde incipit omne quod merito accipere dicimur, sine merito accipimus, id est, ipsam fidem. Aut si negatur dari; quid est quod dictum est, Sicut unicuique Deus partitus est mensuram fidei ? Si autem sic dicitur dari, ut reddatur meritis, non donetur; quid est quod iterum dicit, uobis donatum est pro Christo, non solum ut credatis in eum, uerum etiam ut [1 1Kb] patiamini pro eo ? Utrumque enim donatum esse testatus est, et quod credit in Christum, et quod patitur quisque pro Christo. Isti autem libero arbitrio sic applicant fidem, ut fidei uidelicet reddi uideatur, non gratuita, sed debita gratia: ac per hoc iam nec gratia, quia nisi gratuita, non est gratia.



CAPUT XXXII.

35. Sed ab his litteris Pelagius ad fidei sue librum  uult transire lectorem, cuius uobis [2 1Kb] commemorationem fecit: in quo ea de quibus non interrogabatur, multa disseruit. Sed nos de quibus agimus cum illis, ipsa uideamus. Cum enim ab unitate Trinitatis usque ad resurrectionem carnis, quod ab illo nemo querebat, disputationem quantam uoluit terminasset: »Et Baptisma,« inquit, »unum tenemus, quod iisdem Sacramenti uerbis in infantibus, quibus etiam in maioribus, dicimus esse celebrandum.« Hoc certe uos et a presente audisse dixistis: sed quid prodest, quod eisdem uerbis in paruulis, quibus et in maioribus, celebrari dicit Baptismi sacramentum, cum res a nobis, non sola uerba querantur? Plus est quod uobis ore proprio interrogantibus respondit, uti scribitis, »infantes in remissionem peccatorum percipere Baptismum.« Non enim et hic dixit, in uerbis remissionis peccatorum; sed eos baptizari in ipsam remissionem confessus est: et tamen si ab eo quereretis, quid peccati eis credatur remitti, non eos aliquid habere contenderet.



CAPUT XXXIII.

36. Quis crederet, sub hac quasi manifesta confessione sensum latere contrarium, nisi eum Celestius aperuisset? Qui in libello suo, quem Rome gestis ecclesiasticis allegauit, »paruulos et baptizari in remissionem peccatorum« confessus est, et negauit »ullum habere originale peccatum.« Sed nunc non de Baptismate paruulorum, sed de adiutorio gratie potius, etiam in libello fidei  sue, quem Romam misit, quid Pelagius senserit attendamus. »Liberum,« inquit, »sic confitemur arbitrium, ut dicamus nos indigere Dei semper auxilio.« Ecce iterum querimus, quo auxilio nos indigere fateatur: et iterum inuenimus ambiguum, quoniam potest respondere, legem se dicere doctrinamue christianam, qua naturalis illa possibilitas adiuuetur. Nos autem illam gratiam in eorum confessione requirimus, de qua dicit Apostolus, Non enim dedit nobis Deus spiritum timoris, sed uirtutis et caritatis et continentie . Non est autem consequens ut qui habet donum scientie, quo nouerit quid agere debeat, habeat etiam caritatis, ut agat.



CAPUT XXXIu.

37. Illos etiam, quos in eisdem litteris, quas misit ad sancte memorie papam Innocentium, libros suos uel scripta commemorat, legi, preter unam epistolam, quam se breuem misisse ad sanctum Constantium episcopum dicit: nec alicubi potui reperire, hanc eum gratiam confiteri, qua non solum possibilitas naturalis uoluntatis et actionis, quam dicit nos habere etiamsi nec uolumus nec agimus bonum, sed ipsa etiam uoluntas et actio subministratione sancti Spiritus adiuuatur.



CAPUT XXXu.

38. »Legant,« inquit, »illam epistolam, quam ad sanctum uirum Paulinum episcopum ante duodecim fere annos scripsimus, que trecentis forte uersibus nichil aliud quam Dei gratiam et auxilium confitetur, nosque nichil omnino boni facere posse sine Deo.« Hanc ergo epistolam legi, et inueni eum pene per totam non immorari, nisi in facultate et possibilitate nature, et pene ibi tantum Dei gratiam constituere: christianam uero gratiam tanta breuitate sola nominis commemoratione perstringit, ut nichil aliud uideatur, quam eam tacere timuisse. Utrum tamen eam in remissione peccatorum uelit intelligi, an etiam in doctrina Christi, ubi est et conuersationis eius exemplum, quod aliquod suorum opusculorum locis facit, an credat aliquod adiutorium bene agendi adiunctum nature atque doctrine per inspirationem flagrantissime et luminosissime caritatis, non apparet omnino.



CAPUT XXXuI.

39. »Legant etiam,« inquit, »ad sanctum Constantium episcopum, ubi breuiter quidem, sed plane libero hominis arbitrio Dei gratiam auxiliumque coniunxi.« Hanc epistolam, ut superius dixi , non legi: sed si non est dissimilis ceteris, que mihi nota commemorat, non habet etiam ipsa quod querimus.



CAPUT XXXuII.

39. »Legant etiam,« inquit, »quam ad sacram Christi uirginem Demetriadem in Oriente conscripsimus  , et inuenient nos ita hominis laudare naturam, ut Dei semper gratie addamus auxilium.« Istam sane legi, mihique pene persuaserat, hanc illum gratiam, de qua questio est, confiteri: quamuis in multis eius opusculi locis sibi ipse contradicere uideretur: sed cum in manus meas et alia uenissent, que posterius latiusque conscripsit; uidi quemadmodum potuerit etiam illic gratiam nominare,  sub ambigua generalitate quid sentiret abscondens, gratie tamen uocabulo frangens inuidiam, offensionemque declinans. Nam in ipsius principio, ubi ait, »Proposito insudemus operi, nec mediocritati [1 1Kb] diffidamus ingenii, quod credimus fide matris et merito uirginis adiuuari;« gratiam qua adiuuamur ad aliquid agendum, mihi uisus fuerat confiteri, nec attenderam hanc eum ponere potuisse in sola reuelatione doctrine.

41. Item in eodem opere alio loco: »Quod si etiam sine Deo,« inquit, »homines ostendunt, quales a Deo facti sunt; uide quid Christiani facere possint, quorum in melius per Christum instaurata natura est, et qui diuine quoque gratie iuuantur auxilio.« Naturam in melius instauratam, remissionem uult intelligi peccatorum: quod alio loco in hoc ipso libro satis demonstrauit, ubi ait, »Etiam illi qui longo peccandi usu quodam modo obduruere, instaurari per penitentiam possunt.« Auxilium uero diuine gratie potest et hic ponere in reuelatione doctrine.



CAPUT XXXuIII.

42. Item alibi in eadem epistola: »Nam si etiam ante legem,« inquit, »ut diximus, ac multo ante Domini nostri et Saluatoris aduentum, iuste quidam et sancte uixisse referuntur; quanto magis post illustrationem aduentus eius nos id posse credendum est, qui instaurati per Christi gratiam et in meliorem hominem renati sumus, qui sanguine eius expiati atque mundati, ipsiusque exemplo ad perfectionem incitati iustitie, meliores illis esse debemus, qui ante legem fuere?« uidete quemadmodum et hic aliis quidem uerbis, sed tamen in remissione peccatorum et in exemplo Christi adiutorium gratie constituerit. Deinde subiungit et dicit: »Meliores etiam quam fuerunt sub lege, dicente Apostolo, Peccatum uobis non dominabitur; non enim sub lege estis, sed sub gratia . Et quoniam hinc,« inquit, »sufficienter, ut puto, diximus, nunc perfectam instituamus uirginem, que ex utroque semper accensa, et nature simul et gratie bonum morum sanctitate testetur.« Et in his uerbis debetis aduertere, ideo illum quod dicebat, sic uoluisse concludere, ut nature bonum intelligamus, quod cum crearemur accepimus; gratie autem, cum Christi intuemur [2 1Kb] exemplum: tanquam ideo peccatum non indultum fuerit eis qui sub lege fuerunt uel sunt, quia exemplum Christi siue non habuerunt, siue non credunt.



CAPUT XXXIX.

43. Hoc autem istum sapere, et alia eius uerba ostendunt, non in hoc libro, sed in tertio pro Libero Arbitrio, ubi ad eum loquens contra quem disputat, quoniam ille posuerat uerba Apostoli dicentis, Non quod uolo ago; et, uideo aliam legem in membris meis repugnantem legi mentis mee, et cetera que ibi dicuntur; iste respondit, atque ait: »Hoc enim quod tu de Apostolo intelligere cupis, omnes ecclesiastici uiri in peccatoris et sub lege adhuc  positi asserunt eum dixisse persona, qui nimia uitiorum consuetudine uelut quadam teneretur necessitate peccandi, et quamuis bonum appeteret uoluntate, usu tamen precipitaretur in malum. In persona autem,« inquit, »hominis unius, designat populum sub uetere adhuc lege peccantem; quem ab hoc consuetudinis malo dicit liberandum esse per Christum, qui credentibus sibi primo omnia per Baptismum peccata dimittit, deinde imitatione sui ad perfectam incitat sanctitatem, et uitiorum consuetudinem uirtutum uincit exemplo.« Ecce quomodo uult intelligi adiuuari eos qui sub lege peccant, ut per gratiam Christi iustificati liberentur, tanquam eis non sufficiat sola lex, propter nimiam peccandi consuetudinem, nisi Christi accedat, non inspiratio caritatis per Spiritum sanctum, sed intuendum et imitandum in doctrina euangelica uirtutis eius exemplum. Et certe maxima hic erat causa exprimendi, quam diceret gratiam, ubi locum ipsum de quo respondet, sic conclusit Apostolus, ut diceret: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Hanc iste cum constituat, non in uirtutis eius auxilio, sed imitationis exemplo, quid amplius de illo sperare debemus, ubicumque gratie nomen sub ambigua generalitate commemorat?



CAPUT XL.

44. Item in eodem libro ad uirginem sacram, unde iam etiam supra disseruimus, ubi ait: »Subditi simus Deo, eiusque faciendo uoluntatem, diuinam mereamur gratiam, et facilius nequam spiritui, sancti Spiritus auxilio, resistamus.« In quibus eius uerbis certe manifestum est, ita eum uelle nos adiuuari gratia Spiritus sancti, non quia sine illo etiam per solam nature possibilitatem non possumus resistere tentatori, sed ut facilius resistamus. Quod tamen qualecumque et quantulumcumque adiutorium, eum credibile est in hoc constituere, quod nobis additur scientia reuelante Spiritu per doctrinam, quam uel non possumus, uel difficile habere possumus per naturam. Ista sunt que in libro, quem scripsit ad uirginem Christi, aduertere potui, ubi uidetur gratiam confiteri: que profecto qualia sint, utique cernitis.



CAPUT XLI.

45. »Legant,« inquit, »etiam recens meum opusculum, quod pro Libero nuper Arbitrio edere compulsi sumus; et agnoscent quam inique nos negatione gratie infamare gestierint, qui per totum pene ipsius textum operis perfecte atque integre et liberum arbitrium confitemur et gratiam.« Quatuor sunt libri operis huius, et hos legi, et ex illis sumpsi que tractanda et discutienda proposui, et ut potui pertractaui, antequam ad eius has litteras, que Romam misse sunt, ueniremus. Sed in his etiam quatuor libris quecumque pro gratia uidetur dicere, qua iuuamur ut declinemus a malo bonumque faciamus, ita dicit, ut nullo modo a uerborum ambiguitate discedat, quam discipulis sic possit exponere, ut nullum auxilium gratie credant, qua nature possibilitas adiuuetur, nisi in lege atque doctrina: ita ut ipsas  quoque orationes, ut in scriptis suis apertissime affirmat, ad nichil aliud adhibendas opinetur, nisi ut nobis doctrina etiam diuina reuelatione aperiatur, non ut adiuuetur mens hominis, ut id quod faciendum esse didicerit, etiam dilectione et actione perficiat. Ab illo enim suo manifestissimo dogmate non recedit omnino, ubi tria illa constituit, possibilitatem, uoluntatem, actionem: et solam possibilitatem dicit diuino adiuuari semper auxilio; uoluntatem autem et actionem nullo Dei adiutorio existimat indigere. Ipsum uero auxilium, quo possibilitatem naturalem perhibet adiuuari, in lege constituit atque doctrina, quam nobis fatetur etiam sancto Spiritu reuelari, propter quod et orandum esse concedit. Sed hoc adiutorium legis atque doctrine etiam propheticis fuisse temporibus: adiutorium autem gratie, que proprie gratia nuncupatur, in Christi esse arbitratur exemplo; quod nichilominus ad doctrinam pertinere perspicitis, que nobis euangelica predicatur: ut uidelicet tanquam uia demonstrata, qua ambulare debeamus, iam uiribus liberi arbitrii, adiutorio nullo alterius indigentes, sufficiamus nobis, ne deficiamus in uia; quamuis et ipsam uiam contendat etiam sola inueniri posse natura, sed facilius, si adiuuet gratia.



CAPUT XLII.

46. Hec ergo pro meo captu intelligere potui in Pelagii scriptis, quando nominat gratiam. uidetis autem, quod qui ista sentiunt, ignorantes Dei iustitiam, suam uolunt constituere , et longe ab illa sunt, que nobis ex Deo est , non ex nobis, quam in Scripturis maxime sanctis canonicis [1 1Kb] , aduertere atque agnoscere debuerunt. Sed quia eas secundum suum sensum legunt, profecto in illis nec aperta [2 1Kb] contuentur. Utinam ergo saltem in catholicorum uirorum scriptis, a quibus eas recte intellectas esse non dubitant, quid sit de adiutorio diuine gratie sentiendum, non negligenter attenderent, nec sue sententie amore nimio preterirent. Nam iste ipse Pelagius in illo ipso recenti opusculo suo, cuius se commemoratione defendit, id est, in tertio Libro pro libero Arbitrio, sanctum Ambrosium quemadmodum laudet, accipite.



CAPUT XLIII.

47. »Beatus,« inquit, »Ambrosius episcopus, in cuius precipue libris Romana elucet fides, qui scriptorum inter Latinos flos quidam speciosus enituit, cuius fidem et purissimum in Scripturis sensum, ne inimicus quidem ausus est reprehendere.« Ecce qualibus et quantis predicat laudibus, quamlibet sanctum et doctum uirum, nequaquam tamen actuoritati Scripture canonice comparandum. Quem propterea sic iste commendat, quia uidetur sibi in quodam loco librorum eius eo teste uti, quo probet hominem posse esse sine peccato: unde nunc non agitur, sed agitur de auxilio gratie, quo ad non peccandum adiuuamur iusteque uiuendum.



CAPUT XLIu.

48. Audiat ergo illum uenerabilem antistitem dicentem et docentem in secundo libro  Expositionis Euangelii secundum Lucam , cooperari Dominum etiam uoluntatibus nostris. »uides itaque,« inquit, »quia ubique Domini uirtus studiis cooperatur humanis; ut nemo possit edificare sine Domino, nemo custodire sine Domino, nemo quidquam incipere sine Domino. Et ideo iuxta Apostolum, Siue manducatis, siue bibitis, omnia in Dei gloriam facite« . uidetis quemadmodum sanctus Ambrosius etiam illud quod solent homines dicere, Nos incipimus, et Deus perficit, his uerbis abstulit, dicens, »Neminem quidquam uel incipere sine Deo.« Item in sexto libro eiusdem operis, cum de duobus illis feneratoris unius debitoribus ageret: »Secundum homines,« inquit, »plus fortasse offendit, qui plus debuerat: sed per misericordiam Domini causa mutatur, ut amplius diligat, qui amplius debuit, si tamen gratiam consequatur« . Ecce apertissime predicat catholicus doctor etiam ipsam dilectionem, qua quisque amplius diligit, ad beneficium gratie pertinere.



CAPUT XLu.

49. Ipsam denique penitentiam, quam procul dubio uoluntas agit, Domini misericordia et adiutorio fieri ut agatur, in nono [1 1Kb] eiusdem operis libro beatus dicit Ambrosius, ita loquens: »Bone lacryme, que culpam lauant. Denique quos iehsu respicit, plorant [2 1Kb] . Negauit primo Petrus, et non fleuit, quia non respexerat Dominus: negauit secundo, non fleuit, quia adhuc non respexerat Dominus: negauit et tertio, respexit iehsu, et ille amarissime fleuit« . Legant isti Euangelium, et uideant Dominum Iesum tunc intus fuisse, cum a sacerdotum principibus audiretur: apostolum uero Petrum foris et deorsum in atrio cum seruis ad focum nunc sedentem, nunc stantem, sicut ueracissima et concordissima Euangelistarum narratione monstratur. Unde non potest dici, quod corporalibus oculis eum Dominus uisibiliter admonendo respexerit. Et ideo quod ibi scriptum est, Respexit eum Dominus ; intus actum est, in mente actum est, in uoluntate actum est [3 1Kb] . Misericordia Dominus latenter subuenit, cor tetigit, memoriam reuocauit, interiore gratia sua uisitauit Petrum, interioris hominis usque ad exteriores lacrymas mouit et produxit affectum. Ecce quemadmodum Deus adiuuando adest uoluntatibus et actionibus nostris: ecce quemadmodum et uelle et operari operatur in nobis.

50. Item in eodem libro idem sanctus Ambrosius: »Nam si Petrus,« inquit , »lapsus est, qui dixit, Etsi alii scandalizati fuerint, ego non scandalizabor ; quis alius iure de se presumat? Denique Dauid quia dixerat, Ego dixi in mea abundantia, Non mouebor in eternum; suam sibi iactantiam obfuisse profitetur, dicens, Auertisti  faciem tuam, et factus sum conturbatus« . Audiat iste tantum uirum docentem, imitetur credentem, cuius doctrinam fidemque laudauit. Audiat humiliter, imitetur fideliter: non de se pertinaciter presumat, ne pereat. Quid in eo pelago uult mergi Pelagius, unde per petram liberatus est Petrus?



CAPUT XLuI.

51. Audiat eumdem antistitem Dei in sexto itidem libro eiusdem operis dicentem: »Cur autem non receperint eum, Euangelista ipse memorauit, dicens: Quia facies eius erat euntis in Ierusalem. Discipuli autem recipi intra Samariam gestiebant. Sed Deus quos dignatur uocat, et quem uult religiosum facit« . O sensum hominis Dei, ex ipso haustum fonte gratie Dei! »Deus,« inquit, »quos dignatur uocat, et quem uult religiosum facit.« uidete si non illud est propheticum, Miserebor cuius misertus ero, et misericordiam prestabo cui misericors fuero: et illud apostolicum, Igitur non uolentis neque currentis, sed miserentis Dei [1 1Kb] . Quia ut dicit etiam nostrorum temporum homo eius [2 1Kb] , »Quem dignatur uocat, et quem uult religiosum facit.« Numquid aliquis dicere audebit, nondum esse religiosum, »qui currit ad Dominum, et ab eo se regi cupit, et uoluntatem suam ex eius uoluntate suspendit, et qui ei adherendo iugiter, unus, secundum Apostolum, cum eo fit spiritus« ? At hoc totum tam magnum religiosi hominis opus, Pelagius »non« dicit »effici, nisi arbitrii libertate.« Contra autem beatus Ambrosius ipsius tam excellenter ore laudatus, »Dominus Deus,« inquit, »quem dignatur uocat, et quem uult religiosum facit.« Ergo ut currat ad Dominum, et ab eo se regi cupiat, suamque uoluntatem ex eius uoluntate suspendat, eique adherendo iugiter unus, secundum Apostolum, cum eo fiat spiritus , Deus quem uult religiosum facit: et hoc totum homo nisi religiosus non facit. Quapropter nisi a Deo fiat, ut hoc faciat, quis hoc facit?



CAPUT XLuII.

52. Sed quia ista questio, ubi de arbitrio uoluntatis et Dei gratia disputatur, ita est ad discernendum difficilis, ut quando defenditur liberum arbitrium, negari Dei gratia uideatur; quando autem asseritur Dei gratia, liberum arbitrium putetur auferri: potest Pelagius ita se latebris obscuritatis huius inuoluere, ut etiam iis que a sancto Ambrosio conscripta posuimus, consentire se dicat; et ea se quoque sentire proclamet, semperque sensisse; atque ita singula conetur exponere, ut etiam eius sententie conuenire credantur. Quapropter quantum attinet ad istam de diuina gratia et adiutorio questionem, tria illa que apertissime distinxit attendite: posse, uelle, esse [3 1Kb] ; id est, possibilitatem, uoluntatem, actionem. Si ergo consenserit nobis, non solam possibilitatem in homine, etiamsi nec uelit, nec agat bene, sed ipsam quoque uoluntatem et actionem, id est, ut bene uelimus et bene agamus, que non sunt in homine, nisi  quando bene uult et bene agit: si, ut dixi, consenserit, etiam ipsam uoluntatem et actionem diuinitus adiuuari, et sic adiuuari, ut sine illo adiutorio nichil bene uelimus et agamus, eamque esse gratiam Dei per Iesum Christum Dominum nostrum, in qua nos sua non nostra iustitia iustos facit, ut ea sit uera nostra iustitia que nobis ab illo est; nichil de adiutorio gratie Dei, quantum arbitror, inter nos controuersie relinquetur.



CAPUT XLuIII.

53. Illud autem propter quod sic laudauit sanctum Ambrosium, quia scilicet in scriptis eius inuenit ex laudibus Zacarie et Elisabeth, posse hominem in hac uita esse sine peccato: quanquam negandum non sit, si hoc uelit Deus, apud quem sunt omnia possibilia, consideret tamen diligentius, quemadmodum dictum sit. Dictum enim est, quantum mihi uidetur, secundum quamdam inter homines conuersationem probabilem atque laudabilem, quam nullus hominum iuste posset in accusationis et criminationis querelam uocare. Quam propterea in Dei conspectu Zacarias et eius uxor habuisse referuntur , quia in ea homines nulla dissimulatione fallebant, sed ut apparebant hominibus, ita noti erant oculis Dei. Non autem dictum est hoc secundum illam perfectionem iustitie, in qua uere atque omnimodo [1 1Kb] immaculati perfectique uiuemus. Nam et apostolus Paulus dixit, secundum iustitiam que ex lege est, se fuisse sine querela; in qua lege etiam Zacarias sine querela conuersabatur: sed hanc Apostolus iustitiam in stercoribus et detrimentis deputauit, in comparatione iustitie quam speramus , et quam nunc esurire ac sitire debemus , ut ea quandoque saturemur in specie, que nunc est in fide, quamdiu iustus ex fide uiuit .



CAPUT XLIX.

54. Audiat denique ipsum uenerabilem antistitem, cum exponeret Isaiam prophetam  , dicentem, neminem in hoc mundo esse posse sine peccato. Ubi nemo potest dicere, »in hoc mundo« eum dixisse uelut in dilectione huius mundi. De Apostolo etenim loquebatur, qui dixit, Conuersatio nostra in celis est . Hunc ergo sensum memoratus episcopus explicans: »Perfectos,« inquit, »secum multos ait Apostolus in hoc adhuc mundo sitos, qui si ad perfectionem ueram respicias, perfecti esse non poterant. Quia ipse dixit, uidemus nunc per speculum in enigmate, tunc autem facie ad faciem: nunc cognosco ex parte, tunc autem cognoscam sicut et cognitus sum . Ita et immaculati sunt in hoc mundo et immaculati erunt in regno Dei: cum utique, si minutius excutias, immaculatus esse nemo possit, quia nemo sine peccato.« Illud ergo sancti Ambrosii testimonium, quo pro sua sententia Pelagius utitur, aut secundum quemdam modum dictum est,  probabilem quidem, sed non minutius excussum: aut certe si ille uir sanctus atque humilis Zacariam et Elisabeth summe atque omnimodo perfecte iustitie, cui nichil addi iam posset, fuisse existimauit, profecto sententiam suam minutius excutiendo correxit.



CAPUT L.

55. Attendat sane iste in eodem ipso loco, unde hoc Ambrosianum testimonium, quod ei placebat, assumpsit, etiam illud eum dixisse, quod »ab initio esse immaculatum [1 1Kb] , humane impossibile sit nature: ubi omnino illam naturalem possibilitatem, quam Pelagius non uult fideliter respicere peccato esse uitiatam, et ideo iactanter extollit, eneruem infirmamque testatur uenerandus Ambrosius: procul dubio contra istius uoluntatem, sed non contra apostolicam ueritatem, ubi legitur, Fuimus et nos aliquando  natura filii ire, sicut et ceteri . Ipsa est enim per peccatum primi hominis, quod ex libero eius uenit arbitrio, uitiata et damnata natura; cui sola per Mediatorem Dei et hominum et omnipotentem medicum diuina subuenit gratia. De cuius adiutorio ad iustificationem nostram, quo Deus diligentibus eum omnia cooperatur in bonum [1 1Kb] , quos prior dilexit , donans eis ut diligeretur ab eis, quia iamdiu est ut disserimus: deinceps incipiamus, quantum Dominus adiuuerit, etiam de peccato, quod per unum hominem cum morte intrauit in mundum, atque ita in omnes homines pertransiit , aduersus istos qui in errorem huic contrarium ueritati apertius eruperunt, que satis esse uidebuntur exprimere.



LIBER SECUNDUS. DE PECCATO ORIGINALI.


Ostendit Augustinus, Pelagium in questione de originali peccato ac de paruulorum Baptismate, nichil reipsa dissentire a discipulo ipsius Celestio, qui peccatum originale confiteri nolens, uel etiam aperte negare ausus, Carthagine prius, ac postea Rome, episcopalibus iudiciis damnatus est. Questionem enim istam non earum esse, ut heretici iidem uolebant, in quibus preter fidei periculum errare contingit: imo hunc eorum errorem ipsa omnino fidei christiane petere fundamenta. Refellit eos postea, qui originalis uitii dogmate nuptiarum bonitati detrahi, Deoque ipsi, hominis qui per nuptias generatur conditori iniuriam fieri contendebant.



CAPUT PRIMUM.


1. Iam nunc diligenter aduertite, de Baptismate paruulorum quam caute debeatis audire homines eiusmodi, qui neque aperte illi etati lauacrum regenerationis et peccatorum remissionis audent negare, ne hoc christiane aures ferre non possint; et tamen opinionem suam, qua putant peccato primi hominis carnalem generationem obnoxiam non teneri, tueri et defensare persistunt, quamuis eis Baptismum uideantur in peccatorum remissionem concedere. Nempe ipsi a Pelagio uos presente scripsistis audisse, recitante uobis de libello suo, quem etiam Romam se misisse asserebat, quod »iisdem Sacramenti uerbis« dicant »debere baptizari infantes, quibus et maiores.« Quis post illa uerba putaret, eis de hac re ullam mouendam esse questionem? aut cum faceret, cui non calumniosissimus uideretur, si non eorum manifesta uerba legerentur, ubi negant paruulos trahere originale peccatum,  omnesque sine ullo uitio natos esse contendunt?



CAPUT II.

2. Et Celestius quidem in hoc exstitit errore liberior, usque adeo, ut neque in episcopali iudicio apud Carthaginem damnare uoluerit eos qui dicunt, »Quod peccatum Ade ipsum solum leserit, et non genus humanum; et quod infantes qui nascuntur, in eo statu sint, in quo Adam fuit ante preuaricationem.« Et in urbe Roma in libello suo, quem beatissimo pape Zosimo dedit, id asseuerauit expressius, »quod paruulorum neminem obstringat originale peccatum.« De gestis enim ecclesiasticis Carthaginensibus hec eius uerba descripsimus.



CAPUT III.

3. »Aurelius episcopus dixit: Sequentia recitentur. Et recitatum est, Quod peccatum Ade ipsi soli obfuerit, et non generi humano. Et cum recitatum esset, Celestius dixit: Dixi de traduce peccati dubium me esse, ita tamen ut cui donauit Deus gratiam peritie consentiam; quia diuersa ab  eis audiui, qui utique in Ecclesia catholica constituti sunt presbyteri. Paulinus  diaconus dixit: Dic nobis nomina ipsorum. Celestius dixit: Sanctus presbyter Rufinus  Rome qui mansit cum sancto Pammachio: ego audiui illum dicentem, quia tradux peccati non sit. Paulinus diaconus dixit: Est aliquis alius? Celestius dixit: Audiui et plures dicere. Paulinus diaconus dixit: Dic nomina ipsorum. Celestius dixit: Non tibi sufficit unus sacerdos?« Et post aliqua alio loco: »Aurelius episcopus dixit: Reliqua libelli legantur. Et recitatum est, Quod infantes qui nascuntur, in eo statu sint, in quo fuit Adam ante transgressionem: usque in finem libelli minoris superius inserti.



CAPUT Iu.

»Aurelius episcopus dixit: Docuisti, Celesti, aliquando, ut dixit diaconus Paulinus, quod infantes qui nascuntur, in eo statu sint, in quo fuit Adam ante transgressionem! Celestius dixit: Exponat quid dixit, Ante transgressionem. Paulinus diaconus dixit: Tu nega hoc te docuisse. Unum est e duobus, aut neget se docuisse, aut iam damnet istud. Celestius dixit: Iam dixi, exponat quomodo dixit, Ante transgressionem. Paulinus diaconus dixit: Nega te illa docuisse. Aurelius episcopus dixit: Rogo, quid collegerim ego ex huius [1 1Kb] obiectione, dico, Adam constitutus in paradiso, quod ante dicatur inexterminabilis factus, postea per transgressionem precepti factus sit corruptibilis. Hoc dicis, frater Pauline? Paulinus diaconus dixit: Hoc, domine. Aurelius episcopus dixit: Status certe infantum hodie baptizandorum, utrum talis sit, qualis fuit ante transgressionem Ade, an certe de eadem origine peccati, de qua nascitur, transgressionis culpam trahat; hoc uult diaconus Paulinus audire. Paulinus diaconus dixit: Utrum docuit hoc, an non neget? Celestius dixit: Iam de traduce peccati dixi, quia intra Catholicam constitutos plures audiui destruere, necnon et alios astruere: licet questionis res sit ista, non heresis. Infantes semper dixi egere Baptismo, ac debere baptizari: quid querit aliud?«

4. Nempe cernitis sic Celestium concessisse paruulis Baptismum, ut in eos transire primi hominis peccatum, quod lauacro regenerationis abluitur, noluerit  confiteri, quamuis et negare non ausus sit: et propter hanc dubitationem suam non damnauerit eos qui dicunt, »Quod peccatum Ade ipsum solum leserit, et non genus humanum; et quod infantes qui nascuntur, in eo statu sint, in quo Adam fuit ante preuaricationem.«



CAPUT u.

5. In libello autem quem Rome edidit, qui gestis ibi ecclesiasticis allegatus est, ita de hac re loquitur, ut hoc se credere ostendat, unde hic dubitare se dixerat. Nam uerba eius ista sunt: »Infantes autem,« inquit, »debere baptizari in remissionem peccatorum, secundum regulam uniuersalis Ecclesie, et secundum Euangelii sententiam, confitemur: quia Dominus statuit regnum celorum nonnisi baptizatis posse conferri ; quod quia uires nature non habent, conferri [1 1Kb] necesse est per gratie libertatem [2 1Kb] .« Si nichil de hac re deinceps diceret, quis non eum crederet confiteri, etiam infantibus in Baptismo originalia peccata dimitti, dicendo eos in remissionem peccatorum baptizari oportere? Hinc ergo est et illud quod scripsistis, sic uobis respondisse Pelagium, »quod eisdem quibus et maiores Sacramenti uerbis baptizantur infantes;« uosque fuisse letatos, id quod cupiebatis audisse, et tamen adhuc de uerbis eius nos maluisse consulere.



CAPUT uI.

6. Attendite itaque quid Celestius apertissime dixerit, et ibi uidebitis quid uobis Pelagius occultauerit. Celestius quippe adiungit, et dicit: »In remissionem autem peccatorum baptizandos infantes, non idcirco diximus, ut peccatum ex traduce firmare uideamur: quod longe a catholico sensu alienum est. Quia peccatum non cum homine nascitur, quod postmodum exercetur ab homine: quia non nature delictum, sed uoluntatis esse monstratur. Et illud ergo confiteri congruum, ne diuersa Baptismatis genera facere uideamur, et hoc premunire necessarium est, ne per mysterii occasionem, ad Creatoris iniuriam malum antequam fiat ab homine, tradi dicatur homini per naturam.« Hunc sensum suum uobis aperire Pelagius uel timuit, uel erubuit, quem discipulus eius palam sine ullius obscuritatis ambagibus apud Sedem Apostolicam profiteri nec timuit, nec erubuit.

7. Sed multum misericors memorate Sedis antistes, ubi eum uidit ferri tanta presumptione precipitem, tanquam furentem, donec si posset fieri resipisceret, maluit eum sensim suis interrogationibus et illius responsionibus colligare, quam districta feriendo sententia, in illud abruptum, quo iam propendere uidebatur, impellere. Ideo autem non dixi, Aperte ceciderat, sed, propendere uidebatur; quia superius in eodem libello suo de huiusmodi questionibus locuturus ante predixerat: »Si forte ut hominibus quispiam ignorantie error obrepsit, uestra sententia corrigatur.«



CAPUT uII.

8. Hanc eius prelocutionem uenerabilis papa Zosimus tenens, egit cum homine, quem  false doctrine uentus inflauerat, ut ea que illi a diacono Paulino fuerant obiecta damnaret, atque ut Sedis Apostolice litteris, que a sancte memorie suo precessore manauerant, preberet assensum. At ille noluit quidem diaconi obiecta damnare: sed beati pape Innocentii litteris non est ausus obsistere; imo »se omnia que Sedes illa damnaret, damnaturum esse promisit:« atque ita uelut phreneticus, ut requiesceret, tanquam leniter fotus, a uinculis tamen excommunicationis nondum est creditus esse soluendus. Sed interposito duorum mensium tempore, donec rescriberetur ex Africa, resipiscendi ei locus sub quadam medicinali sententie lenitate concessus est. Quoniam reuera, si deposita peruicacie uanitate, quod promiserat uellet attendere, et easdem litteras, quibus se consensurum esse responderat, diligenter legeret, sanaretur. Sed posteaquam ex Africano episcoporum concilio rescripta directa sunt, quid fuerit consecutum, ut iustissime in eum sententia proferretur, cuncta legite, quia cuncta transmisimus.



CAPUT uIII.

9. Unde etiam Pelagius, si se ipsum et sua scripta sine dolo cogitat, non recte dicit, eadem sententia se non debuisse teneri. Fefellit enim iudicium Palestinum; propterea ibi uidetur esse purgatus: Romanam uero Ecclesiam, ubi eum esse notissimum scitis, fallere usquequaque non potuit; quamuis et hoc fuerit utcumque [1 1Kb] conatus: sed, ut dixi, minime ualuit. Recoluit enim beatissimus papa Zesimus, quid imitandus precessor eius de ipsis senserit gestis. Attendit etiam quid de illo sentiret predicanda in Domino Romanorum fides , quorum aduersus eius errorem pro ueritate catholica, studia consonantia concorditer flagrare cernebat: inter quos ille diu uixerat, et quos eius dogmata latere non poterant: qui Celestium eius esse discipulum sic nouerant, ut fidelissimum et firmissimum possent de hac re testimonium perhibere. Quid ergo de Palestine synodi gestis, quibus se Pelagius absolutum esse gloriatur, sanctus papa Innocentius iudicarit, quamuis et in litteris eius, quas nobis rescripsit, legere possitis, et commemoratum cum [2 1Kb] uenerabili pape Zosimo synodus Africana respondit, quod uestre Charitati cum ceteris instructionibus misimus, tamen nec in hoc opere pretereundum uidetur.



CAPUT IX.

10. Cum enim nos in epistola, quam ei quinque episcopi scripsimus  , eorumdem gestorum Palestinorum, quorum ad nos iam fama peruenerat, commemorationem fecissemus, dicentes, in Oriente, ubi degit, gesta ecclesiastica facta esse, quibus putatur esse purgatus, atque ad hoc inter cetera ille rescriberet: »Cum sint,« inquit, »aliqua in ipsis posita gestis, que obiecta, partim ille uitando suppressit, partim multa in se uerba retorquendo tota obscuritate confudit; aliqua magis falsa, quam uera ratione, ut ad tempus poterat uideri, purgauit, negando  alia, alia falsa interpretatione uertendo. Sed utinam, quod optandum magis est, iam se ille ad ueram catholice fidei uiam ab illo suo errore conuertat, et cupiat uelitque purgari, considerans quotidianam Dei gratiam, adiutoriumque cognoscens, ut uideatur uere, et approbetur ab omnibus, manifesta ratione correctus; non gestorum iudicio, sed ad catholicam fidem corde conuerso. Unde non possumus illorum nec approbare nec culpare iudicium, cum nesciamus utrum uera sint gesta; aut si uera sint, constet magis subterfugisse, quam se tota ueritate purgasse  .« uidetis certe in his uerbis, quemadmodum papa beatissimus Innocentius non tanquam de incognito loqui uideatur. uidetis qualem tulerit de illius purgatione sententiam. uidetis quid successor eius sanctus papa Zosimus recolere debuerit, sicut recoluit, ut in eo sui precessoris iudicium remota cunctatione firmaret.



CAPUT X.

11. Iam nunc diligenter attendite, unde monstretur quod Palestinos Pelagius fefellerit iudices, ut alia taceam, in hac ipsa questione de Baptismate paruulorum: ne forte cuipiam, in eo quod diximus, eum sensum, in quo liberior Celestius fuit, uobis occultasse Pelagium, cum et ipse non aliter sentiat, calumniari potius uel suspicari, quam certum aliquid comprehendisse uideamur. Nempe iam superius satis claruit, propterea Celestium noluisse damnare quod dicitur, »Ade peccatum ipsi soli obfuisse, non generi humano; et infantes qui nascuntur, in eo statu esse, in quo Adam fuit ante preuaricationem:« quia uidebat, si ista damnaret, confirmare se in infantibus peccati ex Adam transitum. Hec autem cum fuissent obiecta Pelagio, quod ea cum Celestio etiam ipse sentiret, sine ulla retractatione damnauit. Quod licet uos legisse sciam; tamen quia non solis uobis hoc scribitur, ne pigeat lectorem ad ipsa gesta recurrere, uel si ea non habet, etiam cum labore perquirere, ipsa inde uerba transcribimus, que infra scripta sunt.



CAPUT XI.

12. »Synodus dixit: Nunc quoniam anathematizauerit [1 1Kb] Pelagius incertum stultiloquium, recte respondens, hominem cum adiutorio Dei et gratia posse esse , id est, sine peccato, respondeat et ad alia capitula. Aliud capitulum in doctrina Celestii discipuli Pelagii, ex eis que Carthagine a sancto Aurelio Carthaginensi episcopo cum aliis episcopis audita sunt et commemorata: Adam mortalem factum, qui siue peccaret, siue non peccaret, moriturus esset. Quoniam peccatum Ade ipsum solum leserit, et non genus humanum. Quoniam lex sic mittat ad regnum, quemadmodum et Euangelium. Quoniam ante aduentum Christi fuerint homines sine peccato. Quoniam infantes nuper nati in eo statu sint, in quo Adam fuit ante preuaricationem. Quoniam neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat. Quoniam  sanctus episcopus Augustinus aduersus discipulos eius in Sicilia respondit Hilario ad subiecta capitula, scribens librum  in quo ista continentur: Posse hominem sine peccato esse, si uelit: Infantes, etsi non baptizentur, habere uitam eternam: Diuites baptizatos, nisi omnibus abrenuntient, si quid boni uisi fuerint facere, non reputari illis, neque regnum Dei posse eos habere. Pelagius dixit: De posse quidem hominem sine peccato esse, dictum est superius. De eo autem quod fuerint homines ante aduentum Domini sine peccato, dicimus et nos quoniam ante aduentum Christi uixerunt quidam sancte ac iuste, secundum Scripturarum sanctarum traditionem: reliqua uero et secundum ipsorum testimonium, quia ista non sunt pro quibus ego satisfacere debeam [1 1Kb] , sed tamen ad satisfactionem sancte Synodi, anathematizo eos qui sic tenent, aut aliquando tenuerunt.«



CAPUT XII.

13. Ecce, ut alia omittam, uidetis anathematizasse Pelagium eos qui tenent, »quod Ade peccatum ipsum solum leserit, et non genus humanum; et quod infantes qui nascuntur, in eo statu sint, in quo Adam fuit ante preuaricationem.« Quid ergo hic aliud episcopi iudices intelligere potuerunt, nisi eum confiteri, quod peccatum ex Adam in paruulos transeat? Quod ne confiteretur Celestius, hec damnare noluit, que iste damnauit. Proinde si ostendero, etiam ipsum nichil aliud sentire de paruulis, nisi quod sine ulla cuiusquam uitii contagione nascuntur; quid inter istum et Celestium in hac questione distabit, nisi quod ille apertior, iste occultior fuit; ille pertinacior, iste mendacior; uel certe ille liberior, hic astutior? Ille enim nec in Ecclesia Carthaginensi damnare uoluit, quod in Romana postea se tenere confessus est, et corrigi paratum se esse professus est, si ei tanquam homini error obrepsit. Iste autem et illud dogma damnauit tanquam contrarium ueritati, ne ipse a catholicis iudicibus damnaretur; et id sibi defendendum postea reseruauit, aut mendaciter damnans, aut callide interpretans.



CAPUT XIII.

14. Sed uideo de me iam iustissime postulari, ut quod promisi, utrum et ipse hoc sentiat quod Celestius, demonstrare non differam. In primo libro recentioris operis sui, quod scripsit pro Libero Arbitrio, cuius operis in litteris quas Romam misit, commemorationem fecit: »Omne,« inquit, »bonum ac malum, quo uel laudabiles uel uituperabiles sumus, non nobiscum oritur, sed agitur a nobis: capaces enim utriusque rei, non pleni nascimur, et ut sine uirtute, ita et sine uitio procreamur: atque ante actionem proprie uoluntatis, id solum in homine est, quod Deus condidit.« Nempe cernitis in his Pelagii uerbis, quod dogma contineatur amborum, de paruulis sine ullius uitii ex Adam contagione nascentibus. Non itaque mirum est, quod eos qui  dicunt, »Ade peccatum ipsi soli obfuisse, et non generi humano; et infantes qui nascuntur, in eo statu esse, in quo fuit Adam ante preuaricationem,« Celestius damnare noluit: sed multum mirum est, qua fronte Pelagius ista damnauerit. Si enim, sicut dicit, »malum non nobiscum oritur, et sine uitio procreamur, atque ante actionem proprie uoluntatis id solum in homine est, quod Deus condidit;« profecto peccatum Ade ipsi soli obfuit, quia nullum in prolem transitum fecit. Non enim peccatum non est malum, aut peccatum non est uitium, aut peccatum Deus condidit. Dicit autem iste, »Malum non nobiscum oritur, et sine uitio procreamur, et hoc solum est in nascentibus, quod Deus condidit.« Ac per hoc cum »peccatum Ade ipsi soli obfuisse, non generi humano,« secundum istam suam sententiam, uerissimum putet, cur hoc damnauit Pelagius, nisi ut iudices catholici fallerentur? Similiter etiam illud dici potest: »Si malum non nobiscum oritur, et sine uitio procreamur, idque solum est in homine nascente, quod Deus condidit;« procul dubio, »qui nascuntur infantes, in eo statu sunt, in quo Adam fuit ante preuaricationem,« cui nullum malum uitiumque inerat, atque id solum in illo erat, quod Deus condiderat. Et tamen anathematizauit Pelagius, »qui tenent aut aliquando tenuerunt, in eo statu esse recentes ab ortu paruulos, in quo Adam fuit ante preuaricationem,« id est, sine ullo malo, sine ullo uitio, id solum habentes, quod Deus condidit. Utquid ergo et hoc damnauit Pelagius, nisi ut catholica synodus falleretur, ne nouus hereticus damnaretur?



CAPUT XIu.

15. Quod autem scitis, et quod in eo etiam libro posui, quem de gestis Palestinis ad uenerabilem senem nostrum Aurelium scripsi, illa ego [1 1Kb] responsione Pelagii, totam istam questionem consumptam esse gaudebam, confessusque mihi apertissime uidebatur, esse in paruulis originale peccatum, anathema dicendo eis qui peccato Ade ipsum solum, non etiam genus humanum crederent lesum, et in eo statu opinarentur esse paruulos, in quo ille homo primus ante preuaricationem fuit. Sed postea cum legissem quatuor eius libros, de quorum primo libro paulo ante commemorata uerba descripsi, et inuenissem hominem adhuc contra catholicam fidem de paruulis sentientem; plus [2 1Kb] mirari cepi, tam impudens in ecclesiastico iudicio et de tanta questione mendacium. Si enim eosdem libros ante iam scripserat, quomodo se dixit eos anathematizare, qui sic aliquando tenuerunt? Si autem postea illud opus pollicitus [3 1Kb] est, quomodo anathematizauit qui sic tenent? Nisi ridicule forte dicturus est, eos se damnasse qui sic aliquando tenuerunt, et qui sic tenent; de tempore autem futuro, id est, eis qui sic fuerant retenturi, nec sibi, nec aliis preiudicare potuisse; et ideo non fuisse mentitum, quia postea deprehensus est sic tenere. Sed non hoc dicit, non solum quia ridiculum est, sed quia uerum esse non potest. In  eisdem quippe libris, et contra peccati ex Adam in paruulos transitum loquitur, et de gestis Palestine synodi gloriatur, ubi eos qui sic tenent, ueraciter damnasse putatus est, et absolutionem suam fallendo furatus est.



CAPUT Xu.

16. Quid enim ad rem, de qua nunc agimus, pertinet, quod discipulis suis respondet, »ideo se illa obiecta damnasse, quia et ipse dicit, non tantum primo homini, sed etiam humano generi primum illud obfuisse peccatum, non propagine, sed exemplo;« id est, non quod ex illo traxerint aliquod uitium, qui ex illo propagati sunt, sed quod eum primum peccantem imitati sunt omnes, qui postea peccauerunt? aut quia dicit, »ideo infantes non in eo statu esse, in quo fuit Adam ante preuaricationem, quia isti preceptum capere nondum possunt, ille autem potuit; nondumque utuntur rationalis uoluntatis arbitrio, quo ille nisi uteretur, non ei preceptum daretur?« Quid hoc ad rem pertinet, quia uerba sibi obiecta sic exponendo, recte se putat damnasse quod dicitur, »peccatum Ade ipsi soli obfuisse, et non generi humano; et infantes qui nascuntur, in eo statu esse, in quo Adam fuit ante peccatum:« et tamen his damnatis non mendaciter tenere, quod in eius postea conscriptis opusculis inuenitur, »sine ullo malo, sine ullo uitio paruulos nasci, et hoc solum in eis esse, quod Deus condidit,« non uulnus quod inimicus inflixit?



CAPUT XuI.

17. Numquid hec dicendo, uerba propter aliud obiecta aliter exponendo, id agit, ut se iudices non fefellisse demonstret? Prorsus non id efficit: tanto enim fefellit occultius, quanto exponit ista uersutius. Episcopi quippe catholici quando audiebant hominem anathematizantem eos qui dicunt, »Ade peccatum ipsi soli obfuisse, non generi humano; nichil aliud eum sapere existimabant, quam id quod catholica Ecclesia predicare consueuit: unde ueraciter paruulos in peccatorum remissionem baptizat, non que imitando fecerunt, propter primi peccatoris exemplum; sed que nascendo traxerunt, propter originis uitium. Et quando audiebant anathematizantem eos qui dicunt, infantes qui nascuntur, in eo statu esse, in quo Adam fuit ante preuaricationem;« nichil eum aliud dicere credebant, nisi eos qui paruulos putant nullum ex Adam traxisse peccatum, et secundum hoc in eo statu esse, in quo fuit ille ante peccatum. Etenim hoc illi obiiceretur [1 1Kb] , non aliud, unde questio uersabatur. Proinde cum hoc iste sic exponit, ut dicat, infantes ideo non in eo statu esse, in quo Adam fuit ante peccatum, quia nondum sunt in eadem firmitate mentis aut corporis, non quod in eos transierit ulla culpa propaginis, respondeatur ei: Quando tibi illa damnanda [2 1Kb] obiiciebantur, non ea catholici episcopi sic intelligebant; ideo cum illa damnares catholicum te esse credebant. Propterea ergo, quod te illi sapere existimabant, absoluendum fuit: quod uero tu sapiebas,  damnandum fuit. Non ergo tu absolutus es, qui damnanda tenuisti: sed illud absolutum est, quod tenere debuisti. Ut autem tu absolutus putareris, creditus es sentire laudanda, cum te iudices non intelligerent occultare damnanda. Recte Celestii socius iudicatus es, cuius manifestas te esse participem. Et si in iudicio tuos cooperuisti libros, tamen post iudicium eos edidisti.



CAPUT XuII.

18. Que cum ita sint, profecto sentitis, in tam nefandi erroris auctores, episcopalia concilia, et Apostolicam Sedem, uniuersamque Romanam Ecclesiam, Romanumque imperium, quod Deo propitio christianum est, rectissime fuisse commotum  , donec resipiscant de diaboli laqueis. Quis enim scit, ne forte det illis Deus penitentiam ad cognoscendam, et confitendam, et predicandam etiam ueritatem, damnandamque ueraciter damnabilem falsitatem? Quoquo modo autem se habere isti uelint, multis tamen misericordia Domini esse consultum, qui eos propterea sectabantur, quia catholice communioni uidebant esse sociatos, dubitare non possumus.

19. Quomodo autem Pelagius obrepere tentauerit ad fallendum etiam Apostolice Sedis episcopale iudicium in hac ipsa questione de Baptismate paruulorum, diligenter attendite. In litteris enim quas Romam misit ad beate memorie papam Innocentium, quoniam in corpore eum non inuenerunt, et sancto pape Zosimo date sunt, atque ad nos inde directe, dicit »se ab hominibus infamari, quod neget paruulis Baptismi sacramentum, et absque redemptione Christi aliquibus celorum regna promittat.« Sed non sic illis hec obiiciuntur, ut posuit. Nam neque paruulis negant Baptismi sacramentum, nec absque redemptione Christi aliquibus celorum regna promittunt. Itaque unde se queritur infamari, eo modo proposuit, ut facile posset crimini obiecto, saluo suo dogmate, respondere.



CAPUT XuIII.

Obiicitur autem illis, quod non baptizatos paruulos nolunt damnationi primi hominis obnoxios confiteri, et in eos transisse originale peccatum regeneratione purgandum; quoniam propter accipiendum regnum celorum tantummodo eos baptizandos esse contendunt: quasi preter regnum celorum habere nisi eternam mortem possint, qui sine participatione corporis et sanguinis Domini eternam uitam habere non possunt. Ecce quod eis obiicitur de Baptismo paruulorum: non quod ipse ita proposuit, ut possit sue propositioni, quasi aduersantis obiectioni, secundum sua dogmata respondere.

20. Denique quomodo respondeat aduertite, et uidete latebras ambiguitatis falsitati preparare refugia. offundendo caliginem ueritati; ita ut etiam nos cum primum ea legimus, recta uel correcta propemodum gauderemus. Sed latiores disputationes eius in libris,  ubi se quantumlibet operiat, plerumque aperire compellitur, fecerunt nobis et ista suspecta, ut attentius intuentes inueniremus ambigua. Cum enim dixisset, »nunquam se uel impium aliquem hereticum audisse, qui hoc« quod proposuit »de paruulis diceret;« deinde subiecit atque ait: »Quis enim ita euangelice lectionis ignarus est, qui hoc non modo affirmare conetur, sed qui uel leuiter dicere, aut etiam sentire possit? Deinde quis tam impius, qui paruulos exsortes regni celorum esse uelit, dum eos baptizari et in Christo renasci uetat [1 1Kb] .«



CAPUT XIX.

21. Frustra ista dicit: non inde se purgat. In regnum celorum sine Baptismo paruulos intrare non posse, nec ipsi aliquando negauerunt. Sed non inde questio est: de purgatione originalis peccati in paruulis questio est. Inde se purget, qui non uult fateri, lauacrum regenerationis in paruulis habere quod purget. Et ideo cetera que dicturus est attendamus. Post interpositum enim ex Euangelio testimonium, quod nisi renatus ex aqua et Spiritu [2 1Kb] , regnum celorum nullus possit intrare , unde illis, ut diximus, nulla fit questio; secutus adiunxit, dicens: »Quis ille tam impius est, qui cuiuslibet etatis paruulo interdicat communem humani generis redemptionem?« Et hoc ambiguum est, qualem dicat redemptionem: utrum ex malo ad bonum, an ex bono ad melius. Nam et Celestius apud Carthaginem in libello suo confessus est redemptionem paruulorum, et tamen noluit confiteri ex Adam in eos transisse peccatum.



CAPUT XX.

22. Sed quid deinde iste subiungat, aduertite: »Et in perpetuam,« inquit, »certamque uitam renasci uetet eum qui natus sit ad incertam?« id est, Quis tam impius est, ut uetet renasci ad perpetuam certamque uitam eum qui natus sit ad incertam? Hec uerba quando primitus legimus, credidimus eum incertam uitam istam uoluisse dicere temporalem: quamuis nobis uideretur magis eam mortalem dicere debuisse, quam incertam, eo quod certa morte finiatur. Tamen quamdiu ducitur, quoniam momentis omnibus esse non dubitatur incerta; nichil aliud eum putauimus, quam istam mortalem uitam maluisse dicere incertam. Ac per hoc, quamuis eternam mortem paruulorum sine Baptismatis sacramento ex hac uita migrantium aperte noluerit confiteri; tamen de illo sollicitudinem nostram quasi certa ratiocinatio solabatur. Dicebamus enim: Si perpetua uita, sicut confiteri uidetur, nisi eorum qui baptizati sunt non potest esse; profecto eos qui non baptizati moriuntur, mors perpetua consequetur. Quod nulla iustitia potest accidere his, a quibus in hac uita nulla peccata commissa sunt, nisi originale peccatum.



CAPUT XXI.

23. Sed postea non defuerunt fratres, qui nos admonerent, hoc ideo dicere Pelagium potuisse, quia de ista questione ita perhibetur solitus respondere querentibus, ut diceret, »Sine Baptismo paruuli morientes, quo non eant, scio; quo eant, nescio:«  id est, non ire in regnum celorum scio; quo uero eant, ideo se nescire dicebat, aut dicit [1 1Kb] , quia dicere non audebat in mortem illos ire perpetuam, quos et hic nichil mali commisisse sentiebat, et originale traxisse peccatum non consentiebat. Itaque et ista eius uerba Romam pro magna eius purgatione transmissa, tam sunt ambigua, ut possint eorum dogmati prebere latibula, unde ad insidiandum prosiliat hereticus sensus, quando nullo existente qui ualeat respondere, tanquam in solitudine aliquis inuenitur infirmus.

24. Iam uero in libro Fidei sue  , quem Romam cum ipsis litteris misit ad eumdem papam Innocentium, ad quem etiam epistolam scripserat, multo euidentius se ipsum tegendo nudauit, dicens: »Baptisma unum tenemus, quod iisdem Sacramenti uerbis in infantibus, quibus etiam in maioribus, dicimus esse celebrandum.« Non saltem dixit, Eodem Sacramento; quod quidem si dixisset, adhuc esset ambiguum: sed, »iisdem,« inquit, »Sacramenti uerbis;« tanquam infantibus remissio peccatorum uerborum sonitu diceretur, non rerum ageretur effectu. uisus est tamen ad tempus, aliquid dicere quod fidei catholice conueniret: sed illam sedem usque in finem fallere non preualuit. Post rescripta quippe Africani concilii, in quam prouinciam quidem doctrina illa pestifera serpendo peruenerat, sed eam non tam late occupauerat alteque peruaserat; alia quoque ipsius in urbe Roma, ubi diutissime uixerat, atque in his fuerat prius sermonibus contentionibusque uersatus, cura fidelium fratrum prolata patuerunt, que litteris suis, quas conscripsit per orbem catholicum perferendas, papa Zosimus exsecranda, sicut legere potestis, attexuit. Ubi Pelagius Epistolam Pauli apostoli ad Romanos uelut exponens, argumentatur et dicit: »Si Ade peccatum etiam non peccantibus nocuit, ergo et Christi iustitia etiam non credentibus prodest.« Et cetera huiusmodi, que omnia Domino adiuuante in libris, quos scripsimus, de Baptismo paruulorum, refutata et dissoluta sunt . Et ea quidem in ipsis quasi expositionibus non ex sua persona est ausus obiicere; sed ibi hoc dicebat, ubi multis notissimus erat, et quid sentiret ac diceret, latere non poterat: quod in libris illis, de quorum primo quiddam supra commemoraui , non dissimulanter, sed apertissime quantis potest disputandi uiribus agit, ut natura humana in paruulis nullo modo ex propagine uitiata credatur; cui arrogando salutem, inuidet saluatorem [2 1Kb] .



CAPUT XXII.

25. Hec cum ita sint, cumque iam constet dogma exstitisse pestiferum et hereticum errorem, quem Domino adiuuante apertius iam deuitat Ecclesia, duobus istis, Pelagio scilicet et Celestio, aut in locum penitentie redactis, aut si id recusauerint omnino damnatis, qui huius peruersitatis auctores uel perhibentur, uel etiam probantur; uel certe si  auctores non sunt, sed hoc ab aliis didicerunt, assertores tamen atque doctores, per quos id latius reptaret et cresceret, et uerbis et litteris suis, et competentibus indiciis, et fama ex his omnibus surgente et crebrescente iactantur: quid restat, nisi ut quisque catholicus pro uiribus, quas sumit a Domino, redarguat istam pestem, eique uigilanter obsistat; ut cum respondendi necessitate, sine studio contentionis, pro ueritate certatur, instruantur indocti, atque ita in Ecclesie conuertatur utilitatem, quod est inimicus in perniciem machinatus, iuxta illud Apostoli, Oportet et hereses esse, ut probati manifesti fiant inter uos ?



CAPUT XXIII.

26. Quapropter post multa que aduersus istum errorem inimicum gratie Dei, quam per Iesum Christum Dominum nostrum pusillis magnisque largitur, scribendo disputare potuimus; nunc illud oportet excutere, quod, uolentes hereseos astute inuidiam declinare, asserunt, »istam preter fidei periculum esse questionem:« ut uidelicet si in ea fuerint exorbitasse conuicti, non criminaliter, sed quasi ciuiliter errasse uideantur. Sic enim Celestius apud Carthaginem gestis ecclesiasticis est locutus: »Iam,« inquit, »de traduce peccati dixi, quia intra Catholicam constitutos plures audiui destruere, necnon et alios astruere; licet questionis res sit ista, non heresis. Infantes semper dixi egere Baptismo, ac debere baptizari: quid querit aliud?« Ita hoc dixit, tanquam significare uoluerit, tunc fuisse heresim iudicandam, si baptizari debere negaret infantes: nunc uero quoniam baptizandos fatetur, etiamsi causam Baptismatis eorum non eam dicat, quam ueritas habet, sed que ad fidem non pertinet; non se arbitratur errare  , et ideo non esse hereticum iudicandum.  Item in libello quem Rome dedit, cum fidem suam a Trinitate unius deitatis usque ad resurrectionem qualis futura est mortuorum, de quibus eum nullus interrogauerat, et unde illi nulla questio mouebatur, quantum dicere libuit, explicasset; ubi ad id quod agebatur eius sermo peruenit: »Si que uero,« inquit, »preter fidem questiones nate sunt, de quibus esset inter plerosque contentio; non ego quasi auctor alicuius dogmatis definita hoc auctoritate statui, sed ea que de Prophetarum et Apostolorum fonte suscepi, uestri Apostolatus offerimus probanda esse iudicio; ut si forte ut hominibus quispiam ignorantie error obrepsit [1 1Kb] , uestra sententia corrigatur [2 1Kb] .« Nempe perspicitis, id eum egisse hac prelocutione premissa, ut si quid in illo apparuisset erroris, non in fide, sed in questionibus que sunt preter fidem, uideretur errasse, ubi etsi corrigendus est error, non tamen tanquam heresis corrigatur, et qui correctus fuerit [3 1Kb] , ita dicatur errare, ut non tamen hereticus iudicetur.

27. Sed multum eum ista fallit opinio. Longe aliter se habent questiones iste, quas esse preter fidem  arbitratur, quam sunt ille in quibus salua fide, qua christiani sumus, aut ignoratur quid uerum sit, et sententia definitiua suspenditur, aut aliter quam est, humana et infirma suspicione coniicitur. ueluti cum queritur, qualis uel ubi sit paradisus ubi constituit Deus hominem quem formauit ex puluere; cum tamen esse illum paradisum fides christiana non dubitet: uel cum queritur, ubi sit nunc Elias uel Enoch, an ibi, an alicubi alibi; quos tamen non dubitamus, in quibus nati sunt corporibus uiuere: uel cum queritur, utrum in corpore an extra corpus in tertium celum sit raptus Apostolus; quanquam sit ista impudens inquisitio id scire uolentium, quod se ille cui hoc prestitum est, salua utique fide, nescire testatur : uel quot sint celi, in quorum tertium se raptum esse commemorat: uel utrum elementa mundi huius conspicabilis, quatuor an plura sint: quid faciat solem lunamue deficere, his defectibus quos predicere astrologi certa temporum dinumeratione consuerunt: cur antiqui homines tam diu uixerint, quam sancta Scriptura testatur; et utrum proportione longioris etatis filios sera pubertate gignere ceperint: ubi potuerit Mathusalem uiuere, qui in arca non fuit, qui, sicut in plerisque codicibus et grecis et latinis numerantur anni, reperitur superuixisse diluuio; uel utrum paucioribus, qui rarissimi inueniuntur, potius credendum sit, in quibus ita est numerus conscriptus annorum, ut ante diluuium defunctus fuisse monstretur. Quis enim non sentiat in his atque huiusmodi uariis et innumerabilibus questionibus, siue ad obscurissima opera Dei, siue ad Scripturarum abditissimas latebras pertinentibus, quas certo aliquo genere complecti ac definire difficile est, et multa ignorari salua christiana fide, et alicubi errari sine aliquo heretici dogmatis crimine?



CAPUT XXIu.

28. Sed in causa duorum hominum, quorum per unum uenumdati sumus sub peccato, per alterum redimimur a peccatis; per unum precipitati sumus in mortem, per alterum liberamur ad uitam; quorum ille [1 1Kb] nos in se perdidit, faciendo uoluntatem suam, non eius a quo factus est; iste nos in se saluos fecit, non faciendo uoluntatem suam, sed eius a quo missus est : in horum ergo duorum hominum causa proprie fides christiana consistit. Unus est enim Deus, et unus mediator Dei et hominum homo Christus iehsu . Quoniam non est aliud nomen sub celo datum hominibus, in quo oporteat nos saluos fieri : et in illo definiuit Deus fidem omnibus, suscitans illum a mortuis . Itaque sine ista fide, hoc est, sine fide unius mediatoris Dei et hominum hominis Christi Iesu; sine fide, inquam, resurrectionis eius, quam Deus omnibus [2 1Kb] definiuit, que utique sine incarnatione eius ac morte non potest ueraciter credi: sine fide ergo incarnationis et mortis et resurrectionis Christi, nec antiquos iustos, ut iusti essent, a peccatis potuisse mundari, et Dei gratia iustificari, ueritas  christiana non debitat: siue in eis iustis quos sancta Scriptura commemorat, siue in eis iustis quos quidem illa non commemorat, sed tamen fuisse credendi sunt, uel ante diluuium, uel inde usque ad legem datam, uel ipsius legis tempore, non solum in filiis Isrel, sicut fuerunt Prophete, sed etiam extra eumdem populum, sicut fuit Iob. Et ipsorum enim corda eadem mundabantur mediatoris fide, et diffundebatur in eis caritas per Spiritum sanctum , qui ubi uult spirat , non merita sequens, sed etiam ipsa merita faciens. Non enim Dei gratia gratia erit ullo modo, nisi gratuita fuerit omni modo.

29. Quamuis ergo mors regnauerit ab Adam usque ad Moysen , quia non eam potuit uincere nec lex data per Moysen; non enim data est que posset uiuificare , sed que mortuos, quibus uiuificandis esset gratia necessaria, non solum peccati propagatione et dominatione prostratos, uerum etiam ipsius legis addita preuaricatione conuictos, deberet ostendere; non ut periret quisquis hoc in Dei misericordia etiam tunc intelligeret, sed ut per regnum mortis ad supplicium destinatus, etiam sibi ipsi [1 1Kb] per preuaricationem legis manifestatus, Dei quereret adiutorium, ut ubi abundauit peccatum, superabundaret gratia , que sola liberat a corpore mortis huius .



CAPUT XXu.

Quamuis ergo nec lex per Moysen data potuerit a quoquam homine regnum mortis auferre; erant tamen et legis tempore homines Dei, non sub lege terrente, conuincente, puniente, sed sub gratia delectante, sanante, liberante. Erant qui dicerent, Ego in iniquitatibus conceptus sum, et in peccatis mater mea me in utero aluit; et, Non est pax in ossibus meis a facie peccatorum meorum ; et, Cor mundum crea in me, Deus, et spiritum rectum innoua in uisceribus meis; et, Spiritu principali confirma me; et, Spiritum sanctum tuum ne auferas a me . Erant qui dicerent, Credidi, propter quod locutus sum . Eadem quippe et ipsi mundabantur fide, qua et nos. Unde et Apostolus dicit, Habentes autem eumdem spiritum fidei, secundum quod scriptum est, Credidi, propter quod locutus sum; et nos credimus, propter quod et loquimur . Ex ipsa fide dicebatur, Ecce uirgo in utero accipiet, et pariet filium; et uocabunt nomen eius Emmanuel, quod est interpretatum, Nobiscum Deus . Ex ipsa fide de ipso dicebatur, Et ipse tanquam sponsus procedens de thalamo suo: exsultauit ut gigas ad currendam uiam; a summo celi [2 1Kb] egressio eius, et occursus eius usque ad summum celi; et non est qui se abscondat a calore eius . Ex fide ipsa ipsi dicebatur, Thronus tuus, Deus, in seculum seculi, uirga directionis, uirga regni tui: dilexisti iustitiam, et odisti iniquitatem, propterea unxit te, Deus, Deus tuus oleo exsultationis pre participibus tuis . Eodem spiritu fidei ab illis hec futura uidebantur, quo a nobis facta creduntur. Neque  enim qui nobis ista fideli dilectione prophetare potuerunt, eorum ipsi participes non fuerunt. Et unde est quod dicit apostolus Petrus, Quid tentatis Deum, imponere iugum supra collum discipulorum, quod neque patres nostri, neque nos potuimus portare; sed per gratiam Domini Iesu credimus salui fieri, quemadmodum et illi : nisi quia et illi per gratiam Domini Iesu Christi salui facti sunt, non per legem Moysi, per quam non sanatio, sed cognitio est facta peccati? Nunc autem sine lege iustitia Dei manifestata est, testificata per Legem et Prophetas . Si ergo nunc manifestata est, etiam tunc erat, sed occulta. Cuius occultationem significabat templi uelum, quod est ad eius significandam reuelationem Christo moriente conscissum . Et tunc ergo ista gratia unius mediatoris Dei et hominum hominis Christi Iesu, erat in populo Dei: sed tanquam in uellere pluuia, quam non debitam, sed uoluntariam segregat Deus hereditati sue , inerat latens; nunc autem uelut siccato illo uellere, hoc est, Iudaico populo reprobato, in omnibus gentibus tanquam in area cernitur patens .



CAPUT XXuI.

30. Non igitur, sicut Pelagius et eius discipuli, tempora diuidamus, dicentes, Primum uixisse iustos homines ex natura, deinde sub lege, tertio sub gratia. Ex natura, scilicet ab Adam tam longa etate, qua lex nondum erat data. Tunc enim, aiunt, duce ratione cognoscebatur Creator, et quemadmodum esset uiuendum, scriptum gerebatur in cordibus, non lege littere, sed nature. uerum uitiatis moribus, inquiunt, ubi cepit non sufficere natura iam decolor, lex ei addita est, qua, uelut luna, fulgori pristino detrita rubigine redderetur. Sed posteaquam nimia, sicut disputant, peccandi consuetudo preualuit, cui sanande lex parum ualeret [1 1Kb] , Christus aduenit, et tanquam morbo desperatissimo, non per discipulos, sed per se ipsum medicus ipse subuenit.

31. Hec disputantes, a gratia mediatoris iustos excludere conantur antiquos, tanquam Dei et illorum hominum non fuerit mediator homo Christus iehsu; quia nondum ex utero uirginis carne suscepta, homo nondum fuit, quando illi iusti fuerunt. Quod si ita esset, nequaquam Apostolus diceret: Per hominem mors, et per hominum resurrectio mortuorum: sicut enim in Adam omnes moriuntur, sic et in Christo omnes uiuificabuntur . Quandoquidem illi antiqui iusti, secundum istorum uaniloquia, sibi sufficiente natura, nec mediatore homine Christo indiguerunt, per quem reconciliarentur Deo: nec in eo uiuificabuntur, ad cuius corpus et membra, secundum id quod propter homines homo factus est, non pertinere monstrantur. Si autem, quemadmodum per Apostolos suos ueritas loquitur, sicut in Adam omnes moriuntur, sic et in Christo omnes uiuificabuntur; quia per illum hominem mors, et per istum hominem resurrectio mortuorum: quis audeat dubitare christianus, etiam illos iustos, qui recentioribus  generis humani  temporibus Deo placuerunt, ideo in resurrectionem uite eterne, non mortis eterne esse uenturos, quia in Christo uiuificabuntur; ideo autem uiuificari in Christo, quoniam ad corpus pertinent Christi; et ideo pertinere ad corpus Christi, quia et ipsis caput est Christus ; ideo et ipsis caput esse Christum, quia unus mediator est Dei et hominum homo Christus iehsu? Quod eis non fuisset, nisi in eius resurrectionem per eius gratiam credidissent. Et hoc quomodo fieret, si eum in carne uenturum esse nescissent, neque ex hac fide iuste pieque uixissent? Nam si propterea illis non profuit incarnatio Christi, quia nondum facta erat; nec nobis prodest iudicium Christi de uiuis et mortuis, quia nondum factum est. Si autem nos per huius nondum facti, sed futuri iudicii fidem stabimus ad dexteram Christi; profecto illi per incarnationis eius tunc nondum facte, sed future fidem membra sunt Christi.



CAPUT XXuII.

32. Neque enim putandum est, quod antiquis iustis sola que semper erat, diuinitas Christi, non etiam que nondum erat, eius humanitas reuelata profuerit. Illud enim quod ait Dominus iehsu, Abraham concupiuit diem meum uidere, et uidit, et gauisus est; si diem suum uoluit suum tempus intelligi, testimonium profecto perhibuit Abrahe, quod fide fuerit incarnationis eius imbutus. Secundum hanc enim habet tempus: diuinitas uero eius omne tempus excedit, quia per illam uniuersa facta sunt tempora. Quod et si quisquam de die sempiterno accipiendum putauerit, qui nullo finitur crastino, nullo preuenitur hesterno, hoc est, de ipsa eternitate, in qua ceternus est Patri: quomodo id uere concupisceret Abraham, nisi eius nosset futuram mortalitatem, cuius quesiuit eternitatem? Aut si ad hoc aliquis horum uerborum sensum coarctat, ut dicat, nichil intelligendum in eo quod ait Dominus, Quesiuit diem meum, nisi, Quesiuit me, qui sum dies permanens, hoc est, lumen indeficiens: uelut cum dicimus uitam Filii, de qua loquitur Euangelium dicens, Sic dedit et Filio uitam habere in semetipso : non aliud ipsum, aliud eius uitam; sed eumdem ipsum Filium intelligimus uitam, qui dixit, Ego sum uia, ueritas et uita : et de quo dictum est, Ipse est uerus Deus et uita eterna : ut hanc eius equalem Patri diuinitatem uidere cupierit Abraham, nequaquam incarnatione eius precognita, sicut eum nonnulli etiam philosophi quesiuerunt, qui nichil de eius carne didicerunt: numquid et illud, quod iubet Abraham, ponere manum seruum suum sub femore suo, et iurare per Deum celi , aliter quisquam recte intellecturus est, nisi Abraham scisse, in qua uenturus esset Deus celi, carnem de illo femore propagari?



CAPUT XXuIII.

33. Cuius carnis et sanguinis, quando ipsum Abraham benedixit, Melchisedech etiam testimonium Christianis fidelibus notissimum protulit , ut tanto post Christo diceretur in Psalmis, quod nondum factum, sed adhuc futurum, eadem tamen ipsa et patrum que nostra est, fides una  cantabat: Tu es sacerdos in eternum, secundum ordinem Melchisedech . In Adam quippe inuenientibus mortem, per hoc prodest Christus quod est mediator ad uitam. Non autem per hoc mediator est. quod equalis est Patri: per hoc enim, quantum Pater, tantum et ipse distat a nobis: et quomodo erit medietas, ubi eadem ipsa distantia est? Ideo Apostolus non ait, Unus mediator Dei et hominum Christus iehsu; sed, homo Christus iehsu . Per hoc ergo mediator, per quod homo: inferior Patre per quod nobis propinquior; superior nobis per quod Patri propinquior. Quod apertius ita dicitur: Inferior Patre, quia in forma serui ; superior nobis, quia sine labe peccati.



CAPUT XXIX.

34. Quapropter quisquis humanam contendit in qualibet etate naturam non indigere medico secundo Adam, quia non est uitiata in primo Adam, non in aliqua questione, in qua dubitari uel errari salua fide potest, sed in ipsa regula fidei qua christiani sumus, gratie Dei conuincitur inimicus. Quale est autem, quod ab istis illa que ante fuit, uelut adhuc minus malis moribus uitiata, hominum laudatur natura; neque respiciunt tantis tanquam intolerabilibus peccatis homines tunc fuisse submersos, ut excepto uno homine Dei et eius coniuge, tribusque filiis et totidem nuribus, iusto iudicio Dei, sicut igne postea terra exigua Sodomorum, ita totus mundus diluuio deleretur ? Ex quo tempore igitur per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt , profecto uniuersa massa perditionis facta est possessio perditoris. Nemo itaque, nemo prorsus inde liberatus est, aut liberatur, aut liberabitur nisi gratia Redemptoris.



CAPUT XXX.

35. Et ante Abraham quidem utrum aliquo corporali et uisibili sacramento iusti, uel eorum paruuli signarentur, Scriptura non exprimit. Ipse tamen Abraham signum accepit circumcisionis, signaculum iustitie fidei . Et sic accepit, ut deinceps etiam omnes paruulos domus sue circumcidere iuberetur, recentissimos a uisceribus matrum, octauo die natiuitatis eorum; ut etiam hi, qui corde ad iustitiam credere nondum possent, iustitie tamen fidei signaculum sumerent. Quod sub terrore tanto est imperatum, ut diceret Deus, animam illam de suo populo perituram, cuius octauo die preputii circumcisio facta non fuisset . Huius tam horribilis pene iustitia si queratur, nonne istorum omnis de libero arbitrio et laudabili sanitate et puritate nature, quantumlibet arguta sit argumentatio, repercussa et confracta dissiliet? Quid enim mali, queso, paruulus propria uoluntate commisit, ut alio negligente et eum non circumcidente, ipse damnetur, damnatione tam seuera, ut pereat anima illa de populo suo? Neque enim temporalis mortis terror incussus est; cum de iustis, quando moriebantur, tunc potius diceretur, Et appositus est ad populum suum ; uel, appositus est ad patres suos : quoniam deinceps homini nulla tentatio formidatur,  que illum separet a populo suo, si populus eius ipse est populus Dei.



CAPUT XXXI.

36. Quid sibi ergo uult, pro nullo proprie uoluntatis admisso, tanta damnatio? Neque enim sicut nonnulli secundum Platonicos opinantur, hoc uniuscuiusque infantis anime redditur, quod ante istam uitam sua uoluntate commisit, cum [1 1Kb] haberet ante hoc corpus uel bene uel male liberum uiuendi arbitrium: cum Paulus apostolus apertissime dicat, nondum natos nichil egisse boni uel mali . Unde ergo recte infans illa perditione punitur, nisi quia pertinet ad massam perditionis, et iuste intelligitur ex Adam natus, antiqui debiti obligatione damnatus, nisi inde fuerit, non secundum debitum, sed secundum gratiam liberatus? Quam gratiam, nisi gratiam Dei, per Iesum Christum Dominum nostrum? Quem profecto inter cetera ueterum sacramenta etiam ipsa preputii circumcisio prophetauit. Dies enim octauus est in hebdomadarum recursibus dies dominicus, quo resurrexit Dominus: et petra erat Christus ; unde circumcisionis cultellus petrinus; et caro preputii, corpus peccati.



CAPUT XXXII.

37. Mutatis proinde sacramentis, posteaquam uenit qui eis significabatur esse uenturus, non tamen mutato Mediatoris auxilio, qui etiam priusquam uenisset in carne, antiqua sua membra liberabat sue incarnationis fide, et nos cum essemus mortui delictis et preputio carnis nostre, conuiuificati sumus Christo, in quo circumcisi sumus circumcisione non manu facta , quam figurabat circumcisio manu facta, ut euacuaretur corpus peccati , cum quo sumus ex Adam nati. Damnate originis propagatio nos damnat, nisi mundemur similitudine carnis peccati, in qua missus est sine peccato, qui tamen de peccato damnauit peccatum , factus pro nobis peccatum [2 1Kb] . Unde dicit Apostolus: Obsecramus pro Christo, reconciliamini Deo [3 1Kb] : eum qui non nouerat peccatum, pro nobis peccatum fecit, ut nos simus iustitia Dei in ipso . Deus ergo, cui reconciliamur, fecit eum pro nobis peccatum, id est, sacrificium per quod dimitterentur nostra peccata: quoniam peccata uocantur sacrificia propeccatis. Et utique ipse pro peccatis nostris immolatus est, nullum habens uitium, solus in hominibus quale querebatur etiam tunc in pecoribus, quo significabatur unus sine uitio ad uitia sananda uenturus. Quocumque igitur die sue natiuitatis infans baptizetur in Christo, tanquam octauo circumciditur die: quoniam in illo circumciditur, qui tertio quidem ex quo crucifixus est, sed octauo in hebdomadibus resurrexit die. Circumciditur autem in exspoliationem corporis carnis , id est, ut debitum quod contagio carnalis generationis attraxit, gratia spiritualis regenerationis absoluat. Nullus enim est mundus a sorde,  nec infans,  cuius est unius diei uita super terram .



CAPUT XXXIII.

38. Sic autem argumentantur, dicentes: »Ergo malum sunt nuptie, et non est opus Dei homo quem generant nuptie?« Quasi nuptiarum bonum sit morbus concupiscentie, in quo uxores diligunt qui ignorant Deum, quod Apostolus prohibet ; ac non potius pudicitia coniugalis, qua in bonos usus ordinate filios procreandi redigitur libido carnalis: aut uero possit esse homo nisi opus Dei, non solum qui de coniugio, uerum etiam qui de fornicatione, uel de adulterio procreatur. Sed in hac questione, ubi queritur, non cui rei creator, sed cui saluator sit necessarius, non intuendum est quid boni sit in procreatione nature, sed quid in peccato mali, quo certum est uitiatam esse naturam. Simul autem utrumque propagatur, et natura, et nature uitium; quorum est unum bonum, alterum malum. Illud de conditoris largitate sumitur, hoc de originis damnatione [1 1Kb] attrahitur: illi est causa bona uoluntas Dei summi, huic mala uoluntas hominis primi: illud indicat Deum creature institutorem, hoc indicat Deum inobedientie punitorem: denique idem ipse Christus propter illud creandum factor est hominis, propter hoc sanandum factus est homo.



CAPUT XXXIu.

39. Bonum ergo sunt nuptie in omnibus que sunt propria nuptiarum. Hec autem sunt tria, generandi ordinatio, fides pudicitie, connubii sacramentum. Propter ordinationem generandi scriptum est: uolo iuniores nubere, filios procreare, matres familias esse . Propter fidem pudicitie: Uxor non habet potestatem sui corporis, sed uir: similiter et uir non habet potestatem sui corporis, sed mulier . Propter connubii sacramentum: Quod Deus coniunxit, homo non separet . De quibus in aliis opusculis nostris, que uobis non sunt incognita, quantum Domino adiuuante potuimus, satis nos disseruisse meminimus . Propter hec omnia, honorabiles nuptie in omnibus, et thorus immaculatus . In quantum enim nuptie bone sunt, in tantum faciunt plurimum boni etiam de libidinis malo: quoniam libidine non bene utitur libido, sed ratio. Libido est autem in [2 1Kb] illa, quam notat Apostolus, repugnante legi mentis, inobedientium lege membrorum : ratio uero bene utens libidine, ipsa est in lege nuptiarum. Nam si nullum de malo bonum fieri posset, nec Deus ex adulterino concubitu hominem conderet. Sicut ergo adulterii damnabile malum, quando et inde homo nascitur, non imputatur Deo, qui certe in opere hominum malo facit ipse opus bonum: ita quidquid est pudendum in membrorum illa inobedientia, de qua erubuerunt qui post peccatum foliis ficulneis eadem membra texerunt , non nuptiis imputatur, propter quas concubitus coniugalis  non solum est licitus, uerum etiam utilis et honestus; sed imputatur peccato inobedientie, cuius hec pena est consecuta, ut homo inobediens Deo, sua quoque sibi inobedientia membra sentiret: de quibus erubescens, quod non ad arbitrium uoluntatis eius, sed ad libidinis incentiuum uelut arbitrio proprio mouerentur, que pudenda iudicauit, operienda curauit. Non enim confundi debuit homo de opere Dei, aut ullo modo fuerant creato erubescenda, que instituenda uisa sunt Creatori. Itaque nec Deo nec homini illa simplex nuditas displicebat, quando nichil erat pudendum, quia nichil precesserat puniendum.



CAPUT XXXu.

40. Essent autem procul dubio nuptie etiam non precedente peccato, quia neque ob aliam causam uiro adiutorium, non alius uir, sed femina facta est. Et illa Dei uerba, Crescite, et multiplicamini ; non est damnandorum predictio peccatorum, sed fecundatarum benedictio nuptiarum. His enim Deus ineffabilibus suis uerbis, id est, diuinis rationibus in sue sapientie, per quam facta sunt omnia, ueritate uiuentibus uim seminis indidit primis hominibus. Si autem peccato non fuisset dehonestata natura, absit ut opinemur tales futuras fuisse nuptias in paradiso, ut in eis ad prolem seminandam non nutu uoluntatis [1 1Kb] , sicut pes ad ambulandum, manus ad operandum, lingua ad loquendum; sed estu libidinis membra genitalia mouerentur. Nec sicut nunc fit, uirginitatis integritas ad concipiendos fetus ui turbidi uitiaretur [2 1Kb] ardoris, sed obsequeretur imperio tranquillissime caritatis: et eo modo non esset dolor et cruor uirginis concumbentis, quomodo non esset etiam matris gemitus parientis. Hec ideo non creduntur, quia in ista mortalitatis conditione inexperta sunt. In deterius quippe uitio mutata natura, non inuenit prime illius puritatis exemplum. Sed fidelibus loquimur, qui nouerunt credere diuinis eloquiis, etiam nullis adhibitis experte ueritatis exemplis. Quomodo enim nunc ostendam sine ullis parentibus de puluere hominem factum, eique de suo latere coniugem ? Et tamen quod oculus iam non inuenit, fides credit.



CAPUT XXXuI.

41. Sic ergo et primarum nuptiarum sine libidinis passione tranquillitas, et motus genitalium sicut aliorum membrorum, non ad effrenati caloris incitamentum, sed ad uoluntatis arbitrium , nunc ostendi non potest: sed ex iis que diuina auctoritate conscripta sunt, non immerito credi potest. Sic enim modo non inuenio sine pruriente libidine concumbentem, sicut non inuenio sine dolore et gemitu parturientem, sine futura morte nascentem: et tamen secundum Scripturarum sanctarum ueritatem, gemitus parturientis et mors hominis non fuissent, si peccatum non precessisset. Sic nec illud unde erubuerunt, qui membra  illa texerunt: quia et hoc in eisdem sanctis Litteris precedente peccato scriptum est consecutum. Membra quippe illa nisi indecens motus oculis eorum, non utique clausis, sed in hoc non apertis, hoc est, non attentis, animaduertenda nuntiasset; nichil in suo corpore, quod utique totum Deus laudabile fecerat, pudendum uelandumque sensissent: quia nisi preisset facinus, quod inobedientia est ausa committere, non sequeretur dedecus, quod uerecundia uellet abscondere.



CAPUT XXXuII.

42. Clarum est igitur, hoc non esse nuptiis imputandum, quod etsi non esset, nuptie tamen essent: quarum bonum non aufertur isto malo, sed ab eis et hoc malum in usum uertitur bonum. uerum quia iam ista conditione mortalium, nunc simul aguntur concubitus et libido; eo fit ut cum libido reprehenditur, etiam nuptialis concubitus licitus et honestus reprehendi putetur ab eis, qui nolunt discernere ista uel nesciunt. Nec attendunt illud esse nuptiarum bonum, unde gloriantur nuptie, id est, proles, pudicitia, sacramentum; illud autem non esse nuptiarum, sed carnalis concupiscentie malum, de quo erubescunt et nuptie. Sed quia sine illo malo fieri non potest nuptiarum bonum, hoc est, propagatio filiorum; ubi ad huiusmodi opus uenitur, secreta queruntur, arbitri remouentur, filiorum quoque ipsorum, si iam inde aliqui nati sunt, cum per etatem sentire ista iam ceperint, presentia deuitatur: atque ita nuptie sinuntur exercere quod licet, ut non negligant occultare quod dedecet. Hinc est quod infantes etiam qui peccare non possunt, non tamen sine peccati contagione nascuntur; non ex hoc quod licet, sed ex eo quod dedecet. Nam ex hoc quod licet, natura nascitur; ex illo quod dedecet, uitium. Nature nascentis est auctor Deus, qui hominem condidit, et qui uirum ac feminam nuptiali iure coniunxit: uitii uero auctor est diaboli decipientis calliditas, et hominis consentientis uoluntas.



CAPUT XXXuIII.

43. Ubi nichil Deus fecit, nisi quod hominem uoluntate peccantem, iusto iudicio cum stirpe damnauit: et ideo ibi quidquid etiam nondum erat natum, merito est in preuaricatrice radice damnatum: in qua stirpe damnata tenet hominem generatio carnalis, unde sola liberat regeneratio spiritualis. Ideo regeneratis parentibus, si tamen in eadem gratia perseuerauerint, procul dubio ista propter remissionem peccatorum, que in eis facta est, non nocebit, nisi cum ea male utuntur, non solum in omnibus illicitis corruptelis, uerum etiam in ipsis coniugibus quando non propagandi uoluntate operam creandis filiis impendunt, sed lasciuiendi uoluptate exsaturande cupidini inseruiunt. Quod propter uitandas fornicationes maritis et uxoribus ne fraudent inuicem, nisi ex consensu ad tempus, ut orationibus uacent, secundum ueniam, non secundum imperium, concedit Apostolus . Euidenter quippe dum tribuit ueniam, denotat culpam. Nuptialis autem concubitus, quem matrimoniales quoque indicant tabule, causa procreandorum fieri filiorum, per se ipsum prorsus, non in comparatione fornicationis,  est bonus: qui tametsi, propter corpus mortis, quod nondum est resurrectione renouatum, sine quodam bestiali motu, de quo natura erubescit humana, non potest fieri; tamen ipse concubitus non est peccatum, ubi ratio libidine utitur ad bonum, non suparatur ad malum.



CAPUT XXXIX.

44. Obesset ista carnis concupiscentia, etiam tantummodo quod inesset, nisi peccatorum remissio sic prodesset, ut que in eis est [1 1Kb] : et nato, et renato, nato quidem et inesse et obesse, renato autem inesse quidem, sed non obesse possit. In tantum enim obest natis, ut nisi renascantur, nichil possit prodesse si nati [2 1Kb] sunt de renatis. Manet quippe in prole, ita ut ream faciat [3 1Kb] , originis uitium; etiam si in parente reatus eiusdem uitii remissione ablutus est [4 1Kb] peccatorum, donec omne uitium cui consentiendo peccatur, regeneratione nouissima consumatur: id est, ipsius etiam renouatione carnis, que in eius resurrectione futura promittitur, ubi non solum nulla peccata faciamus, sed nec habeamus ulla desideria uitiosa, quibus consentiendo peccemus; ad quam beatam perfectionem huius, quod nunc datur, sancti lauacri gratia peruenitur. Qua enim regeneratione spiritus modo fit ut peccata omnia preterita remittantur, eius merito fiet etiam regeneratio carnis in eternam uitam, qua in ipsa carne incorruptibiliter resurgente peccatorum omnium incitamenta sanentur. Sed ea salus adhuc in spe facta est, non tenetur in re; neque possidetur per presentiam, sed exspectatur per patientiam.



CAPUT XL.

Ac per hoc non solum peccata omnia, quorum nunc remissio fit in Baptismo, que reos faciunt, dum desideriis uitiosis consentitur atque peccatur; uerum etiam ipsa desideria uitiosa, quibus si non consentitur, nullus peccati reatus contrahitur, que non in ista, sed in alia uita nulla erunt, eodem lauacro Baptismatis uniuersa purgantur.

45. Reatus itaque uitii eius de quo loquimur, in regeneratorum prole carnali tamdiu manebit, donec et illic lauacro regenerationis abluatur. Regeneratus quippe non regenerat filios carnis, sed generat; ac per hoc in eos non quod regeneratus, sed quod generatus est, traiicit. Sic igitur, siue reus infidelis, siue absolutus fidelis, non generat [5 1Kb] absolutos uterque, sed reos: quomodo non solum oleastri, sed etiam olee semina non oleas generant, sed oleastros. Sic itaque in damnatione hominem prima natiuitas tenet, unde nisi secunda non liberat. Tenet ergo diabolus, liberat Christus: tenet deceptor Eue, liberat Filius Marie: tenet qui per coniugem uenit ad uirum, liberat qui de coniuge natus est, que non pertulit uirum: tenet qui causam libidinis intulit femine, liberat qui sine libidine est conceptus in femina. Omnes ille prorsus per unum tenere potuit, nec ab eius dominatione liberat  nisi unus, quem tenere non potuit. Denique ipsa Ecclesie Sacramenta, que tam prisce traditionis auctoritate concelebrat [1 1Kb] , ut ea isti, quamuis in paruulis existiment simulatorie potius quam ueraciter fieri, non tamen audeant aperta improbatione respuere: ipsa, inquam, sancte Ecclesie Sacramenta satis indicant, paruulos a partu etiam recentissimos per gratiam Christi de diaboli seruitio liberari. Excepto enim quod in peccatorum remissionem, non fallaci, sed fideli mysterio baptizantur, etiam prius exorcizatur in eis et exsufflatur potestas contraria; cui etiam uerbis eorum a quibus portantur, se renuntiare respondent. Quibus omnibus rerum occultarum sacratis et euidentibus signis, a captiuatore pessimo ad optimum redemptorem transire monstrantur; qui pro nobis infirmitate suscepta, alligauit fortem, ut uasa eius eriperet : quia infirmum Dei non solum est hominibus , uerum et angelis fortius. Liberans itaque Deus pusillos cum magnis, in utrisque ostendit quod locuta est per Apostolum ueritas. Non enim solos etate maiores, sed etiam pusillos eruit a potestate tenebrarum, ut transferat in regnum Filii caritatis sue .

46. Nec quisquam miretur, et dicat, »Cur hoc creat bonitas Dei, quod possideat malignitas diaboli?« Hoc enim sue creature seminibus ex illa bonitate largitur, qua etiam facit solem suum oriri super bonos et malos, et pluit super iustes et iniustos . Hac quippe bonitate etiam ipsa semina benedixit, uel benedicendo constituit: quam benedictionem nature laudabili culpa damnabilis non ademit. Que licet per Dei punientis iustitiam ualuerit, ut homines cum peccati originalis uitio nascerentur; non tamen ualuit, ut homines non nascerentur. Sicut in ipsis etate maioribus quelibet uitia peccatorum non ex homine hominem tollunt; sed permanet Dei opus bonum, in quantiscumque malis operibus impiorum. Nam etsi homo in honore positus, et non intelligens, comparatur pecoribus, eisque similis fit ; non tamen usque adeo similis fit, ut pecus sit. Comparatur namque per uitium, non per naturam; non pecoris uitio, sed nature. Tante namque excellentie est in comparatione pecoris homo, ut uitium hominis natura sit pecoris: nec tamen ideo natura hominis in naturam uertitur pecoris. Ac per hoc Deus hominem damnat propter uitium, quo natura dehonestatur; non propter naturam, que uitio non aufertur. Bestias uero absit ut opinemur pene damnationis obnoxias, quas iustum est ut miserie sint expertes, que nec beatitudinis possunt esse participes. Quid ergo mirum est uel iniquum, ut immundo spiritui subdatur homo, non propter naturam, sed propter immunditiam suam, quam non ex opere diuino, sed ex humana uoluntate uenientem in originis labe contraxit: cum et ipse spiritus immundus, bonum sit, quod spiritus; malum, quod immundus? Illud quippe est ex Dei opere, hoc ex propria uoluntate.  Natura itaque fortior, id est, angelica, inferiorem naturam, id est, humanam, uitii societate subditam tenet. Ideo Mediator angelis fortior, infirmus propter homines factus est: sic superbia captiuatoris, Redemptoris humilitate destruitur; ut qui super filios hominis [1 1Kb] angelica fortitudine gloriatur, a Filio Dei suscepta humana infirmitate uincatur.



CAPUT XLI.

47. Sed iam etiam istum conclusuri librum, oportere arbitramur, ut Ambrosium antistitem Dei, cuius inter latine lingue scriptores ecclesiasticos precipue Pelagius integerrimam fidem predicat, sicut de gratia fecimus  , ita et de peccato originali, in quo delendo ipsa gratia euidentius commendatur, calumniose istorum loquacitati respondere faciamus. In eo opere quod scripsit de Resurrectione sanctus Ambrosius: »Lapsus sum,« inquit, »in Adam, de paradiso eiectus in Adam, mortuus in Adam: quem non reuocat [2 1Kb] nisi me in Adam inuenerit, ut in illo culpe obnoxium, morti debitum, ita in Christo iustificatum« . Item scribens contra Nouatianos ait: »Omnes homines sub peccato nascimur, quorum ipse ortus in uitio est, sicut habes lectum, dicente Dauid, Ecce in iniquitatibus conceptus sum, et in delictis peperit me mater mea . Ideo Pauli caro corpus mortis erat, sicut ipse ait: Quis me liberabit de corpore mortis huius ? Christi autem caro damnauit peccatum, quod nascendo non sensit, quod moriendo crucifixit; ut in carne nostra esset iustificatio per gratiam, ubi erat ante colluuio per culpam« . Item idem  ipse cum exponeret Isaiam prophetam loquens de Christo: »Ideo,« inquit, »et quasi homo per uniuersa tentatus est, et in similitudine hominum cuncta sustinuit: sed quasi de Spiritu natus abstinuit a peccato . Omnis enim homo mendax ; et nemo sine peccato, nisi unus Deus. Seruatum est igitur, ut ex uiro et muliere, id est, per illam corporum commixtionem, nemo uideatur expers esse delicti. Qui autem expers est delicti, expers est etiam huiusmodi conceptionis«  . Item cum exponeret Euangelium secundum Lucam: »Non enim uirilis coitus,« inquit, »uulue uirginalis secreta reserauit, sed immaculatum semen inuiolabili utero Spiritus sanctus infudit. Solus enim per omnia ex natis de femina sanctus Dominus iehsu, qui terrene contagia corruptele immaculati partus nouitate non senserit, et celesti maiestate depulerit« .

48. His tamen uerbis hominis Dei, quem tanto preconio ipse laudauit Pelagius, contradicit, et dicit, »sicut sine uirtute, ita nos sine uitio procreari.« Quid igitur restat, nisi aut istum Pelagius suum damnet errorem, aut eum sic Ambrosium laudasse peniteat? Sed quia ista secundum catholicam fidem beatus Ambrosius, ut episcopus catholicus, est locutus; sequitur ut ab hac uia fidei deuius merito Pelagius cum Celestio discipulo suo catholice Ecclesie sit auctoritate damnatus, nisi eum non Ambrosium laudasse, sed contra Ambrosium sensisse peniteat. Scio uos ea que ad edificationem uel confirmationem fidei conscribuntur, insatiabiliter legere: uerumtamen hic liber, quamtumlibet sit ad hoc utilis, iam tandem aliquando finiendus est.



[DE NUPTIIS ET CONCUPISCENTIA.]





ADMONITIO IN SUBSEQUENTES LIBROS DE NUPTIIS ET CONCUPISCENTIA.

Duos ad ualerium comitem libros cum recenseret Augustinus, eos responsioni ad Arianorum sermonem que post Gesta cum Emerito locata est, proxime subiunxit. Hec porro Gesta consignantur anno Christi 418, die 20 septembris. Quapropter subsequentium librorum, saltem priorem aut hoc ipso anno 418 labente, aut incipiente 419, scriptum fuisse nulli dubitamus. Enim uero de priore isto libro ipse Augustinus in libro primo contra duas Epistolas Pelagianorum, n. 9, dicit: »Librum autem meum, contra quem se quatuor libellis respondisse commemorat, post damnationem Pelagii Celestiique conscripsi. Quod ideo dicendum,« inquit, »putaui, quoniam iste dicit ab inimicis suis in odium ueritatis dicta mea fuisse suscepta; ne ideo quisquam existimet, propter hunc librum meum inimicos gratie Christi nouos hereticos fuisse damnatos.« Quibus ex uerbis facile intelligas, priorem hunc librum, damnatis anno 418 Pelagianis, in lucem sub idem fere tempus prodiisse.

Liber, mox ut prodiit, palam reprehendi cepit a Pelagianis, qui eius lectione Catholicorum animos in odium illorum heresis commoueri intelligebant. Inter eos Iulianus Pelagiane heresis subleuande studio ardens, quatuor libris unum illum Augustini statim aggressus est. De his Iuliani libris nonnulla decerpsit quispiam, et decerpta comiti ualerio misit. ualerius Rauenna Romam ad Alypium perferenda curauit, ut ipse in Africam reuersus, preter litteras quibus gratias ob librum priorem sibi nuncupatum agebat idem ualerius, etiam excerpta illa quantocius refellenda Augustino traderet. Hec Augustinus ex opere Iuliani collecta esse statim persensit: et quanquam magis uellet illis non ante respondere, quam integrum opus unde fuerant desumpta,  accepisset, tamen sibi festinandum existimauit, ut ualerio comiti satisfaceret. His ergo nulla interposita mora respondens, alterum sub eadem inscriptione de Nuptiis et Concupiscentia librum composuit, quem anno Christi 420 adscribendum arbitramur: quippe cum eum confestim post acceptas de priore libro gratiarum actiones scripserit sanctus Doctor, nec uideatur uerisimile, ualerium, ut hanc grati animi significationem testaretur, totos duos annos aut plures exspectasse.

ualerius autem ille, quem Illustris et Comitis titulo Augustinus exornat, negotiis publicis implicabatur, non forensibus illis quidem, sed bellicis. Unde non facile adducimur, ut cum uiro erudito ipsum illum esse existimemus, qui fuit comes rei priuate anno 425, consul anno 432, denique magister officiorum sub Theodosio iuniore anno 435. Etenim nec ea munera pertinebant ad militiam, nec prefectis Theodosianis quidquam erat cum Honorianis commune. [1Kb]





EPISTOLA AD uALERIUM COMITEM  , CUI AUGUSTINUS TRANSMITTIT NUNCUPATUM IPSI LIBRUM PRIMUM DE NUPTIIS ET CONCUPISCENTIA. 


Domino illustri et merito prestantissimo, atque in Christi dilectione carissimo filio uALERIO, AUGUSTINUS, in Domino salutem.

1. Cum diu moleste haberem quod aliquoties scripserim, et nulla tue Sublimitatis rescripta meruerim, repente epistolas tres tue Benignitatis accepi: unam non ad me solum datam per cepiscopum meum uindemialem, et non longe post per compresbyterum Firmum duas; qui uir sanctus, nobisque, ut ab illo scire potuisti, familiarissima caritate coniunctus, multa nobiscum de tua excellentia colloquendo, et ueraciter insinuando qualem te in Christi uisceribus nouerit, non solum eas quas memoratus episcopus, uel quas ipse attulit, sed etiam illas quas non accepisse querebamur, litteras uicit. Et ideo de te narratio eius suauior nobis erat, quia ea dicebat, que ipse non posses, ne quidem me inquirente rescribere, ne tuarum laudum, quod sancta Scriptura prohibet , fieres predicator. Quanquam et ego uerear hec ad te scribere, ne suspicionem adulantis incurram, domine illustris et merito prestantissime, atque in Christi dilectione carissime fili.

2. Laudes itaque tuas in Christo, siue magis in te laudes Christi, uide quid mihi delectationis et letitie fuit audire ab illo qui nec fallere me posset propter fidem suam, et eas ignorare non posset propter amicitiam tuam. Sed alia et ab aliis, etsi non tam multa uel certa, uerumtamen audiuimus, fides tua quam sit sana et catholica, quam pia exspectatio futurorum, que Dei fratrumque dilectio, quam non superbe sapias in excelsis honoribus, nec speres in incerto diuitiarum, sed in Deo uiuo, et diues sis in operibus bonis ; quam sit domus tua requies solatiumque sanctorum, et terror impiorum: quanta tibi cura sit, ne quis insidietur membris Christi, coopertus uelamine nominis Christi, siue in ueteribus eius, siue in recentioribus inimicis; quamque sis eorumdem inimicorum prouidus saluti, infestus errori. Hec atque huiusmodi, ut dixi, et ab aliis solemus audire; sed nunc ea per supradictum fratrem plura et testatiora cognouimus.

3. Porro autem de pudicitia coniugali, ut eam quoque in te laudare et amare possimus, numquid audiremus, nisi ab aliquo interiore familiari tuo, qui uitam tuam, non in superficie, sed penitus nosset? De hoc itaque tuo bono, Dei dono, me quoque delectat familiarius, et aliquanto diutius loqui tecum. Scio me non esse oneri tibi, si aliquid prolixum mitto, quod legendo, diutius sis nobiscum. Nam et hoc comperi, quod inter tuas multas magnasque curas facile ac libenter legas, nostrisque opusculis, etiam que ad alios conscripsimus, si qua in manus tuas uenire potuerunt, admodum delecteris; quanto magis quod ad te scribitur, ubi tanquam presenti loquar, et aduertere dignaberis attentius, et accipere gratius? Ab hac ergo epistola perge ad librum, quem simul misi, qui tue Reuerentie et cur conscriptus sit, et cur ad te potissimum missus, ipse suo principio commodius intimabit.





S. AURELII AUGUSTINI HIPPONENSIS EPISCOPI DE NUPTIIS ET CONCUPISCENTIA Ad ualerium comitem LIBRI DUO. [1Kb] [1Kb] 



LIBER PRIMUS  .

Nuptiarum propria et naturalia bona exponit. In illis bonis non computandam carnis concupiscentiam probat: hanc enim omnino esse malum, quod non de nuptiarum natura uenit, sed ex antiquo peccato nuptiis accidit: quo tamen malo nuptie bene utuntur ad liberorum procreationem. Propter hanc uero concupiscentiam fieri, ut etiam de legitimis nuptiis filiorum Dei, non filii Dei, sed filii seculi nascantur, qui peccati uinculo, licet ab eo per gratiam liberatis parentibus, obstricti sunt, atque sub diaboli potestate captiui, nisi eadem similiter Christi gratia liberentur. Explicat quomodo concupiscentia in baptizatis maneat actu, non reatu. Baptismi sanctitate non hunc tantummodo originalem reatum, sed peccata alia et omnia prorsus hominum mala auferenda esse docet. Tandem concupiscentie malum a nuptiarum bonitate distinguendum esse, Ambrosii auctoritate confirmat.



CAPUT PRIMUM.

1. De huius operis argumento. Heretici noui, dilectissime fili ualeri, qui medicinam Christi, qua peccata sanantur, carnaliter natis paruulis necessariam non esse, contendunt, damnatores nos esse nuptiarum, operisque diuini quo ex maribus et feminis Deus homines creat, inuidiosissime clamitant: quoniam dicimus, eos qui de tali commixtione nascuntur, trahere originale peccatum, de quo Apostolus ait, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt : eosque, de parentibus qualibuscumque nascantur, non negamus adhuc esse sub diabolo, nisi renascantur in Christo; et per eius gratiam de potestate eruti tenebrarum, in regnum illius, qui ex eadem sexus utriusque commixtione nasci noluit, transferantur . Hoc ergo quia dicimus, quod antiquissima atque firmissima catholice fidei regula continetur, isti nouelli et peruersi dogmatis assertores, qui nichil peccati esse in paruulis dicunt, quod lauacro regenerationis abluatur, tanquam damnemus nuptias, et tanquam opus Dei, hoc est, hominem qui ex illis nascitur, opus diaboli esse dicamus, infideliter uel imperite calumniantur. Nec aduertunt quod ita nuptiarum bonum malo originali, quod inde trahitur, non potest accusari; sicut adulteriorum et fornicationum malum bono naturali, quod inde nascitur, non potest excusari. Nam sicut peccatum, siue hinc, siue inde a paruulis trahatur, opus est diaboli: sic homo, siue hinc, siue inde nascatur, opus est Dei. Intentio igitur huius libri hec est, ut quantum nos Dominus adiuuare dignatur, carnalis  concupiscentie malum, propter quod homo, qui per illam nascitur, trahit originale peccatum, discernamus a bonitate nuptiarum. Hec enim, que ab impudentibus impudenter laudatur, pudenda concupiscentia nulla esset, nisi homo ante peccasset: nuptie uero essent, etiamsi nemo peccasset; fieret quippe sine isto morbo seminatio filiorum in corpore uite illius, sine quo nunc fieri non potest in corpore mortis huius [1 1Kb] .



CAPUT II.

2. Cur opus ad ualerium scripserit. Cur autem ad te potissimum de hac re scribere uoluerim, tres maxime cause sunt, quas breuiter intimabo. Una est, quia donante Christo, magna tibi est obseruantia pudicitie coniugalis. Altera, quia profanis istis nouitatibus, quibus hic disputando resistimus, tu potestate curando et instando efficaciter restitisti. Tertia, quoniam quiddam litterarum ab eis conscriptum in tuas manus uenisse cognoui: quod licet fide robustissima irriseris, bonum est tamen ut etiam nouerimus defendendo adiuuare quod credimus. Apostolus enim Petrus, paratos nos esse precipit ad satisfactionem [2 1Kb] omni poscenti nos rationem de fide [3 1Kb] et spe nostra . Et apostolus Paulus: Sermo, inquit, uester in gratia conditus sit sale, ut sciatis quomodo oporteat uos unicuique respondere . Ista sunt que me precipue compulerunt, ut in hoc uolumine tecum haberem, qualem Dominus dignaretur donare, sermonem. Nam mihi nunquam placuit cuiquam illustri uiro, et tanta quanta es ipse sublimitate conspicuo, presertim non otiosa dignitate iam fruenti, sed adhuc actibus publicis eisdemque militaribus occupato,  aliquid meorum opusculorum legendum non a me petenti, non tam diligenter, quam impudenter impingere. Si quid ergo tale nunc feci propter eas quas commemoraui causas, dignanter ignosce, et beneuolum animum ad ea que sequuntur intende.



CAPUT III.

3. Pudicitia coniugalis donum Dei. De infidelium pudicitia difficultas. Pudicus uerus nonnisi fidelis. Donum Dei esse etiam pudicitiam coniugalem, beatissimus Paulus ostendit, ubi de hac re loquens ait: uolo autem omnes homines esse sicut me ipsum: sed unusquisque proprium donum habet a Deo; alius quidem sic [1 1Kb] , alius uero sic . Ecce et hoc donum esse dixit a Deo; etsi inferius quam illa continentia, in qua omnes uolebat esse sicut se ipsum, tamen, donum a Deo. Unde intelligimus, cum hec precipiuntur, ut fiant, nichil aliud ostendi, quam inesse nobis oportere ad hec accipienda et habenda etiam propriam uoluntatem. Cum uero Dei dona esse monstrantur, a quo petenda sint, discitur, si non habentur; et cui sint agende gratie, si habentur; nostrasque uoluntates ad hec expetenda, sumenda, retinenda parum ualere, nisi diuinitus adiuuentur.

4. Quid ergo dicimus, quando et in quibusdam impiis inuenitur pudicitia coniugalis? utrum eo peccare dicendi sunt, quod dono Dei male utantur, non id referentes ad cultum eius a quo acceperunt? an forte nec dona Dei putanda sunt ista [2 1Kb] , quando hec infideles agunt, secundum Apostoli sententiam dicentis, Omne quod non est ex fide, peccatum est ? Quis autem audeat dicere donum Dei esse peccatum? Anima enim, et corpus, et quecumque bona anime et corporis naturaliter insita, etiam in peccatoribus dona Dei sunt; quoniam Deus, non ipsi ista fecerunt. De his autem que faciunt dictum est, Omne quod non est ex fide, peccatum est. Cum igitur faciunt hec homines sine fide, que uidentur ad coniugalem pudicitiam pertinere, siue hominibus placere querentes, uel sibi uel aliis, siue in his rebus quas uitiose concupiscunt, humanas molestias deuitantes, siue demonibus seruientes; non peccata cercentur, sed aliis peccatis alia peccata uincuntur. Absit ergo pudicum ueraciter dici, qui non propter Deum uerum fidem connubii seruat uxori.



CAPUT Iu.

5. Nuptiarum bonum naturale. Omnis societas naturaliter fraudulentum socium refugit. Coniugalis pudicitia que uera. uirginitas et pudicitia non uera, nisi que uere fidei mancipatur. Copulatio itaque maris et femine generandi causa, bonum est naturale nuptiarum: sed isto bono male utitur, qui bestialiter utitur, ut sit eius intentio in uoluptate libidinis, non in uoluntate propaginis. Quanquam in nonnullis animalibus rationis expertibus, sicut in plerisque alitibus, et coniugiorum quedam quasi confederatio custoditur, et socialis nidificandi solertia, uicissimque ouorum dispertita tempora fouendorum, et nutriendorum opera alterna pullorum, magis eas uideri faciunt agere, cum ceunt, negotium substituendi  generis, quam explende libidinis. Quorum duorum illud est in pecore simile hominis, hoc in homine simile pecoris. uerum quod dixi ad naturam pertinere nuptiarum, ut mas et femina generandi societate iungantur, et ita inuicem non fraudent, sicut omnis societas fraudulentum socium [1 1Kb] naturaliter non uult; hoc tam euidens bonum cum infideles habent, quia infideliter utuntur, in malum peccatumque conuertunt. Eo modo ergo et illam concupiscentiam carnis, qua caro concupiscit aduersus spiritum , in usum iustitie conuertunt fidelium nuptie. Habent quippe intentionem generandi regenerandos, ut qui ex eis seculi filii nascuntur, in Dei filios renascantur. Quapropter qui non hac intentione, hac uoluntate, hoc fine generant filios, ut eos ex membris hominis primi in membra transferant Christi, sed infideles parentes de infideli prole glorientur; etiamsi tanta sit obseruantia [2 1Kb] , ut secundum matrimoniales tabulas nonnisi liberorum procreandorum causa concumbant, non est in eis uera pudicitia coniugalis. Cum enim uirtus sit pudicitia, cui uitium contrarium est impudicitia, omnesque uirtutes etiam que per corpus operantur, in animo habitent; quomodo uera ratione pudicum corpus asseritur, quando a uero Deo ipse animus fornicatur? Quam fornicationem sanctus ille psalmus accusat, ubi dicit: Ecce enim qui longe se faciunt a te, peribunt; perdidisti omnem qui fornicatur abs te. . uera igitur pudicitia, siue coniugalis, siue uidualis, siue uirginalis dicenda non est, nisi que uere fidei mancipatur. Cum enim recto iudicio preferatur nuptiis sacrata uirginitas; quis non sobria mente christianus etiam non uniuiras [3 1Kb] christianas catholicas nuptas, non solum uestalibus, sed etiam hereticis uirginibus anteponat? Tantum ualet fides, de qua dicit Apostolus, Omne quod non est ex fide, peccatum est : et de qua item scriptum est ad Hebreos, Sine fide impossibile est placere Deo .



CAPUT u.

6. Libidinis uituperatio non est damnatio nuptiarum. Pudor in corpore humano unde. Adam et Eua non sunt ceci creati. Apertio oculorum in primis parentibus quid. Que cum ita sint, profecto errant, qui cum uituperatur libido carnalis, damnari nuptias opinantur, quasi morbus iste de connubio sit, non de peccato. Nonne illi coniuges primi, quorum nuptias benedixit Deus dicens, Crescite, et multiplicamini , nudi erant, et non confundebantur? Cur ergo ex illis membris confusio post peccatum, nisi quia exstitit illic indecens motus, quem, nisi homines peccassent, procul dubio nuptie non haberent? An forte, sicut quidam existimant, quia id quod legunt parum diligenter aduertunt, ceci creati erant prius homines, sicut canes; et quod est absurdius, non sicut canes crescendo, sed peccando adepti sunt uisum? Absit hoc credere. Sed unde mouentur qui hoc putant, illud est quod legitur, Sumens  de fructu eius, edit, et dedit uiro suo secum, et ederunt; et aperti sunt oculi amborum, et agnouerunt quia nudi erant. . Hinc [1 1Kb] est quod parum intelligentes, opinantur antea fuisse illis oculos clausos, quod eos tunc apertos diuina Scriptura testatur. Sed numquid et Agar ancilla Sare, quando sitiente et plorante filio aperuit oculos suos, et uidit puteum , clausos prius oculos habuit? Aut illi duo discipuli post resurrectionem Domini in uia cum illo clausis oculis ambulabant, de quibus Euangelium loquitur, quod in fractione panis aperti sunt oculi eorum, et agnouerunt eum ? Quod ergo scriptum est de hominibus primis, Aperti sunt oculi amborum; intelligere debemus, attentos factos ad intuendum et agnoscendum, quod nouum in eorum corpore acciderat: quod utique corpus patentibus eorum oculis et nudum quotidie subiacebat, et notum [2 1Kb] . Alioquin quomodo ad se adductis animalibus terrestribus et uolatilibus omnibus, Adam clausis oculis nomina posset imponere, quod nisi discernendo non faceret, discernere autem nisi uidendo non posset? Quomodo denique ipsa mulier ei demonstrata est, quando ait, Hoc nunc os ex ossibus meis, et caro de carne mea ? Postremo si usque adeo quisquam fuerit contentiosus, ut hec cum dicat non cernendo, sed palpando potuisse [3 1Kb] ; quid dicturus est, quod ibi legitur mulier lignum, de quo fuerat cibum sumptura prohibitum, uidisse quam esset speciosum oculis ad uidendum. ? Erant itaque nudi, et non confundebantur ; non quia non uidebant, sed quia nichil unde confunderentur in membris senserant, que uidebant. Non enim dictum est, Erant ambo nudi, et ignorabant; sed, non confundebantur. Quia enim nichil precesserat quod non liceret, nichil secutum fuerat quod puderet.



CAPUT uI.

7. Carnis sue inobedientia homini iuste retributa. Erubescentia de inobedientibus membris. Ibi homo primitus Dei lege transgressa, aliam legem repugnantem sue menti habere cepit in membris, et inobedientie sue malum sensit, quando sibi dignissime retributam inobedientiam sue carnis inuenit. Talem quippe etiam serpens oculorum apertionem seducendo promiserat, ad aliquid uidelicet sciendum, quod melius nesciretur. Tunc in se quippe sensit homo quid fecit: tunc a bono malum, non carendo, sed perpetiendo discreuit. Iniustum enim erat ut obtemperaretur a seruo suo, id est a corpore suo, ei qui non obtemperarat Domino suo. Nam quid est, quod oculi, labia, lingua, manus, pedes, inflexiones dorsi, ceruicis et laterum, ut ad opera sibi congrua moueantur, positum in potestate est, quando ab impedimentis corpus liberum habemus et sanum; ubi autem uentum fuerit ut filii seminentur, ad uoluntatis nutum membra in hoc opus creata non seruiunt, sed exspectatur ut ea uelut sui iuris libido commoueat,  et aliquando non facit animo uolente, cum aliquando faciat et nolente? Hincne [1 1Kb] non erubesceret humani libertas arbitrii, quod contemnendo imperantem Deum etiam in membra propria proprium perdidisset imperium? Ubi autem conuenientius monstraretur inobedientie merito deprauatam esse humanam naturam, quam in his inobedientibus locis, unde per successionem substitit ipsa natura? Nam ideo proprie iste corporis partes nature nomine nuncupantur. Hunc itaque motum ideo indecentem quia inobedientem, cum illi primi homines in sua carne sensissent, et in sua nuditate erubuissent, foliis ficulneis eadem membra texerunt : ut saltem arbitrio uerecundantium uelaretur, quod non arbitrio uolentium mouebatur; et quoniam pudebat quod indecenter libebat, operiendo fieret quod decebat.



CAPUT uII.

8. Libidinis malum non tollit nuptiarum bonum. Quia ergo nec isto adiuncto malo perire potuit nuptiarum bonum, putant imprudentes hoc non esse malum, sed pertinere ad illud bonum. Discernitur autem non solum ratione subtili, uerum etiam uulgatissimo iudicio naturali, quod et in illis apparuit hominibus primis, hodieque tenetur ab hominibus coniugatis. Quod enim illi postea propagatione fecerunt, hoc est connubii bonum: quod uero prius confusione texerunt, hoc est concupiscentie malum, quod uitat ubique conspectum, et querit pudendo secretum. Proinde nuptie quia etiam de illo malo aliquid boni faciunt, gloriantur: quia sine illo fieri non potest, erubescunt. Tanquam si quispiam pede uitiato, ad aliquod bonum etiam claudicando perueniat, nec propter claudicationis malum mala est illa peruentio, nec propter illius peruentionis bonum bona est claudicatio: ita nec propter libidinis malum nuptias condemnare, nec propter nuptiarum bonum libidinem laudare debemus.



CAPUT uIII.

9. Morbus concupiscentie in nuptiis, non sit uoluntatis, sed necessitatis. Que fidelium in usu matrimonii debeat esse uoluntas. Concupiscientie malo quis uti, et non uinci existimandus. Sancti Patres quomodo olim coniugibus usi. Iste quippe est morbus, de quo Apostolus etiam coniugatis fidelibus loquens ait: Hec est enim uoluntas Dei, sanctificatio uestra, abstinere uos a fornicatione, ut sciat unusquisque uestrum suum uas possidere in sanctificatione et honore, non in morbo desiderii, sicut et Gentes que ignorant Deum . Non solum igitur coniugatus fidelis uase non utatur alieno, quod faciunt a quibus uxores aliene appetuntur: sed nec ipsum proprium in concupiscentie carnalis morbo possidendum sciat. Quod non sic accipiendum est, tanquam prohibuerit Apostolus coniugalem, hoc est, licitum honestumque concubitum: sed ut iste concubitus [2 1Kb] ,qui nichil morbide libidinis haberet adiunctum, si non precedente peccato in eo perisset libertatis arbitrium, quod nunc id habet  adiunctum, non sit uoluntatis, sed necessitatis, sine qua tamen in procreandis filiis ad fructum perueniri non potest ipsius uoluntatis. Que uoluntas in connubiis fidelium non eo fine determinatur, ut transituri [1 1Kb] filii nascantur in seculo isto, sed ut permansuri renascantur in Christo. Quod si prouenerit, merces erit de coniugio plene felicitatis: si autem non prouenerit, pax erit coniugibus bone uoluntatis. Hac intentione cordis qui suum uas possidet, id est, coniugem suam; procul dubio non possidet in morbo desiderii, sicut gentes que ignorant Deum; sed in sanctificatione et honore, sicut fideles qui sperant in Deum. Illo quippe concupiscentie malo utitur homo, non uincitur, quando eam inordinatis atque indecoris motibus estuantem frenat et cohibet; neque nisi propagini consulens relaxat atque adhibet, ut spiritualiter regenerandos carnaliter gignat, non ut spiritum carni sordida seruitute subiiciat. Sic patres sanctos [2 1Kb] ex Abraham et ante Abraham, quibus Deus quod ei placuerint perhibet testimonium, usos fuisse coniugibus neminem oportet dubitare christianum; quando quibusdam etiam singulis plures habere concessum est, ubi ratio fuit prolis multiplicande, non uariande appetitio uoluptatis.



CAPUT IX.

10. Cur uiro plures aliquando uxores, nunquam autem femine plures uiros habere permissum. Natura principiorum singularitatem amat. Nam si Deo patrum nostrorum, qui etiam noster est, illa numerositas coniugum propterea non displicuisset, ut copiosius se libido iactaret, ita etiam sancte femine seruissent pluribus singule: quod si aliqua faceret, quid eam nisi concupiscentie turpitudo compelleret, ut plures uiros haberet, quando ista licentia plures filios non haberet? uerumtamen magis pertinere ad nuptiarum bonum, non unum et multas, sed unum et unam, satis indicat ipsa prima diuinitus facta coniugum copula, ut inde connubia sumerent initium, ubi honestius attenderetur exemplum. Progrediente autem genere humano, iuncte sunt quibusdam bonis uiris bone femine, singulis plures. Unde apparet et illud dignitatis magis appetisse modestiam, et hoc fecunditatis permisisse naturam. Nam et principatus magis naturaliter unius in multos, quam in unum potest esse multorum. Nec dubitari potest naturali ordine uiros potius feminis, quam uiris feminas principari. Quod seruans Apostolus ait, Caput mulieris uir ; et, Mulieres, subdite estote uiris uestris : et apostolus Petrus, Quomodo Sara, inquit, obsequebatur Abrahe, dominum illum uocans . Quod licet ita sese habeat, ut natura principiorum amet singularitatem, facilius autem pluralitatem uideamus in subditis: tamen plures femine uni uiro nunquam licite iungerentur, nisi ex hoc plures filii nascerentur. Unde si una concumbat cum pluribus, quia non est ei hinc multiplicatio prolis, sed frequentatio libidinis, coniux non potest esse, sed meretrix.



CAPUT X.

11. Sacramentum nuptiarum. Matrimonium  indissolubile. Lex seculi quoad diuortium alia a lege Euangelii. Quoniam sane non tantum fecunditas, cuius fructus in prole est; nec tantum pudicitia, cuius uinculum est fides; uerum etiam quoddam sacramentum nuptiarum commendatur fidelibus coniugatis, unde dicit Apostolus, uiri, diligite uxores uestras, sicut et Christus dilexit Ecclesiam : huius procul dubio sacramenti res est, ut mas et femina connubio copulati quamdiu uiuunt inseparabiliter perseuerent, nec liceat, excepta causa fornicationis, a coniuge coniugem dirimi . Hoc enim custoditur in Christo et Ecclesia, ut uiuens cum uiuente in eternum nullo diuortio separetur. Cuius sacramenti tanta obseruatio est in ciuitate Dei nostri, in monte sancto eius , hoc est, in Ecclesia Christi, quibusque fidelibus coniugatis, qui sine dubio membra sunt Christi, ut, cum filiorum procreandorum causa uel nubant femine, uel ducantur uxores, nec sterilem coniugem fas sit relinquere, ut alia fecunda ducatur. Quod si quisquam fecerit, non lege huius seculi, ubi interueniente repudio sine crimine conceditur cum aliis alia copulare connubia; quod etiam sanctum Moysen Dominus, propter duritiam cordis illorum, Isrelitis permisisse testatur: sed lege Euangelii reus est adulterii; sicut etiam illa si alteri nupserit . Usque adeo [1 1Kb] manent inter uiuentes semel inita iura nuptiarum, ut potius sint inter se coniuges qui ab alterutro separati sunt, quam cum his quibus aliis adheserunt. Cum aliis quippe adulteri non essent, nisi ad alterutrum coniuges permanerent. Denique mortuo uiro cum quo uerum connubium fuit, fieri uerum connubium potest cum quo prius adulterium fuit. Ita manet inter uiuentes quiddam coniugale [2 1Kb] , quod nec separatio, nec cum altero copulatio possit auferre. Manet autem ad noxam criminis, non ad uinculum federis: sicut apostate anima [3 1Kb] uelut de coniugio Christi recedens, etiam fide perdita Sacramentum fidei non amittit, quod lauacro regenerationis accepit. Redderetur enim procul dubio redeunti, si amisisset abscedens. Habet autem hoc qui recesserit ad cumulum supplicii, non ad meritum premii.



CAPUT XI.

12. Mutuum continentie uotum coniugium non dirimit. uerum coniugium inter Mariam et Ioseph. Ioseph quomodo pater Christi. In matrimonio Marie et Ioseph omnia fuere coniugii bona. Quibus uero placuerit ex consensu, ab usu carnalis concupiscentie in perpetuum continere, absit ut inter illos uinculum coniugale rumpatur: imo firmius erit, quo magis ea pacta secum inierint, que carius concordiusque seruanda sunt, non uoluptariis nexibus corporum, sed uoluntariis affectibus animorum. Neque enim fallaciter ab angelo dictum est ad Ioseph, Noli timere accipere Mariam coniugem tuam . Coniux uocatur ex prima fide desponsationis, quam concubitu nec cognouerat, nec fuerat cogniturus: nec perierat, nec mendax manserat  coniugis appellatio, ubi nec fuerat, nec futura erat carnis ulla commixtio. Erat quippe illa uirgo ideo et sanctius et mirabilius iucunda suo uiro, quia etiam fecunda sine uiro, prole dispar, fide compar. Propter quod fidele coniugium parentes Christi uocari ambo meruerunt, et non solum illa mater, uerum etiam ille pater eius, sicut coniux matris eius, utrumque mente, non carne. Siue tamen ille pater sola mente, siue illa mater et carne, parentes tamen ambo humilitatis eius, non sublimitatis; infirmitatis, non diuinitatis. Neque enim mentitur Euangelium, ubi legitur: Et erant pater eius et mater mirantes super his que dicebantur de illo. Et alio loco: Et ibant parentes eius per omnes annos in Ierusalem. Item paulo post: Et dixit mater eius ad illum: Fili, quid fecisti nobis sic? Ecce pater tuus et ego dolentes querebamus te. At ille ut ostenderet habere se preter illos patrem, qui eum genuit preter matrem, respondit eis: Quid est quod me querebatis? Nesciebatis quia in his que Patris mei sunt, oportet me esse? Et rursum, ne hoc dicto parentes illos negasse putaretur, Euangelista secutus adiunxit: Et ipsi non intellexerunt uerbum quod locutus est ad illos. Et descendit cum eis, et uenit Nazareth, et erat subditus illis . Quibus subditus, nisi parentibus? Quis autem subditus, nisi iehsu Christus, qui cum in forma Dei esset, non rapinam arbitratus est esse equalis Deo? Cur ergo illis subditus, qui longe infra formam Dei erant, nisi quia semetipsum exinaniuit formam serui accipiens , cuius forme parentes erant? Sed cum illo non seminante illa peperisset, profecto nec ipsius forme serui parentes ambo essent, nisi inter se etiam sine carnis commixtione coniuges essent. Unde et series generationum, cum parentes Christi connexione successionis commemorantur, usque ad Ioseph potius sicut factum est, fuerat perducenda ; ne in illo coniugio, uirili sexui utique potiori fieret iniuria, cum ueritati nichil periret quia ex semine Dauid, ex quo uenturus predictus est Christus, et Ioseph erat et Maria.

13. Omne itaque nuptiarum bonum impletum est in illis parentibus Christi, proles, fides, sacramentum. Prolem cognoscimus ipsum Dominum Iesum: fidem, quia nullum adulterium: sacramentum quia nullum diuortium.



CAPUT XII.

Omnis que de concubitu nascitur, caro peccati est. Solus ibi nuptialis concubitus non fuit, quia in carne peccati fieri non poterat sine illa carnis pudenda concupiscentia, que accidit ex peccato, sine qua concipi uoluit, qui futurus erat sine peccato, non in carne peccati, sed in similitudine carnis peccati : ut hinc etiam doceret, omnem que de concubitu nascitur, carnem esse peccati; quandoquidem sola que non inde nata est, non fuit caro peccati. Quamuis coniugalis concubitus qui fit intentione generandi, non sit ipse peccatum: quia bona uoluntas animi, sequentem ducit, non ducentem sequitur corporis uoluptatem; nec humanum arbitrium trahitur subiugante peccato, cum iuste redigitur  in usum generandi plaga peccati. Huius plage quidam pruritus in adulteriorum et fornicationum et quorumlibet stuprorum atque immunditiarum feditatibus regnat; in connubiorum uero necessitudinibus [1 1Kb] seruit. Ibi de domino tali turpitudo damnatur, hic de pedissequo tali honestas uerecundatur. Non est igitur hec libido nuptiarum bonum, sed obscenitas peccantium, necessitas generantium, lasciuiarum ardor, nuptiarum pudor. Cur ergo non coniuges maneant, qui ex consensu concumbere desinunt; si manserunt coniuges Ioseph et Maria, qui concumbere nec ceperunt?



CAPUT XIII.

14. Ante Christum tempus nubendi, post Christum continendi tempus est. Hec enim propagatio filiorum, que in sanctis patribus propter generandum et conseruandum populum Dei, in quo prophetiam Christi precedere oportuit, officiosissima fuit, nunc iam non habet illam necessitatem. Patet quippe iam ex omnibus gentibus spiritualiter gignendorum, undecumque carnaliter nati fuerint, copia filiorum. Et quod scriptum est, Tempus amplectendi, et tempus continendi ab amplexu ; per illud atque hoc tempus [2 1Kb] agnoscitur distributum. Illud quippe fuit amplectendi, hoc autem continendi ab amplexu.

15. Itaque et Apostolus cum hinc loqueretur, ait: Hoc autem dico, fratres: tempus breue est; reliquum est et ut qui habent uxores tanquam non habentes sint; et qui flent, tanquam non flentes; et qui gaudent, tanquam non gaudentes; et qui emunt, tanquam non possidentes [3 1Kb] ; et qui utuntur hoc mundo, tanquam non utantur: preterit enim figura huius mundi. uolo uos sine sollicitudine esse. Hec omnia, ut exponendo aliquid hinc breuiter dicam, sic existimo intelligenda. Hoc, inquit, dico, fratres: tempus breue est: non adhuc populus Dei propagandus est generatione carnaliter, sed iam regeneratione spiritualiter colligendus. Reliquum est ergo, ut et qui habent uxores, non carnali concupiscentie subiugentur; et qui flent tristitia presentis mali, gaudeant spe futuri boni; et qui gaudent propter temporale aliquod commodum, timeant eternum iudicium; et qui emunt, sic habendo possideant, ut amando non hereant; et qui utuntur hoc mundo, transire se cogitent, non manere. Preterit enim figura huius mundi. uolo uos, inquit, sine sollicitudine esse: hoc est, uolo sursum cor in his que non pretereunt, uos habere. Deinde subiungit et dicit: Qui sine uxore est, cogitat ea que sunt Domini, quomodo placeat Domino: qui autem matrimonio iunctus est, cogitat que sunt mundi, quomodo placeat uxori . Atque ita quodam modo exponit quod supra dixerat, Qui habent uxores, tanquam non habentes sint. Qui enim sic habent uxores, ut cogitent ea que sunt Domini, quomodo placeant Domino, nec in his que sunt mundi, cogitent placere uxoribus, tanquam non habentes sunt. Quod facilius fit [4 1Kb] ,  quando et uxores tales sunt, ut eis mariti non ideo placeant, quia diuites, quia sublimes, quia genere nobiles, quia carne amabiles: sed quia fideles, quia religiosi, quia pudici, quia uiri boni sunt.



CAPUT XIu.

16. Intemperantia quedam in coniugibus toleranda. Usus matrimonii ob solam libidinis uoluptatem non caret culpa, sed propter nuptias ueniali. uerum in coniugatis, ut hec optanda atque laudanda, sic alia toleranda sunt, ne in damnabilia flagitia, id est, in fornicationes uel adulteria corruatur. Propter quod uitandum malum, etiam illi concubitus coniugum, qui non fiunt causa generandi, sed uictrici concupiscentie seruiunt, in quibus iubentur non fraudare inuicem, ne tentet eos satanas propter intemperantiam suam; non quidem secundum imperium precipiuntur, tamen secundum ueniam conceduntur. Sic enim scriptum est: Uxori uir debitum reddat, similiter autem et uxor uiro. Mulier sui corporis potestatem non habet, sed uir: similiter autem et uir sui corporis potestatem non habet, sed mulier. Nolite inuicem fraudare, nisi ex consensu ad tempus, ut uacetis orationi; et iterum ad idipsum estote: ne tentet uos satanas propter intemperantiam uestram. Hoc autem dico secundum ueniam, non secundum imperium . Ubi ergo uenia danda est, aliquid esse culpe nulla ratione negabitur. Cum igitur culpabilis non sit generandi intentione concubitus, qui proprie nuptiis imputandus est; quid secundum ueniam concedit Apostolus, nisi quod coniuges, dum se non continent, debitum ab alterutro carnis exposcunt, non uoluntate propaginis, sed libidinis uoluptate? Que tamen uoluptas non propter nuptias cadit in culpam, sed propter nuptias accipit ueniam. Quocirca etiam hinc sunt laudabiles nuptie, quia et illud quod non pertinet ad se, ignosci faciunt propter se. Neque enim etiam iste concubitus quo seruitur concupiscentie, sic agitur, ut impediatur fetus, quem postulant nuptie.



CAPUT Xu.

17. In usu coniugis quid sine culpa, quid cum ueniali culpa, quid cum mortali. Sed tamen aliud est, non concumbere nisi sola uoluntate generandi, quod non habet culpam; aliud, carnis concumbendo appetere uoluptatem, sed non preter coniugem, quod uenialem habet culpam. Quia etsi non causa propagande prolis concumbitur, non tamen huius libidinis causa propagationi prolis obsistitur, siue uoto malo, siue opere malo. Nam qui hoc faciunt quamuis uocentur coniuges, non sunt, nec ullam nuptiarum retinent ueritatem, sed honestum nomen uelande turpitudini obtendunt [1 1Kb] . Produntur autem quando eo usque progrediuntur, ut exponant filios, qui nascuntur inuitis [2 1Kb] . Oderunt enim nutrire uel habere, quos gignere metuebant. Itaque cum in suos seuit, quos nolens genuit tenebrosa iniquitas, clara iniquitate in lucem promitur, et occulta turpitudo manifesta crudelitate conuincitur. Aliquando eo usque peruenit hec libidinosa crudelitas, uel libido crudelis,  ut etiam sterilitatis uenena procuret; et si nichil ualuerit [1 1Kb] , conceptos fetus aliquo modo intra uiscera exstinguat ac fundat, uolendo suam prolem prius interire quam uiuere; aut si in utero iam uiuebat, occidi antequam nasci. Prorsus si ambo tales sunt, coniuges non sunt: et si ab initio tales fuerunt, non sibi per connubium, sed per stuprum potius conuenerunt. Si autem non ambo sunt tales, audeo dicere, aut illa est quodammodo meretrix mariti, aut ille adulter uxoris.



CAPUT XuI.

18. Infirmitas incontinentie, ne cadat in ruinam flagitiorum, excipiatur honestate nuptiarum. Quia igitur nuptie tales esse non possunt quales primorum hominum, si peccatum non precessisset, esse potuerunt; sint tales quales sanctorum patrum fuerunt, ut pudenda carnis concupiscentia, que in paradiso nec ante peccatum fuit, nec post peccatum esse permissa est; quia necesse est in corpore mortis huius ut sit, non ei seruiatur, sed ipsa potius nonnisi ad propagandam prolem seruire cogatur. Aut quia hoc tempus, quod iam esse diximus continendi ab amplexu, non habet huius officii necessitatem, adiacente undique in omnibus gentibus tanta fertilitate gignendorum spiritualiter filiorum; illud potius excellentis continentie bonum, qui potest capere, capiat. Qui uero id capere non potest, et si acceperit uxorem, non peccat: et femina si se non continet, nubat. Bonum est enim homini mulierem non tangere. uerum quia non omnes capiunt uerbum hoc, sed quibus datum est ; restat ut propter fornicationes [2 1Kb] unusquisque suam uxorem habeat, et unaqueque uirum suum habeat : ac sic infirmitas incontinentie, ne cadat in ruinam flagitiorum, excipiatur honestate nuptiarum. Quod enim ait Apostolus de feminis, uolo igitur iuniores nubere; hoc et de maribus dici potest, uolo iuniores uxores ducere: ut ad utrumque sexum pertineat, filios procreare, patres et matresfamilias esse, nullam occasionem dare aduersario maledicti gratia .



CAPUT XuII.

19. Nuptialia bona. In nuptiis tamen bona nuptialia diligantur, proles, fides, sacramentum. Sed proles, non ut nascatur tantum, uerum etiam ut renascatur: nascitur namque ad penam, nisi renascatur ad uitam. Fides autem, non qualem habent inter se etiam infideles zelantes carnem. Quis enim uir, quamlibet impius, uult adulteram uxorem? aut que mulier, quamlibet impia, uult adulterum uirum? Hoc in connubio bonum naturale est quidem, carnale tamen. Sed membrum Christi coniugis [3 1Kb] adulterium coniugi debet timere, non sibi; et a Christo sperare fidei premium, quam exhibet coniugi. Sacramentum uero, quod nec separati nec adulterati amittunt, coniuges concorditer casteque custodiant [4 1Kb] . Solum est enim  quod etiam sterile coniugium tenet iure pietatis, iam spe fecunditatis amissa propter quam fuerat copulatum. Hec bona nuptialia laudet in nuptiis, qui laudare uult nuptias. Carnis autem concupiscentia [1 1Kb] non est nuptiis imputanda, sed toleranda. Non est enim ex naturali connubio ueniens bonum, sed ex antiquo peccato accidens malum.



CAPUT XuIII.

20. Cur e sancto coniugio nascantur filii ire. Propter hanc ergo fit ut etiam de iustis et legitimis nuptiis filiorum Dei, non filii Dei, sed filii seculi generentur: quia et ii qui generant, si iam regenerati sunt, non ex hoc generant ex quo filii Dei sunt, sed ex quo adhuc filii seculi. Dominica quippe sententia est, Filii huius seculi generant, et generantur . Ex quo itaque sumus adhuc filii huius seculi, exterior homo noster corrumpitur, ex hoc et huius seculi filii generantur, nec filii Dei nisi regenerentur fiunt: sed ex quo sumus filii Dei, interior de die in diem renouatur . Quamuis et ipse exterior per lauacrum regenerationis sanctificatus sit, et spem future incorruptionis acceperit, propter quod et templum Dei merito dicitur: Corpora uestra, inquit Apostolus, templum in uobis Spiritus sancti est, quem habetis a Deo: et non estis uestri; empti enim estis pretio magno. Glorificate ergo et portate [2 1Kb] Deum in corpore uestro . Hoc totum non solum propter presentem sanctificationem, sed maxime propter illam spem dictum est, de qua idem alio loco dicit: Sed et nos ipsi primitias spiritus habentes, et ipsi in nobismetipsis ingemiscimus, adoptionem exspectantes, redemptionem corporis nostri. Si ergo redemptio corporis nostri, secundum Apostolum, exspectatur; profecto quod exspectatur, adhuc speratur, nondum tenetur. Unde adiungit et dicit: Spe enim salui facti sumus. Spes autem que uidetur, non est spes: quod enim uidet quis, quid sperat? Si autem quod non uidemus, speramus, per patientiam exspectamus . Non itaque per hoc quod exspectamus, sed per hoc quod toleramus, carnales filii propagantur. Absit ergo ut fidelis homo , cum audit ab Apostolo, Diligite uxores uestras, concupiscentiam carnis diligat in uxore, quam nec in se ipso debet diligere, audiens alterum apostolum, Nolite diligere mundum, nec ea que in mundo sunt: quisquis dilexerit mundum, non est caritas Patris in illo; quia omnia que in mundo sunt, concupiscentia carnis est, et concupiscentia oculorum, et ambitio seculi, que non est a Patre, sed ex mundo est. Et mundus transibit [3 1Kb] et concupiscentia eius: qui autem fecerit uoluntatem Dei, manet in eternum, sicut et Deus manet in eternum .



CAPUT XIX.

21. Ita ex iustis nascuntur peccatores, ut oleastri ex oleis. Ex hac igitur concupiscentia carnis quod nascitur, utique mundo, non Deo nascitur:  Deo autem nascitur, cum ex aqua et Spiritu [1 1Kb] renascitur. Huius concupiscentie reatum regeneratio sola dimittit: ac per hoc generatio trahit [2 1Kb] . Ergo quod generatum est, regeneretur, ut similiter, quia non potest aliter, quod tractum est remittatur [3 1Kb] . Ut enim quod dimissum est in parente, trahatur in prole [4 1Kb] , miris quidem modis fit, sed tamen fit. Hec inuisibilia et infidelibus incredibilia, sed tamen uera, ut haberent aliquod uisibile exemplum, hoc in quibusdam arbustis diuina prouidentia procurauit. Cur enim non credamus, propter hoc esse institutum, ut ex oliua nascatur oleaster? An credendum non est, in aliqua re que creata est ad usus hominum, Creatorem prouidisse et instituisse, quod ad generis humani ualeret exemplum? Mirum est ergo quemadmodum a peccati uinculo per gratiam liberati, gignant tamen eodem uinculo obstrictos, quos eodem modo oporteat liberari: fatemur, mirum est. Sed quod lateret [5 1Kb] fetus oleastrorum etiam in seminibus olearum, quando et hoc crederetur, nisi experientia probaretur? Proinde sicut gignitur ex oleastri semine oleaster, et ex olee semine nonnisi oleaster, cum inter oleastrum et oleam plurimum distet: ita gignitur et de carne peccatoris et de carne iusti uterque [6 1Kb] peccator, quamuis inter peccatorem et iustum plurimum distet. Gignitur autem peccator actu adhuc nullus, et ortu nouus, sed reatu uetus: homo a creatore, captiuus a deceptore, indigens redemptore. Sed queritur quomodo trahi possit captiuitas prolis, etiam de parentibus iam redemptis. Et quia non facili ratione indagatur, nec sermone explicatur, ab infidelibus non creditur: quasi et illud quod de oleastro et de olea diximus, ut generis dissimilis sit fetus similis, facile aliqua inuenit ratio uel explicat sermo [7 1Kb] . Sed hoc ab eo qui experiri uoluerit, cerni potest: sit ergo in exemplo, unde et illud credatur quod cerni non potest.



CAPUT XX.

22. Etiam infantes non baptizatos esse in diaboli potestate. Exorcismus in paruulis, et renuntiatio diabolo. Non enim fides dubitat christiana, quam noui heretici oppugnare ceperunt, et eos qui lauacro regenerationis abluuntur, redimi de diaboli potestate; et eos qui nondum tali regeneratione redempti sunt, etiam paruulos filios redemptorum sub eiusdem diaboli esse potestate captiuos, nisi et ipsi eadem Christi gratia redimantur. Ad omnes namque pertinere non dubitamus etates, illud de quo Apostolus loquitur beneficium Dei: Qui eruit nos de potestate  tenebrarum, et transtulit in regnum Filii caritatis sue . Ab hac igitur potestate tenebrarum, quarum est diabolus princeps, id est a potestate diaboli et angelorum eius, quisquis erui cum baptizantur negauerit paruulos, ipsorum Ecclesie Sacramentorum ueritate conuincitur, que nulla heretica nouitas in Ecclesia Christi auferre uel mutare permittitur, regente atque adiuuante capite totum corpus suum, pusillos cum magnis. In ueritate itaque, non in falsitate, potestas diabolica exorcizatur in paruulis: eique renuntiant, quia per sua non possunt, per corda et ora gestantium; ut eruti a potestate tenebrarum in regnum sui Domini transferantur. Quid ergo in eis est, per quod in potestate diaboli teneantur, donec eruantur inde per sacramentum Baptismatis Christi? Quid est, nisi peccatum? Non enim aliud inuenit diabolus, unde posset humanam suo iuri mancipare naturam, quam bonam bonus auctor instituit. Nullum autem peccatum paruuli in sua uita proprium commiserunt. Remanet igitur originale peccatum, per quod sub diaboli potestate captiui sunt, nisi inde lauacro regenerationis et Christi sanguine redimantur, et transeant in regnum redemptoris sui, frustrata potestate captiuatoris sui, et data potestate qua fiant ex filiis huius seculi filii Dei .



CAPUT XXI.

23. Ex bonis coniugii non esse ortum peccatum. Connubii sacramentum in Christo et Ecclesia magnum, in uiro et uxore minimum. Iam nunc si quodam modo interrogemus bona illa nuptialia, unde ab eis potuerit peccatum in paruulos propagari; respondebit nobis operatio propagande prolis: Ego in paradiso magis felix essem, si peccatum non fuisset admissum. Ad me namque pertinet illa benedictio Dei, Crescite, et multiplicamini . Ad hoc opus bonum diuersi sexus diuersa membra sunt condita, que quidem ante peccatum iam erant, sed pudenda non erant. Respondebit pudicitie fides: Si peccatum non fuisset, quid me in paradiso securius esse potuisset, ubi nec stimularet mea, nec alterius me libido tentaret. Respondebit etiam connubii Sacramentum: De me ante peccatum dictum est in paradiso, Relinquet homo patrem et matrem, et adherebit uxori sue, et erunt duo in carne una . Quod magnum Sacramentum dicit Apostolus in Christo et in Ecclesia . Quod ergo est in Christo et in Ecclesia magnum, hoc in singulis quibusque uiris atque uxoribus minimum, sed tamen coniunctionis inseparabilis [1 1Kb] Sacramentum. Quid horum est in nuptiis, unde peccati uinculum transiret in posteros? Nempe nichil: et certe his tribus bonis perfecte se haberet bonitas nuptiarum, quibus bonis etiam nunc bone sunt nuptie.



CAPUT XXII.

24. Libido et pudor ex peccato. Lex peccati. Impudentia cynicorum. Porro autem si interrogetur illa carnis concupiscentia, qua pudenda facta sunt, que prius pudenda non fuerant; nonne respondebit, se in membris hominis post peccatum  esse cepisse? Et ideo legem peccati uerbis apostolicis nuncupatam , quod hominem sibi subditum fecerit, quia Deo suo subditus esse noluit: seque esse de qua et primi coniugati tunc erubuerunt, quando pudenda texerunt , et nunc omnes erubescunt, quando ad concumbendum secreta conquirunt, neque huius operis testes audent habere uel filios, quos inde genuerunt. Cui uerecundie naturali Cynicorum error philosophorum mirabili impudentia reluctatus est: quandoquidem hoc, quoniam licitum esset honestumque, cum coniuge palam faciendum esse censebant. Unde merito immunditia huius impudentie caninum nomen accepit: ex hoc quippe Cynici nuncupati sunt.



CAPUT XXIII.

25. Concupiscentia in regeneratis sine consensu non est peccatum. Peccatum quo sensu concupiscentia uocetur. Quidquid per concupiscentiam nascitur, non immerito subiugari diabolo propter peccatum. Diabolus grauius quam homines puniendus. Hec omnino concupiscentia, hec lex peccati habitans in membris, cui lex iustitie uetat obedire, dicente Apostolo, Non ergo regnet peccatum in uestro mortali corpore ad obediendum desideriis eius, neque exhibueritis [1 1Kb] membra uestra arma iniquitatis peccato , hec, inquam, concupiscentia, que solo Sacramento regenerationis expiatur, profecto peccati uinculum regeneratione traiicit in posteros, nisi [2 1Kb] ab illo et ipsi regeneratione soluantur. Nam ipsa quidem concupiscentia iam non est peccatum in regeneratis, quando illi ad illicita opera non consentitur, atque ut ea perpetrent [3 1Kb] , a regina mente membra non dantur: ut si non fit quod scriptum est, Non concupiscas , fiat saltem quod alibi legitur, Post concupiscentias tuas non eas . Sed quia [4 1Kb] modo quodam loquendi peccatum uocatur, quod et peccato facta est, et peccatum, si uicerit, facit; reatus [5 1Kb] eius ualet in generato: quem reatum Christi gratia per remissionem omnium peccatorum in regenerato, si ad mala opera ei quodam modo iubenti non obediat, ualere non sinit. Sic autem uocatur peccatum, quia peccato facta est, cum iam in regeneratis non sit ipsa peccatum: sicut uocatur lingua locutio, quam facit lingua; et manus uocatur scriptura, quam facit manus. Itemque sic uocatur peccatum, quia peccatum, si uincit, facit: sicut uocatur frigus pigrum, non quod a pigris fiat, sed quod pigros faciat.

26. Hoc generi humano inflictum uulnus a diabolo, quidquid per illud nascitur, cogit esse sub diabolo, tanquam de suo frutice fructum iure decerpat: non quod ab illo sit natura humana, que non est nisi ex  Deo, sed uitium quod non est ex Deo. Non enim propter se ipsam, que laudabilis est, quia opus Dei est; sed propter damnabile uitium, quo uitiata est, natura humana damnatur. Et propter quod damnatur, propter hoc et damnabili diabolo subiugatur: quia et ipse diabolus spiritus immundus est, et utique bonum quod spiritus, malum quod immundus; quoniam spiritus est natura, immundus est uitio: quorum duorum illud a Deo est, hoc ab ipso. Non itaque tenet homines, siue maioris, siue infantilis etatis, propter quod homines sunt, sed propter quod immundi sunt. Qui ergo miratur quia creatura Dei subditur diabolo, non miretur: subditur enim creatura Dei creature Dei, minor maiori, quia homo angelo; nec tamen propter naturam, sed propter uitium, quia immundus immundo. Hic est fructus eius ex antiqua immunditie stirpe, quam plantauit in homine, maiores quidem penas ultimo iudicio, quanto est immundior, ipse passurus: uerumtamen et quibus in illa damnatione tolerabilius erit, huic sunt subditi uelut principi auctorique peccati; quia nulla erit damnationis causa, nisi peccatum.



CAPUT XXIu.

27. Per libidinem traducitur peccatum originale. Peccata uenialia in coniugibus. Concupiscentia carnis, peccati filia et mater. Quapropter natos non ex bono quo bone sunt nuptie, sed ex malo concupiscentie, quo bene quidem utuntur nuptie, de quo tamen erubescunt et nuptie, reos diabolus paruulos tenet. Quia cum sint ipse honorabiles in omnibus ad eas proprie pertinentibus bonis, etiamsi thorum habeant immaculatum , non solum a fornicationibus et adulteriis, que sunt flagitia damnabilia, uerum etiam ab illis excessibus concumbendi, qui non fiunt causa prolis uoluntate dominante, sed causa uoluptatis uincente libidine, que sunt in coniugibus peccata uenialia: tamen cum uenturum fuerit ad opus generandi, ipse ille licitus honestusque concubitus, non potest esse sine ardore libidinis, ut peragi possit quod rationis est, non libidinis. Qui certe ardor, siue sequatur, siue preueniat uoluntatem, non tamen nisi ipse quodam quasi suo imperio mouet membra, que moueri uoluntate non possunt: atque ita se indicat non imperantis famulum, sed inobedientis supplicium uoluntatis, nec libero arbitrio, sed illecebroso aliquo stimulo commouendum, et ideo pudendum. Ex hac carnis concupiscentia, que licet in regeneratis iam non deputetur in peccatum, tamen nature non accidit nisi de peccato: ex hac, inquam, concupiscentia carnis, tanquam filia peccati, et quando illi ad turpia consentitur, etiam peccatorum matre multorum, quecumque nascitur proles, originali est obligata peccato, nisi in illo renascatur, quem sine ista concupiscentia uirgo concepit: propterea quando nasci est in carne dignatus, sine peccato solus est natus.



CAPUT XXu.

28. Concupiscentia remanet post Baptismum uelut languor post sanatum morbum. Concupiscentia in proficientibus minuitur, in incontinentibus augetur. Si autem queritur, quomodo ista concupiscentia  carnis maneat in regenerato, in quo uniuersorum facta est remissio peccatorum; quandoquidem per ipsam seminatur, et cum ipsa carnalis gignitur proles parentis etiam baptizati; aut certe si in parente baptizato potest esse et peccatum non esse, cur eadem ipsa in prole peccatum sit: ad hec respondetur, dimitti concupiscentiam carnis in Baptismo, non ut non sit, sed ut in peccatum non imputetur. Quamuis autem reatu suo iam soluto, manet tamen, donec sanetur omnis infirmitas nostra proficiente renouatione interioris hominis de die in diem, cum exterior induerit incorruptionem. Non enim substantialiter manet, sicut aliquod corpus, aut spiritus: sed affectio est quedam male qualitatis, sicut languor. Non ergo aliquid remanet, quod non remittatur; cum fit, sicut scriptum est, propitius Dominus omnibus iniquitatibus nostris: sed donec fiat et quod sequitur, Qui sanat omnes languores tuos, qui redimit de corruptione uitam tuam ; manet in corpore mortis huius carnalis concupiscentia. Cuius uitiosis desideriis ad illicita perpetranda non obedire precipimur, ne regnet peccatum in nostro mortali corpore. Que tamen concupiscentia quotidie minuitur in proficientibus et continentibus, accedente etiam senectute multo maxime. Qui uero ei nequiter seruiunt, tantas in eis uires accipit, ut plerumque iam etate deficientibus membris, eisdemque partibus corporis ad illud opus moueri minus ualentibus, turpius et procacius insanire non desinat.



CAPUT XXuI.

29. Quomodo concupiscentia in baptizatis maneat actu, pretereat reatu. In eis ergo qui regenerantur in Christo cum remissionem accipiunt prorsus omnium peccatorum, utique necesse est ut reatus etiam huius licet adhuc manentis concupiscentie remittatur, ut in peccatum, sicut dixi, non imputetur. Nam sicut eorum peccatorum que manere non possunt, quoniam cum fiunt pretereunt, reatus tamen manet, et nisi remittatur, in eternum manebit: sic illius [1 1Kb] , quando remittitur, reatus aufertur. Hoc est enim, non habere peccatum, reum non esse peccati. Nam si quisquam, uerbi gratia, fecerit adulterium, etiamsi nunquam deinceps faciat, reus est adulterii, donec reatus ipsius indulgentia remittatur. Habet ergo peccatum, quamuis illud quod admisit iam non sit; quia cum tempore quo factum est preteriit. Nam si a peccando desistere, hoc esset non habere peccata, sufficeret ut hoc nos moneret Scriptura, Fili, peccasti? non adiicias iterum. Non autem sufficit, sed addidit, Et de pristinis deprecare, ut tibi remittantur . Manent ergo, nisi remittantur. Sed quomodo manent, si preterita sunt; nisi quia preterierunt actu, manent reatu? Sic itaque fieri e contrario potest, ut etiam illud maneat actu, pretereat reatu.



CAPUT XXuII.

30. Concupiscentie desideria mala. Ut non sint uelle debemus. Agit enim aliquid concupiscentia carnis, et quando ei non exhibetur  uel cordis assensus ubi regnet, uel membra uelut arma quibus impleatur quod iubet. Agit autem, quid, nisi ipsa desideria mala et turpia? Non enim si bona et licita essent, eis obedire prohiberet Apostolus dicens: Non regnet peccatum in uestro mortali corpore ad obediendum desideriis eius. Non enim ait, Ad habenda desideria eius; sed, ad obediendum desideriis eius: ut quoniam sunt in aliis maiora, in aliis minora, prout quisque in hominis interioris nouitate profecerit, in hoc agonem iustitie pudicitieque seruemus, ne illis obediamus. Ut tamen nec ipsa sint desideria, uelle debemus, etiam si in corpore mortis huius id obtinere non possumus. Hinc enim et alio loco idem apostolus loquens uelut ex sue persone introductione nos instruit, dicens, Non enim quod uolo, hoc ago; sed quod odi, illud facio; id est, concupisco: quia et hoc nollet facere, ut esset omni ex parte perfectus. Si autem quod nolo, inquit, hoc facio, consentio legi quoniam bona: quia hoc et illa non uult, quod et ego nolo. Non uult enim ut concupiscam, que dicit, Non concupisces: et ego nolo concupiscere. In hoc itaque consentiunt, uoluntas legis, et mea. uerum quia concupiscere nolebat, et tamen concupiscebat, sed eidem concupiscentie nequaquam consentiendo seruiebat, adiunxit atque ait: Nunc autem iam non ego operor illud, sed id quod in me habitat peccatum.



CAPUT XXuIII.

31. Quis dicere possit, iam non ego operor illud.---Multum autem fallitur homo, qui consentiens concupiscentie carnis sue, et quod illa desiderat decernens facere et statuens, putat sibi adhuc esse dicendum, Non ego operor illud: etiamsi oderit quia consentit. Simul enim est utrumque, et ipse odit, quia malum esse nouit; et ipse facit, quia facere statuit. Iam uero si et illud addat, quod Scriptura prohibet, dicens, Neque exhibueritis membra uestra arma iniquitatis peccato , ut quod facere statuit in corde, etiam corpore compleat; et ideo dicat, Non ego operor illud, sed quod habitat in me peccatum, quia cum id decernit et facit, displicet sibi; tantum errat, ut nec se ipsum agnoscat; quando cum ex toto ipse sit, et corde statuente et corpore implente, adhuc se ipsum esse non putat.



CAPUT XXIX.

Bonum quando perficiatur. Qui ergo dicit, Iam non ego operor illud, sed quod habitat in me peccatum: si tantummodo concupiscit, uerum dicit; non si cordis consensione decernit, aut etiam corporis ministerio perficit.

32. Deinde adiungit Apostolus: Scio enim quia non habitat in me, hoc est in carne mea, bonum: uelle enim adiacet mihi, perficere autem bonum non inuenio. Hoc ideo dictum est, quia tunc perficitur bonum, quando desideria mala nulla sunt: sicut tunc perficitur malum, quando malis desideriis obeditur. Quando autem sunt quidem, sed non eis obeditur; nec malum perficitur, quia non eis obeditur; nec bonum, quia sunt: sed fit ex aliqua parte bonum, quia concupiscentie male non consentitur; et ex aliqua parte remanet malum, quia uel concupiscitur.  Ideo ergo Apostolus non ait facere bonum sibi non adiacere, sed perficere. Multum enim boni facit [1 1Kb] , qui facit quod scriptum est, Post concupiscentias tuas non eas : sed non perficit, quia non implet quod scriptum est, Non concupisces . Ad hoc ergo dixit lex, Non concupisces, ut nos in hoc morbo inuenientes iacere, medicinam gratie quereremus; et in eo precepto sciremus et quo debeamus in hac mortalitate proficiendo conari, et quo possit a nobis in illa immortalitate beatissima perueniri: nisi enim quandoque perficiendum esset, nunquam iubendum esset.



CAPUT XXX.

33. Concupiscentia quomodo captiuabat Apostolum. Lex peccati Apostolo quid. Deinde repetens Apostolus, ut amplius commendet sententiam superiorem: Non enim quod uolo, inquit, facio bonum; sed quod nolo malum, hoc ago. Si autem quod nolo ego hoc facio, iam non ego operor illud, sed quod habitat in me peccatum. Et sequitur: Inuenio ergo legem mihi, uolenti facere, bonum; quoniam malum mihi adiacet: hoc est, inuenio legem mihi esse bonum uolenti facere quod lex uult; quoniam non ipsi legi que dicit, Non concupisces, sed mihi adiacet malum quod nolo, quia et nolens concupisco [2 1Kb] . Condelector enim, inquit, legi Dei secundum interiorem hominem: uideo autem aliam legem in membris meis repugnantem legi mentis mee, et captiuantem me sub lege peccati, que est in membris meis. Ista condelectatio legi Dei secundum interiorem hominem, de magna nobis uenit gratia Dei. In ea quippe interior homo noster renouatur de die in diem, cum in ea proficit perseueranter. Non enim timor est torquens [3 1Kb] , sed amor libens. Ibi sumus ueraciter liberi, ubi non delectamur inuiti.

34. uerum illud quod ait, uideo autem aliam legem in membris meis repugnantem legi mentis mee; ipsa est ista de qua loquimur concupiscentia, lex peccati in carne peccati. Quod autem dixit, et captiuantem me sub lege peccati; hoc est, sub se ipsa, que est in membris meis. Aut captiuantem dixit, captiuare conantem, id est, ad consentiendum implendumque cogentem: aut potius, quod non habet controuersiam, captiuantem secundum carnem, quam nisi teneret carnalis concupiscentia, quam legem peccati uocat, non utique in ea ullum illicitum desiderium, cui mens obedire non debeat, commoueret. Quod autem non ait, Captiuantem carnem meam; sed, captiuantem me: hinc factum est ut sensus hic alius quereretur, et acciperemus captiuantem, uelut dixisset, Captiuare conantem. Sed cur non diceret, captiuantem me, ubi uellet intelligi carnem suam? Annon dictum est de Iesu, cum in monumento non fuisset caro eius inuenta, Tulerunt Dominum meum, et nescio ubi posuerunt eum ? Num ideo non recte dictum est, quia non dictum est, Carnem, uel, Corpus Domini mei; sed, Dominum meum?



CAPUT XXXI.

35. Caro, carnis affectus. Quanquam  paulo superius, et ipse Apostolus quomodo recte potuerit de carne sua dicere, captiuantem me, satis euidenter aperuit. Cum enim dixisset, Scio enim quia non habitat in me; idipsum exponens adiunxit, et ait, hoc est in carne mea, bonum. Hec ergo captiuatur sub lege peccati, in qua non habitat bonum, hoc est, caro. Carnem autem nunc appellauit, ubi est morbidus quidam carnis affectus; non ipsam corporis conformationem, cuius membra non adhibenda sunt arma peccato, id est, eidem ipsi concupiscentie, que hoc carnale nostrum captiuum tenet. Nam quantum attinet ad ipsam corporalem substantiam atque naturam, in uiris fidelibus, siue coniugatis, siue continentibus, iam templum Dei est. Attamen si omnino nichil carnis nostre captiuum teneretur, non quidem sub diabolo, quia et ibi facta est peccati remissio, ut peccatum non imputetur, quod proprie lex peccati uocatur; tamen sub ipsa lege peccati, hoc est, sub concupiscentia sua, nisi aliquantum teneretur caro nostra captiua, quomodo esset uerum quod ait idem apostolus, Adoptionem exspectantes, redemptionem corporis nostri ? In tantum igitur adhuc exspectatur redemptio corporis nostri, in quantum adhuc ex aliqua parte captiuum est sub lege peccati. Unde et hic exclamans ait: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum. Ubi quid intellecturi sumus, nisi quia corpus quod corrumpitur, aggrauat animam ? Cum ergo idipsum corpus iam incorruptibile recipietur, plena erit liberatio a corpore mortis huius: a quo non liberantur, qui sunt ad penam resurrecturi. Ad corpus ergo mortis huius intelligitur pertinere, ut alia lex in membris repugnet quidem legi mentis, dum caro concupiscit aduersus spiritum; etsi mentem non subiuget, quia et spiritus concupiscit aduersus carnem : atque ita quamuis lex ipsa peccati captiuum teneat aliquid carnis, unde resistat legi mentis; non tamen regnat in nostro licet mortali corpore, si non obeditur desideriis eius. Solent enim et hostes aduersus quos dimicatur, et inferiores esse in certamine, et uicti aliquid tenere captiuum: quod in nostra carne quamuis sub peccati lege teneatur, tamen in spe redemptionis est; quia ipsa uitiosa concupiscentia nulla omnino remanebit, caro autem nostra ab ea peste morboque sanata, et tota immortalitate uestita, in eterna beatitudine permanebit.

36. Subiungit autem Apostolus, et dicit: Igitur ego ipse mente seruio legi Dei, carne autem legi peccati. Quod sic intelligendum est: mente seruio legi Dei, non consentiendo legi peccati; carne autem seruio legi peccati, habendo desideria peccati, quibus etsi non consentio, nondum tamen penitus careo. Denique quid post hec intulerit, attendamus: Nulla ergo, inquit, condemnatio est nunc his qui sunt in Christo Iesu. Etiam nunc, inquit, quando lex in membris repugnat legi mentis, et captiuum aliquid tenet in corpore mortis huius, nulla condemnatio est iis qui sunt in Christo Iesu. Audi quare: Lex enim spiritus uite, inquit,  in Christo Iesu liberauit me a lege peccati et mortis . Liberauit, quomodo, nisi quia eius reatum peccatorum omnium remissione dissoluit, ut quamuis adhuc maneat, et de die in diem magis magisque minuatur, in peccatum tamen non imputetur?



CAPUT XXXII.

37. Lex peccati cum reatu in paruulis non baptizatis. Peccato Ade humanum genus oleastrum factum est. Hec itaque remissio peccatorum quamdiu non fit in prole, sic ibi est lex ista peccati, ut etiam in peccatum imputetur, id est, ut etiam reatus eius cum illa sit, qui teneat [1 1Kb] eterni supplicii debitorem. Hoc enim traiicit parens in prolem carnalem, quod est ipse carnaliter natus, non quod spiritualiter est renatus. Quia idipsum quod carnaliter natus est, quamuis reatu soluto non impediat fructum eius, tamen tanquam in semine oliue latet, etiamsi propter remissionem peccatorum nichil oleo nocet [2 1Kb] , ei scilicet uite, qua secundum Christum, qui est appellatus ab oleo, id est, a chrismate, iustus ex fide uiuit . Hoc autem quod in parente regenerato, tanquam in olee semine, sine ullo reatu, quia remissum est, tegitur; profecto in prole nondum regenerata, uelut in oleastro, cum reatu habetur, donec etiam illic eadem gratia remittatur. Ex quo enim Adam ex olea tali, in qua nec semen erat huiusmodi, unde amaritudo nasceretur oleastri, in oleastrum peccando conuersus est; quia tam magnum peccatum fuit, ubi magna fieret in deterius mutatio nature; totum genus humanum fecit oleastrum: ita ut  si quid inde in oleam gratia diuina conuertit, ibi uitium prime natiuitatis, quod erat originale peccatum de carnali concupiscentia traductum et attractum, remittatur, tegatur, non imputetur; insit tamen, unde oleaster nascatur [3 1Kb] , nisi et ipse in oleam eadem gratia renascatur.



CAPUT XXXIII.

38. Baptismo omnis peccatorum remissio, plenaque in resurrectione sanatio, accepta referri debet. Quotidiana mundatio. Beata itaque olea, cuius remisse sunt iniquitates, et cuius tecta sunt peccata: beata, cui non imputauit Dominus peccatum . Sed illud quod remissum et tectum est et non imputatur, donec fiat in eternam immortalitatem plena mutatio, habet uim quamdam occultam, unde seminetur amarus oleaster, nisi et illic eadem Dei agricultura remittatur, tegatur, non imputetur. Non erit autem omnino aliquid uel in carnali semine uitiosum, cum eadem regeneratione, que nunc fit per sacrum lauacrum, usque in finem cuncta mala hominis purgante atque sanante, eadem caro per quam facta est anima carnalis, fiet spiritualis etiam ipsa, nullam legi mentis resistentem concupiscentiam carnis habitura, nichil carnalis seminis emissura. Sic enim accipiendum est quod ait idem apostolus: Christus dilexit Ecclesiam, et se ipsum tradidit  pro ea, ut eam sanctificaret, mundans eam lauacro aque in uerbo, ut exhiberet sibi ipse gloriosam Ecclesiam, non habentem maculam aut rugam, aut aliquid eiusmodi . Sic, inquam, hoc accipiendum est, ut eodem lauacro regenerationis et uerbo sanctificationis omnia prorsus mala hominum regeneratorum mundentur atque sanentur; non solum peccata que omnia nunc remittuntur in Baptismo, sed etiam que posterius humana ignorantia uel infirmitate contrahuntur: non ut Baptisma quoties peccatur, toties repetatur; sed quia ipso quod semel datur, fit ut non solum antea, uerum etiam postea quorumlibet peccatorum uenia fidelibus impetretur. Quid enim prodesset uel ante Baptismum penitentia, nisi Baptismus sequeretur; uel postea, nisi precederet? In ipsa quoque oratione dominica, que quotidiana est nostra mundatio, quo fructu, quo effectu diceretur, Dimitte nobis debita nostra , nisi ab eis qui baptizati sunt, diceretur? Itemque eleemosynarum largitas et beneficentia quantalibet, cui tandem ad dimittenda sua peccata prodesset, si baptizatus non esset? Postremo regni celorum ipsa felicitas, ubi non habebit Ecclesia maculam aut rugam aut aliquid eiusmodi, ubi nichil reprehensionis, nichil simulationis erit, ubi non solum reatus, sed nec concupiscentia erit ulla peccati, quorum erit, nisi baptizatorum?



CAPUT XXXIu.

39. Baptismi sanctitate non solum peccata, sed mala prorsus omnia tollenda. Ecclesia nondum caret omni macula. Ac per hoc non solum omnia peccata, sed omnia prorsus hominum mala, christiani lauacri sanctitate tolluntur, quo mundat Ecclesiam suam Christus, ut exhibeat eam sibi, non in isto seculo, sed in futuro, non habentem maculam aut rugam aut aliquid eiusmodi. Nam qui modo eam talem esse dicunt, et tamen in illa sunt; quoniam et ipsi fatentur se habere peccata, si uerum dicunt, profecto quoniam mundi non sunt a peccatis, habet in eis Ecclesia maculam: si autem falsum dicunt, quia corde duplici loquuntur, habet in eis Ecclesia rugam. Si autem se dicunt habere ista, non ipsam: ergo se non esse membra eius, nec se ad corpus eius pertinere fateantur, ut etiam sua confessione damnentur.



CAPUT XXXu.

40. Carnis concupiscentiam, uelut  naturale bonum laudantes Pelagiani, refelluntur auctoritate B. Ambrosii. De hac autem concupiscentia carnis, quam curauimus a nuptialibus bonis tam prolixa disputatione distinguere, propter nouos hereticos, qui cum hec reprehenditur calumniantur, quasi nuptie reprehendantur; ut scilicet eam tanquam bonum naturale laudando, suum pestiferum dogma confirment, quo asserunt prolem que per illam nascitur, nullum trahere originale peccatum: de hac ergo carnis concupiscentia, beatus Ambrosius Mediolanensis episcopus, cuius sacerdotali ministerio lauacrum regenerationis accepi, sic breuiter est locutus, cum exponens Isaiam prophetam, carnalem Christi natiuitatem insinuaret. »Ideo,« inquit, »et quasi homo per uniuersa tentatus est, et in similitudine hominum cuncta sustinuit: sed quasi de Spiritu natus, abstinuit a peccato . Omnis enim homo mendax , et nemo sine peccato nisi unus Deus. Seruatum est igitur ut ex uiro et muliere, id est, per illam corporum commixtionem nemo uideatur expers esse delicti. Qui autem expers est delicti, expers est etiam huiusmodi conceptionis.« Numquidnam et sanctus Ambrosius nuptiarum bonitatem, ac non potius istorum hereticorum, quamuis tunc nondum apparentium uanitatem, huius sue sententie ueritate damnauit? Quod ideo commemorandum putaui, quia Pelagius sic laudat Ambrosium, ut dicat: »Beatus Ambrosius episcopus, in cuius precipue libris Romana elucet fides; qui scriptorum inter Latinos flos quidam speciosus enituit, cuius fidem et purissimum in Scripturis sensum ne inimicus quidem ausus est reprehendere« . Peniteat ergo eum, quod sensit aduersus Ambrosium, ne peniteat eum, quod sic laudauit Ambrosium. Habes librum et molestia longitudinis, et difficultate questionis, quam mihi fuit ad dictandum, tam tibi ad legendum negotiosum, quibus particulis temporum te inuenire potuit aut potuerit otiosum. Quem profecto, quantum me Dominus adiuuare dignatus est, elaboratum inter ecclesiasticas curas meas, non tibi ingererem inter publicas tuas, nisi ab homine Dei qui te familiarius nouit, audissem quod tam libenter legas, ut etiam nocturnas aliquas horas lectioni uigilanter impendas.



In subsequentem librum


Augustinus in prefatione Operis Imperfecti contra Iulianum.

Scripsi librum ad comitem ualerium, cuius libri titulus est, De Nuptiis et Concupiscentia: eo quod ad illum peruenisse cognoueram, dicere Pelagianos, damnatores nos esse nuptiarum. Denique in illo opere, nuptiarum bonum a concupiscentie carnalis malo, quo bene utitur pudicitia coniugalis, quali potui disputatione discreui. Quo libro accepto, memoratus uir illustris misit mihi in chartula nonnullas sententias decerptas ex opere Iuliani heretici Pelagiani , missas sibi a nescio quo, qui eas, ut uoluit, ex primo Iuliani libro decerpendas curauit: quibus ut quantocius responderem, idem ualerius poposcit. Et factum est ut sub eodem titulo etiam secundum librum scriberem, contra quem Iulianus alios octo nimia loquacitate conscripsit.


Idem in epistola CCuII, ad Claudium.

Quisquis ergo et illum secundum librum meum ad comitem identidem ualerium, sicut primum, conscriptum  legit, nouerit me in quibusdam non respondisse Iuliano; sed ei potius, qui de libris eius illa selegit, et non ita posuit ut inuenit, sed aliquantum putauit esse mutanda, fortasse ut eo modo quasi sua faceret, que aliena esse constaret.



LIBER SECUNDUS  .


Sententias Iuliani, ex primo librorum quatuor, quos ille contra librum de Nuptiis et Concupiscentia priorem ediderat, incerti auctoris manu decerptas, et sibi comite ualerio curante allatas, refellit Augustinus posteriore hoc libro: catholicum dogma de originali malo uindicat ab aduersarii calumniis et argutiis, atque in primis id a Manicheorum nefaria heresi procul abesse demonstrat.



CAPUT PRIMUM.


1. Inter militie tue curas et illustris persone quam pro meritis gestas, actusque reipublice necessarios, fili dilectissime et honorande ualeri, tanto studio te aduersus hereticos in eloquia diuina flagrare, satis dici non potest, quanta mentis iucunditate delecter. Itaque posteaquam legi litteras Sublimitatis tue, quibus de libro quem ad te scripsi gratias agis; sed et admones, ut per fratrem et cepiscopum meum Alypium audiam, quid de quibusdam locis eiusdem libri heretici disputationis assumant; ad hoc scribendum excitatus sum. Et quia non tantum relatu memorati mei fratris id didici, uerum etiam prolatas ab eo chartulas legi, quas post eius de Rauenna profectionem Romam mittere ipse curasti: ubi aduersariorum potui uaniloquia reperire, ad ea respondere, adiuuante Domino, quanta possum ueritate et Scripturarum diuinarum auctoritate, proposui.



CAPUT II.

2. Chartula cui nunc respondeo, hoc titulo prenotatur: »Capitula de libro Augustini quem scripsit, contra que de libris pauca decerpsi.« Hic uideo, eum qui tue Prestantie ista scripta direxit, de nescio quibus ea libris, causa, quantum existimo, celerioris responsionis, ne tuam differret instantiam, uoluisse decerpere. Qui autem sint isti libri cum cogitarem, eos esse arbitratus sum, quorum mentionem Iulianus facit in epistola quam Romam misit  , cuius exemplum simul ad me usque peruenit [1 1Kb] . Ibi quippe ait: »Dicunt etiam istas, que modo aguntur, nuptias a Deo institutas non fuisse, quod in libro Augustini legitur, contra quem ego modo quatuor libellis respondi.« Credo, ex his libellis ista decerpta sunt: unde melius fortasse fuerat, ut uniuerso ipsi operi eius, quod quatuor uoluminibus explicauit, redarguendo et refellendo nostra laboraret intentio  ; nisi et ego responsionem differre noluissem; sicut nec tu transmissionem scriptorum, quibus respondendum est, distulisti.

3. uerba ergo de libro meo tibi a me misso tibique notissimo ista posuit, que refutare conatus est. »Damnatores nos esse nuptiarum operisque diuini,  quo ex maribus et feminis Deus homines creat, inuidiosissime clamitant: quoniam dicimus, eos qui de tali commixtione nascuntur, trahere originale peccatum; eosque, de parentibus qualibuscumque nascantur, non negamus adhuc esse sub diabolo, nisi renascantur in Christo« . In his uerbis meis testimonium Apostoli quod interposui pretermisit, cuius se premi [1 1Kb] magna mole sentiebat. Ego enim cum dixissem, homines natos trahere originale peccatum; mox adiunxi: »De quo Apostolus ait [2 1Kb] , Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt« : quo testimonio, ut diximus, pretermisso cetera ille contexuit, que supra commemorata sunt. Nouit enim quemadmodum soleant hec uerba apostolica, que pretermisit, accipere catholicorum corda fidelium: que uerba tam recta et tanta luce fulgentia tenebrosis et tortuosis interpretationibus noui heretici obscurare et deprauare moliuntur.

4. Deinde alia mea uerba subtexuit, ubi dixi: »Nec aduertunt quod ita nuptiarum bonum malo originali, quod inde trahitur, non potest accusari; sicut adulteriorum et fornicationum malum bono naturali, quod inde nascitur, non potest excusari. Nam sicut peccatum, siue hinc siue inde trahatur, opus est diaboli; sic homo, siue hinc siue inde nascatur, opus est Dei« . Etiam hic ea pretermisit, in quibus aures catholicas timuit. Nam ut ad hec uerba ueniretur, supra dictum erat a nobis: »Hoc ergo quia dicimus, quod antiquissima atque firmissima catholice fidei regula continetur, isti nouelli et peruersi dogmatis assertores, qui nichil peccati esse in paruulis dicunt, quod lauacro regenerationis abluatur, tanquam damnemus nuptias, et tanquam opus Dei, hoc est, hominem qui ex illis nascitur, opus diaboli esse dicamus, infideliter uel imperite calumniantur.« His ergo nostris pretermissis, sequuntur illa nostra que posuit, sicut supra scriptum est. In his itaque que pretermisit, hoc timuit, quia cuncta Ecclesie catholice pectora conuenit, fidemque ipsam antiquitus traditam atque fundatam, clara quodam modo uoce compellat, et aduersus eos uehementissime permouet quod diximus, »quia nichil peccati esse in paruulis dicunt, quod lauacro regenerationis  abluatur.« Omnes enim ad ecclesiam non propter aliud cum paruulis currunt, nisi ut in eis originale peccatum generatione prime natiuitatis attractum, regeneratione secunde natiuitatis expietur.

5. Deinde ad nostra superiora uerba reuertitur, que nescio cur repetat: »Eos autem qui de tali commixtione nascuntur, dicimus trahere originale peccatum; eosque, de parentibus qualibuscumque nascantur, non negamus adhuc esse sub diabolo, nisi renascantur in Christo.« Hec uerba nostra et paulo ante iam dixerat. Deinde subiungit quod de Christo diximus, »Qui de eadem sexus utriusque commixtione nasci noluit.« Sed etiam hic pretermisit quod ego posui, »Ut per eius gratiam de potestate eruti tenebrarum, in regnum illius, qui ex eadem sexus utriusque commixtione nasci noluit, transferantur.« uide, obsecro te, que [1 1Kb] nostra uerba uitauit, tanquam inimicus omnino gratie Dei, que uenit per Iesum Christum Dominum nostrum. Scit enim ab illa Apostoli sententia, qua dixit de Deo Patre, Qui eruit nos de potestate tenebrarum, et transtulit in regnum Filii caritatis sue , improbissime et impiissime paruulos separari: ideo procul dubio uerba ista pretermittere quam ponere maluit.

6. Post hec illud nostrum posuit, ubi diximus: »Hec enim que ab impudentibus impudenter laudatur pudenda concupiscentia, nulla esset, nisi homo ante peccasset: nuptie uero essent, etiamsi nemo peccasset; fieret quippe sine isto morbo seminatio filiorum.« Huc usque ille uerba mea posuit. Timuit enim quod adiunxi, »In corpore uite illius, sine quo nunc fieri non potest in corpore mortis huius.« Et hic ut meam sententiam non finiret, sed eam quodam modo detruncaret, illud Apostoli testimonium formidauit, ubi ait: Miser ego homo, quis me liberabit de corpore mortis huius? Gratia Dei per Iesum Christum Dominum nostrum. Non enim erat corpus mortis huius in paradiso ante peccatum, propter quod diximus, »in corpore uite illius,« que ibi erat, »sine isto morbo seminationem fieri potuisse filiorum, sine quo nunc in corpore mortis huius fieri non potest.« Ut autem ad istam commemorationem humane miserie et diuine gratie ueniret Apostolus, supra dixerat: uideo aliam legem in membris meis, repugnantem legi mentis mee, et captiuantem me in lege peccati, que est in membris meis. Post hec autem uerba exclamauit: Miser ego homo, quis me liberabit de corpore mortis huius? Gratia Dei per Iesum Christum Dominum nostrum . In corpore igitur mortis huius, quale in paradiso ante peccatum fuit, profecto non erat alia lex in membris nostris repugnans legi mentis nostre [2 1Kb] : quia et quando nolumus, et quando non  consentimus, nec ei membra nostra ut impleat quod appetit exhibemus, habitat tamen in eis, et mentem resistentem repugnantemque sollicitat: ut ipse conflictus, etiamsi non sit damnabilis, quia non perficit iniquitatem; sit tamen miserabilis, quia non habet pacem. Satis igitur admonuerim, sic istum uerba mea uelut refellenda sibi proponere uoluisse, ut alicubi mediis detractis, sententias interrumperet; alicubi extremis non additis decurtaret: et cur hoc fecerit, sufficienter ostenderim.



CAPUT III.

7. Nunc ad ea que sicut uoluit, nostra proposuit, que sua opposuerit, uideamus. Sequuntur enim iam uerba eius; et sicut iste insinuauit qui tibi chartulam misit, prius aliquid de prefatione conscripsit, procul dubio librorum illorum de quibus pauca decerpsit. Id autem ita sese habet: »Doctores,« inquit, »nostri temporis, frater beatissime, et nefarie que adhuc feruet seditionis auctores, ad hominum, quorum sanctis studiis uruntur, contumelias et exitium decreuerunt per ruinam totius Ecclesie peruenire; non intelligentes quantum his contulerint honoris, quorum ostenderunt gloriam nisi cum catholica religione non potuisse conuelli. Nam si quis aut liberum in hominibus arbitrium, aut Deum esse nascentium conditorem dixerit, Celestianus et Pelagianus uocatur. Ne igitur uocentur heretici, fiunt Manichei; et dum falsam uerentur infamiam, uerum crimen incurrunt: instar ferarum, que circumdantur pinnis, ut cogantur in retia; quibus quoniam deest ratio, in uerum exitium uana formidine contruduntur«  .

8. Non est ita ut loqueris, quicumque ista dixisti; non est ita: multum falleris, uel fallere meditaris: non liberum negamus arbitrium; sed, Si uos Filius liberauerit, ait ueritas, tunc uere liberi eritis . Hunc uos inuidetis liberatorem, quibus captiuis uanam tribuitis libertatem. A quo enim quis deuictus est, sicut dicit Scriptura, huic seruus addictus est : nec quisquam nisi per gratiam liberatoris isto soluitur uinculo seruitutis, a quo [1 1Kb] est hominum nullus immunis. Per unum quippe hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Sic est ergo Deus nascentium conditor, ut omnes ex uno eant in condemnationem, quorum non fuerit renascentium liberator. Ipse quippe dictus est figulus, ex eadem massa faciens aliud uas in honorem secundum misericordiam, aliud in contumeliam secundum iudicium : cui cantat Ecclesia, Misericordiam et iudicium . Non itaque sicut te atque alios fallens loqueris, »Si quis aut liberum in hominibus arbitrium, aut Deum esse nascentium conditorem dixerit, Celestianus et Pelagianus uocatur:« ista quippe catholica fides dicit. Sed si quis ad colendum recte Deum, sine ipsius adiutorio dicit esse in hominibus liberum arbitrium; et quisquis ita dicit Deum nascentium conditorem, ut paruulorum  neget a potestate diaboli redemptorem, ipse Pelagianus et Celestianus uocatur. Liberum itaque in hominibus esse arbitrium, et Deum esse nascentium conditorem, utrique dicimus; non hinc estis Celestiani et Pelagiani: liberum autem esse quemquam ad agendum bonum sine adiutorio Dei, et non erui paruulos a potestate tenebrarum, et sic transferri in regnum Dei , hoc uos dicitis; hinc estis Celestiani et Pelagiani. Quid obtendis ad fallendum communis dogmatis tegmen, ut operias proprium crimen, unde uobis inditum est nomen; atque ut nefario uocabulo terreas imperitos, dicis, »Ne igitur uocentur heretici, fiunt Manichei?«

9. Audi ergo breuiter, quid in ista questione uersetur. Catholici dicunt humanam naturam a creatore Deo bono conditam bonam, sed peccato uitiatam medico Christo indigere. Manichei dicunt humanam naturam, non a Deo conditam bonam peccatoque uitiatam, sed ab eternarum principe tenebrarum de commixtione duarum naturarum, que semper fuerunt, una bona et una mala, hominem creatum. Pelagiani et Celestiani dicunt humanam naturam a bono Deo conditam bonam, sed ita esse in nascentibus paruulis sanam, ut Christi non habeant necessariam in illa etate medicinam. Agnosce igitur in tuo dogmate nomen tuum, et Catholicis a quibus confutaris, desine obiicere et dogma et nomen alienum. Nam ueritas utrosque redarguit; et Manicheos, et uos. Manicheis enim dicit: Non legistis quia qui ab initio fecit hominem, masculum et feminam fecit eos? et dixit, Propter hoc relinquet homo patrem et matrem, et adherebit uxori sue; et erunt duo in carne una: itaque iam non sunt duo, sed una caro. Quod ergo Deus coniunxit, homo non separet . Ita quippe ostendit et hominum conditorem, et coniugum copulatorem Deum, aduersus Manicheos, qui utrumque horum negant. uobis autem dicit: uenit Filius hominis querere et saluare quod perierat . Sed uos, egregii christiani, respondete Christo: Si quod perierat querere et saluare uenisti, ad paruulos non uenisti; isti nec perierant, et salui nati sunt: uade ad maiores, de uerbis tuis tibi prescribimus: Non est opus sanis medicus, sed male habentibus . Ita fit ut Manicheus qui homini commixtam dicit esse naturam malam, uelit inde saltem saluari a Christo animam bonam: tu uero in paruulis, cum salui sint corpore [1 1Kb] , nichil a Christo saluandum esse contendis. Ac per hoc Manicheus quidem naturam humanam detestabiliter uituperat; sed tu crudeliter laudas. Quicumque enim tibi crediderint laudatori, infantes suos non offerrent Saluatori. Tam scelerata [2 1Kb] sentienti, quid tibi prodest non metuere quod tibi fit ut salubriter metuas, et te hominem facit esse [3 1Kb] , non bestiam,  que circumdatur pinnis, ut cogatur in retia? Opus erat ut ueritatem teneres, eiusque studio non timeres: nunc uero ita non times, ut si timeres, euaderes potius retia maligni [1 1Kb] , quam incurreres. Mater Catholica te ideo terret, quia et tibi et aliis a te timet: et si per filios suos in aliqua potestate positos agit ut timeas, non id agit crudelitate, sed caritate. Tu autem uir fortissimus timere homines, ignauum putas. Deum ergo time, et noli antiqua fidei catholice fundamenta conari tanta obstinatione subuertere. Quanquam iste tuus animus animosus, utinam saltem in hac causa homines timeret: utinam, inquam, saltem paueret ignauia [2 1Kb] , quam periret audacia.



CAPUT Iu.

10. uideamus et cetera que connectit. Sed quid faciam? utrum singula eius proponam, quibus respondeam; an eis pretermissis que catholica fides continet, ea sola pertractem atque confutem, in quibus a tramite ueritatis exorbitat, et heresim Pelagianam, tanquam uenenosa uirgulta, fruticibus catholicis conatur inserere? Hoc quidem certe breuius est: sed prospiciendum arbitror, ne quisquam libro meo lecto, et non lectis omnibus que ab illo dicta sunt, existimet ea me proponere noluisse, ex quibus ista eius pendent, et ex quibus quasi consequenter uera esse monstrantur, que falsa redarguo. Non itaque pigeat utraque huic opusculo nostro indita, et ea scilicet que ille dixit, et ea que ipse respondeo, uniuersa attendere et considerare lectorem.

11. Que sequuntur ergo, ita prenotauit, qui tue Dilectioni chartulam misit: »Contra eos,« inquit, »qui nuptias damnant, et fructus earum diabolo assignant.« Non igitur contra nos, qui neque nuptias damnamus, quas etiam in ordine suo debita predicatione laudamus: nec earum fructus diabolo assignamus: fructus quippe nuptiarum homines sunt, qui ordinate inde generantur, non peccata cum quibus nascuntur: nec ideo sunt homines sub diabolo, quia homines sunt, ubi sunt fructus nuptiarum; sed quia peccatores sunt, ubi est propago uitiorum. Diabolus enim culpe auctor est, non nature.

12. Attende et cetera, quibus se existimat aduersus nos huic [3 1Kb] premisso titulo consonare. »Deus,« inquit, »qui Adam ex limo fuerat fabricatus, Euam construxit e costa , et dixit: Hec uocabitur uita, quoniam mater est omnium uiuentium.« Non quidem ita scriptum est: sed quid ad nos? solet enim accidere ut memoria fallat in uerbis, dum tamen sententia teneatur [4 1Kb] . Nec Eue nomen, ut appellaretur uita, Deus imposuit, sed maritus. Sic enim legitur: Et uocauit Adam nomen uxoris sue uita, quoniam ipsa mater  est omnium uiuentium . Sed hoc fortassis ita intellexerit, ut Deus per Adam nomen illud Eue imposuisse credatur, tanquam per prophetam [1 1Kb] . Nam in hoc quod appellata est uita materque uiuentium, magnum est Ecclesie sacramentum, unde nunc disserere longum est, et suscepto operi non necessarium. Nam et illud quod dicit Apostolus, Sacramentum hoc magnum est, ego autem dico in Christo et in Ecclesia; ipse Adam dixit, Propter hoc relinquet homo matrem et patrem, et adherebit uxori sue; et erunt duo in carne una. Quod tamen Dominus iehsu in Euangelio Deum dixisse commemorat : quia Deus utique per hominem dixit, quod homo prophetando predixit. Ergo que sequuntur intuere: »Prima,« inquit, »appellatione, cui operi parata esset, ostendit, et dixit: Crescite et multiplicamini, et replete terram« . Quis enim nostrum negat ad opus pariendi a Domino Deo creatore omnium bonorum bono preparatam fuisse mulierem? Adhuc uide quid adiungat: »Deus igitur,« inquit, »maris creator et femine conuenientia generationibus membra formauit, et gigni corpora de corporibus ordinauit; quorum tamen efficientie potentia operationis interuenit [2 1Kb] , omne quod est ea administrans uirtute qua condidit.« Etiam hoc esse catholicum confitemur. Et quod deinde subiungit: »Si igitur,« inquit, »nonnisi per sexum fetus, nonnisi per corpus sexus, nonnisi per Deum corpus, quis ambigat fecunditatem Deo iure reputari?«

13. Post hec que ueraciter et catholice dicta sunt, imo in diuinis libris ueraciter scripta, non autem ab isto catholice dicta sunt, quia non intentione catholici pectoris dicta sunt; iam propter quod ea dixit, Pelagiana et Celestiana heresis incipit introduci [3 1Kb] . Namque attende quod sequitur: »Tu uero,« inquit, »qui dicis, Eosque de parentibus qualibuscumque nascantur, non negamus adhuc esse sub diabolo, nisi renascantur in Christo: ostende ergo nunc, quid suum diabolus cognoscat in sexibus, per quod fructum eorum, ut dicis, iure possideat. Diuersitatem sexuum? Sed hec in corporibus est, que Deus fecit. Commixtionem? Sed non minus benedictionis quam institutionis priuilegio uindicatur. uox enim Dei est: Relinquet homo patrem et matrem, et adherebit uxori sue; et erunt duo in carne una. uox Dei est: Crescite, et multiplicamini, et replete terram. An forte ipsam fecunditatem? Sed ipsa est instituti causa coniugii.«



CAPUT u.

14. uides igitur quemadmodum nos interroget, quid suum diabolus cognoscat in sexibus, per quod sub illo sint, qui de parentibus qualibuscumque nascuntur, nisi renascantur in Christo: utrum diuersitatem sexuum dicamus ad diabolum pertinere,  an commixtionem, an ipsam fecunditatem. Respondemus itaque, nichil horum: quia et diuersitas sexuum pertinet ad uasa gignentium, et utriusque commixtio ad seminationem pertinet filiorum, et ipsa fecunditas ad benedictionem pertinet nuptiarum. Hec autem omnia ex Deo: sed iste in his omnibus noluit nominare concupiscentiam carnis, que non est a Patre, sed ex mundo est ; cuius mundi princeps dictus est diabolus: qui eam in Domino non inuenit, quia Dominus [1 1Kb] homo non per ipsam ad homines uenit: unde dicit etiam ipse, Ecce uenit princeps huius mundi, et in me nichil inuenit [2 1Kb] : nichil utique peccati, nec quod a nascente trahitur, nec quod a uiuente additur. Hanc iste noluit nominare in his omnibus, que commemorauit, naturalibus bonis, de qua etiam nuptie confunduntur, que de his bonis omnibus gloriantur. Nam quare illud opus coniugatorum subtrahitur et absconditur etiam oculis filiorum, nisi quia non possunt esse in laudanda commixtione, sine pudenda libidine? De hac erubuerunt etiam qui primi pudenda texerunt , que prius pudenda non fuerunt, sed tanquam Dei opera predicanda atque glorianda [3 1Kb] . Tunc ergo texerunt, quando erubuerunt: tunc autem erubuerunt, quando post inobedientiam suam inobedientia membra senserunt. De hac erubuit etiam iste laudator: commemorauit enim sexuum diuersitatem, commemorauit commixtionem, commemorauit fecunditatem; illam uero commemorare uerecundatus est. Nec mirum si pudet laudantes, quod uidemus ipsos pudere generantes.

15. Sed adiungit, et dicit: »Per quid igitur sub diabolo sunt, quos Deus fecit?« Sibique ueluti ex nostra uoce respondet: »Per peccatum,« inquit, »non per naturam.« Deinde nostre responsioni suam referens: »Sed ut non potest,« inquit, »sine sexibus esse fetus, ita nec sine uoluntate delictum.« Ita uero, ita est. Sic enim per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Per unius illius uoluntatem malam omnes in eo peccauerunt, quando omnes ille unus fuerunt, de quo propterea singuli peccatum originale traxerunt. »Dicis enim,« inquit, »ideo illos esse sub diabolo, quia de sexus utriusque commixtione nascuntur.« Dico plane, propter delictum eos esse sub diabolo: ideo autem expertes non esse delicti, quia de illa commixtione sunt nati, que sine pudenda libidine non potest etiam quod honestum est operari. Dixit hoc etiam beatissime memorie Ambrosius Ecclesie Mediolanensis episcopus, cum Christi carnalem natiuitatem ideo diceret expertem esse delicti, quia conceptus eius utriusque sexus commixtionis est expers; nullum autem hominum esse sine delicto, qui de illa commixtione conceptus sit. Nam eius uerba ista sunt: »Ideo,« inquit, »et quasi homo per uniuersa tentatus est, et  in similitudine hominum cuncta sustinuit: sed quasi de spiritu natus, abstinuit a peccato . Omnis enim homo mendax , et nemo sine peccato, nisi unus Deus. Seruatum est igitur,« inquit, »ut ex uiro et muliere, id est, per illam corporum commixtionem nemo uideatur expers esse delicti. Qui autem expers est delicti, expers est etiam huiusmodi conceptionis  .« Numquid etiam istum, o Pelagiani et Celestiani, audebitis dicere Manicheum? quod eum dicebat esse Iouinianus hereticus, contra cuius impietatem uir ille sanctus etiam post partum permanentem uirginitatem sancte Marie defendebat. Si ergo illum Manicheum dicere non audetis; nos cum in eadem causa, eadem sententia fidem catholicam defendamus, cur dicitis Manicheos? Aut si et illum fidelissimum uirum hoc secundum Manicheos sapuisse iactatis, iactate, iactate, ut mensuram Iouiniani perfectius [1 1Kb] impleatis: nos cum illo homine Dei patienter uestra maledicta et conuicia sustinemus. Et tamen heresiarches uester Pelagius fidem et purissimum in Scripturis sensum sic laudat Ambrosii, ut dicat, ne inimicum quidem ausum esse reprehendere. Quo ergo progressi fueritis attendite, et uos ab ausibus Iouiniani tandem aliquando cohibete. Quamuis ille nimis laudando nuptias, sancte illas uirginitati adequauit; et tamen nuptiarum fructibus ab utero etiam recentibus Christum saluatorem et de potestate diaboli redemptorem necessarium non negauit: quod uos negatis; et quia uobis pro eorum salute, qui nondum pro se loqui possunt, et pro fidei catholice fundamentis resistimus, Manicheos nos esse iactatis. Sed iam sequentia uideamus.



CAPUT uI.

16. Rursus quippe interrogans dicit: »Quem igitur paruulorum confiteris auctorem? Deum uerum?« Respondeo [2 1Kb] , »Deum uerum.« Deinde subiungit: »Sed malum ille non fecit.« Ac rursus interrogat, »utrum diabolum paruulorum confiteamur auctorem.« Rursusque respondet, »Sed naturam hominis ipse non condidit.« Deinde quasi concludit atque infert: »Si mala commixtio, deformis et conditio corporum, et ideo corpora quoque malo a te deputantur auctori.« Cui respondeo: Malo auctori non deputo corpora, sed delicta, quorum causa factum est ut cum in corporibus, hoc est, in Dei operibus, totum placeret, accideret tamen masculo et femine quod puderet; ut non esset commixtio qualis esse potuit in corpore uite illius, sed qualem uidemus erubescentes in corpore mortis huius. »Deus uero,« inquit, »diuisit in sexu, quod in operatione coniungeret. Ab ipso igitur commixtio corporum, a quo est origo corporum.« Iam supra respondimus, hec ex Deo esse; sed non delictum, non membrorum inobedientiam per carnis concupiscentiam, que non est a Patre. Deinde dicit: »Tot ergo rerum bonarum, id est, corporum, sexuum, coniunctionum malos fructus esse non posse, nec homines ob hoc a Deo fieri,  ut a diabolo, sicut dicis,« inquit, »legitimo iure teneantur.« Iam dictum est, non eos ideo teneri, quia homines sunt, quod nature nomen est, cuius auctor diabolus non est; sed quia peccatores sunt, quod culpe nomen est, cuius diabolus auctor est.



CAPUT uII.

17. Sed inter tot nomina bonarum rerum, id est, corporum, sexuum, coniunctionum, libidinem uel concupiscentiam carnis iste non nominat. Tacet, quia pudet: et mira  pudoris impudentia, quod nominare pudet, laudare non pudet. Denique uide, quemadmodum magis eam circumloquendo maluerit significare, quam dicere. »Postquam autem uir,« inquit, »naturali appetitu cognouit uxorem.« Ecce iterum dicere noluit, Carnis concupiscentia cognouit uxorem; sed, »naturali,« inquit, »appetitu:« ubi adhuc possumus intelligere ipsam uoluntatem iustam et honestam, qua uoluit filios procreare; non illam libidinem, de qua iste sic erubescit, ut ambigue [1 1Kb] nobis loqui malit, quam perspicue quod sentit exprimere. Quid est »naturali appetitu?« Annon et uelle esse saluum, et uelle ipsos suscipere, nutrire, erudire filios, naturalis est appetitus, idemque rationis est, non libidinis? Sed quia huius nouimus intentionem, ideo non eum putamus his uerbis, nisi libidinem membrorum genitalium significare uoluisse. Nonne tibi uidentur hec uerba folia esse ficulnea [2 1Kb] , sub quibus latet, quid aliud, quam id quod pudet? Ita quippe iste sibi circumlocutionis huius obstacula, sicut illi succinctoria consuerunt. Contexat et dicat [3 1Kb] : »Postquam autem uir naturali appetitu cognouit uxorem, dicit Scriptura diuina: Concepit Eua, et peperit filium, et uocauit nomen eius Cain. Sed quid,« inquit, »dicit Adam, audiamus: Acquisiui hominem per Deum . Unde constat opus Dei esse, quem per Deum acquisitum Scriptura diuina testatur.« Quis hinc dubitet? quis hoc neget, maxime catholicus christianus? Opus Dei est homo: sed carnis concupiscentia, sine qua, si peccatum non precessisset, tranquille uoluntati obedientibus sicuti cetera membra genitalibus, seminaretur homo, non est a Patre, sed ex mundo est .

18. uerum nunc, obsecro te, paulo attentius intuere, quod nomen [4 1Kb] inuenerit, quo rursus operiret quod erubescit aperire. »Genuerat enim eum,« inquit, »Adam potentia membrorum, non diuersitate meritorum.« Quid dixerit, »diuersitate meritorum,« fateor non intelligo: sed, »potentia membrorum,« credo, illud uoluit dicere, quod pudet euidenter dicere. Maluit enim dicere, »membrorum potentia,« quam, carnis concupiscentia. Plane, etiamsi non cogitauit, significauit aliquid, quod ad rem pertinere uideatur. Quid enim potentius membris hominis, quando non seruiunt uoluntati hominis? Que tamen etsi frenentur temperantia uel continentia, usus eorum  aliquantum, motus tamen eorum non est in hominis potestate. Genuit ergo Adam filios hac, ut iste dicit, »membrorum« suorum »potentia,« de qua priusquam illos gigneret, erubuit post peccatum. Si autem non peccasset, non eos genuisset membrorum potentia, sed membrorum obedientia. Ipse quippe esset potens, ut eis subiectis uoluntate imperaret, si potentiori et ipse subiectus eadem uoluntate seruiret.



CAPUT uIII.

19. »Post aliquanta iterum dicit Scriptura diuina,« inquit: »Cognouit Adam Euam uxorem suam, et concepit, et peperit filium, et uocauit nomen eius Seth, dicens: Suscitauit mihi Dominus semen aliud pro Abel, quem occidit Cain« . Deinde addit, et dicit: »Ad documentum instituti coitus, ipsum semen diuinitas dicitur excitasse.« Non intellexit homo iste quod scriptum est: putauit enim ad hoc esse dictum, Suscitauit mihi Dominus semen aliud pro Abel, ut crederetur Deus illi excitasse libidinem ceundi, cuius motu excitaretur semen, ut gremio femine posset infundi. Nescit non esse dictum [1 1Kb] , Excitauit mihi semen; nisi, Dedit mihi filium. Denique hoc Adam non dixit post coitum suum, quo semen emisit, sed post coniugis partum, quo filium Deo donante suscepit. Nam que gratulatio est, nisi forte libidinosorum et suum uas in morbo concupiscentie, quod uetat Apostolus, possidentium , si semen extrema ceundi uoluptate fundatur [2 1Kb] , nec sequatur conceptus aut partus, ubi nuptiarum uerus est fructus?

20. Neque hoc ideo dixerim, quod alius putandus sit preter summum et uerum Deum, uel humani seminis, uel ipsius hominis creator ex semine [3 1Kb] : sed hoc tranquilla de homine obedientia membrorum ad nutum uoluntatis exisset, si peccatum non precessisset. Neque nunc agitur de natura seminis [4 1Kb] , sed de uitio. Illa quippe habet auctorem Deum; ex isto autem trahitur originale peccatum. Nam si semen ipsum nullum habet uitium, quid est quod scriptum est in libro Sapientie: Non ignorans quoniam nequam est natio illorum, et naturalis malitia ipsorum, et quoniam non poterat mutari cogitatio illorum in perpetuum; semen enim [5 1Kb] erat maledictum ab initio ? Nempe de quibuscumque dicat ista, de hominibus dicit. Quomodo est ergo cuiuslibet hominis malitia naturalis et semen maledictum ab initio, nisi ad illud respiciatur, quod per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt ? Cuius [6 1Kb] autem hominis mala cogitatio non potest in perpetuum mutari, nisi quia per se ipsam non potest, sed si gratia diuina subueniat;  qua non subueniente quid sunt homines, nisi quod ait apostolus Petrus, uelut muta animalia procreata naturaliter in captiuitatem et interitum [1 1Kb] ? Unde uno loco Paulus apostolus utrumque commemorans, et iram Dei cum qua nascimur, et gratiam qua liberamur: Et nos omnes, inquit, aliquando conuersati sumus in desideriis carnis nostre, facientes uoluntatem carnis et affectionum; et eramus natura filii ire, sicut et ceteri. Deus autem qui diues est in misericordia, propter multam dilectionem qua dilexit nos, et cum essemus mortui peccatis, conuiuificauit nos Christo, cuius gratia sumus salui facti . Quid est ergo malitia naturalis hominis, et semen maledictum ab initio, et procreati naturaliter in captiuitatem et interitum, et natura filii ire? Numquid in Adam natura ista sic condita est? Absit: sed quia in illo uitiata, sic per omnes iam naturaliter cucurrit et currit, ut ab hac perditione non liberet, nisi gratia Dei per Iesum Christum Dominum nostrum.



CAPUT IX.

21. Quid est ergo quod iste adiungit et dicit de Ne et filiis eius, quod »similiter benedicti sint ut Adam et Eua, dicente Deo, Crescite, et multiplicamini; et replete terram, et dominamini eius ?« Quibus Dei uerbis addit sua, dicens: »uoluptas ergo ista, quam tu diabolicam uis uideri, iam in supradictis coniugibus habebatur, que ut institutione bona, ita etiam benedictione permansit. Non enim dubitatur, de hac ad Ne et ad filios eius corporum commixtione dictum, cuius iam usus inoleuerat: Crescite, et multiplicamini, et replete terram.« Non opus est eadem multis uerbis repetere. De uitio hic agitur, quo est deprauata natura bona, cuius uitii auctor est diabolus; non de nature ipsius bonitate, cuius auctor est Deus: qui neque ab ipsa uitiata deprauataque natura suam abstinuit bonitatem, ut auferret ab homine [2 1Kb] fecunditatem, uiuacitatem, sanitatem, ipsamque substantiam animi et corporis, sensus atque rationem, alimenta, nutrimenta, incrementa; qui etiam facit oriri solem suum super bonos et malos, et pluit super iustos et iniustos , et quidquid boni est nature humane a Deo bono, etiam in illis hominibus [3 1Kb] qui non liberabuntur a malo.

22. uoluptatem tamen iste et hic dixit, quia potest uoluptas et honesta esse; non dixit carnis concupiscentiam, uel libidinem, que pudenda est: sed in consequentibus aperuit uerecundiam suam, nec dissimulare potuit ab eo, quod uiolenter ipsa natura prescripsit. »Et illud,« inquit, »Propter hoc relinquet homo patrem et matrem, et adherebit uxori sue; et erunt duo in carne una« . Et post hec Dei uerba, sua ipse subiungens: »Ut exprimeret,« inquit, »fidem operum, propheta prope periculum pudoris accessit.« O aperta prorsus et ui ueritatis  extorta confessio! Propheta ergo, ut exprimeret fidem operum, prope periculum pudoris accessit, quia dixit, Erunt duo in carne una, ubi commixtionem maris et femine intelligi uoluit. Dicatur causa, cur in exprimendis operibus Dei, propheta prope periculum pudoris accesserit. Itane uero humana opera pudenda esse non debent, sed plane glorianda, et diuina pudenda sunt? Itane uero in eloquendis et exprimendis operibus Dei, non honoratur prophete uel amor uel labor, sed periclitatur pudor? Quid enim potuit Deus facere, quod eius predicatorem pudeat dicere? Et, quod est grauius, pudeat hominem alicuius operis, quod non homo, sed Deus fecit in homine: cum omnes opifices quanto [1 1Kb] possunt labore et industria id agant, ne de suis operibus erubescant? Sed profecto illud nos [2 1Kb] pudet, quod puduit primos illos homines, quando pudenda texerunt. Illa est pena peccati, illa plaga uestigiumque peccati; illa illecebra fomesque peccati, illa lex in membris repugnans legi mentis, illa ex nobis ipsis aduersus nos ipsos inobedientia, iustissimo reciprocatu inobedientibus reddita. Huius nos pudet, et merito pudet. Nam si hoc non esset, quid nobis esset ingratius, quid irreligiosius, si in membris nostris, non de uitio uel de pena nostra, sed de Dei confunderemur operibus?



CAPUT X.

23. Dicit etiam iste multa frustra de Abraham et Sara, quomodo ex repromissione acceperint filium; et tandem concupiscentiam nominat: non tamen addit carnis, quia ipsa pudenda est. In concupiscentie autem nomine aliquando gloriandum est: quia est et concupiscentia spiritus aduersus carnem , est et concupiscentia sapientie . Ait ergo: »Certe hanc concupiscentiam sine qua nulla fecunditas est, malam [3 1Kb] naturaliter definisti: unde ergo per donum celeste in senibus excitatur? Astrue iam hoc, si potes, ad opus diaboli pertinere, quod Deum uides conferre pro munere.« Ita hoc dicit, quasi concupiscentia carnis illis ante defuerit, et hanc eis donauerit Deus: que procul dubio inerat in corpore mortis huius; sed fecunditas defuit, cuius auctor est Deus, et ipsa donata est quando uoluit Deus. Absit autem ut dicamus, quod nos putauit esse dicturos, Isaac sine concubitus calore generatum.



CAPUT XI.

24. Sed ipse iam dicat, quare interiret anima eius de genere suo, si circumcisus die non esset octauo: quid ipse peccasset, quid offendisset Deum, ut de aliena in se negligentia tam seuera sententia puniretur, si nullum esset originale peccatum? De circumcidendis enim Deus sic mandauit infantibus: Masculus qui non circumcidetur carnem [4 1Kb] preputii sui octauo die, disperiet anima eius de genere suo, quia testamentum meum dissipauit . Dicat iste, si potest, quomodo puer ille testamentum Dei dissipauit, octo dierum, quantum ad ipsum proprie attinet, innocens infans: et tamen nullo modo  Deus uel sancta Scriptura id mendaciter diceret. Tunc ergo dissipauit testamentum Dei, non hoc de imperata circumcisione, sed illud de ligni prohibitione, quando per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt. Et hoc in illo significabatur expiari circumcisione octaui diei, hoc est, sacramento Mediatoris in carne uenturi: quia per eamdem fidem uenturi in carne Christi, et morituri pro nobis, et tertio die, qui post septimum sabbati fuerat futurus octauus, resurrecturi, etiam iusti saluabantur antiqui. Traditus est enim propter delicta nostra, et resurrexit propter iustificationem nostram. Ex quo enim instituta est circumcisio in populo Dei, quod erat tunc signaculum iustitie fidei , ita [1 1Kb] ad significationem purgationis ualebat et in paruulis originalis ueterisque peccati, sicut et Baptismus ex illo ualere cepit ad innouationem hominis, ex quo est institutus.  Non quod ante circumcisionem iustitia fidei nulla erat; nam cum adhuc esset in preputio, ex fide iustificatus est ipse Abraham, pater gentium que fidem ipsius fuerant sectature: sed superioribus temporibus omni modo latuit sacramentum iustificationis ex fide. Eadem tamen fides Mediatoris saluos iustos faciebat antiquos, pusillos cum magnis; non uetus Testamentum quod in seruitutem generat , non lex que non sic est data, que posset uiuificare , sed gratia Dei per Iesum Christum Dominum nostrum . Quia sicut credimus nos Christum in carne uenisse, sic illi uenturum: sicut nos mortuum, ita illi moriturum: sicut nos resurrexisse, ita illi resurrecturum: et nos uero et illi, ad iudicium mortuorum uiuorumque uenturum. Non ergo iste humanam male defendendo impediat a salute naturam: quia omnes sub peccato nascimur, et per unum solum, qui sine peccato natus est, liberamur.



CAPUT XII.

25. »Ista,« inquit, »corporum, commixtio, cum calore, cum uoluptate, cum semine, a Deo facta, et pro suo modo laudabilis approbatur, que aliquando etiam amplum efficitur munus piorum.« Dixit, »cum calore;« dixit, »cum uoluptate;« dixit, »cum semine:« non tamen dicere ausus est, Cum libidine; quare, nisi quia nominare erubescit, quam laudare non erubescit [2 1Kb] ? Munus autem piorum propagatio est fecunda filiorum, non commotio pudenda membrorum: quam non haberet in generandis filiis natura sana, nunc autem habet eam natura uitiata. Ac per hoc et qui inde nascitur indiget renasci, ut sit membrum Christi; et de quo nascitur, si iam renatus est, indiget liberari ab ea que in corpore mortis huius est lege peccati. Que cum ita sint, quomodo adiungit et dicit, »Confitearis ergo necesse est, originale quod finxeras, interiisse peccatum?« Non ego finxi originale peccatum, quod catholica fides  credit [1 1Kb] antiquitus: sed tu, qui hoc negas, sine dubio es nouus hereticus. Sub diabolo autem sunt, iudicio Dei, omnes cum peccato generati, si non fuerint in Christo regenerati.



CAPUT XIII.

26. Sed quia de Abraham loquebatur et Sara, subiunxit atque ait: »Quod si dixeris, Usus in eis uigebat, et fetus non erat: respondebo, Quem conditor promisit, conditor dedit, non concubitus, sed Dei opus est qui nascitur. Qui enim, primum hominem fecit ex puluere , omnes fabricatur ex semine. Sicut ergo tunc limus, qui assumptus est materia, non auctor hominis fuit: ita nunc uis illa uoluptatis, confectrix commixtrixque seminum, non explet operationis uicem; sed de thesauris nature offert Deo, unde ille hominem dignetur operari.« Hec omnia que dixit, excepto quod ait, a uoluptate semina confici atque misceri, recte diceret, si in eis catholicum sensum defendere niteretur. Quia uero scimus quid ex his moliatur efficere, profecto dicit etiam recta peruerse. Illud itaque, quo excepto cetera uera esse non abnuo, ideo non est uerum, quia uoluptas illa concupiscentie carnalis non conficit semina; sed ea que iam sunt in corporibus a uero Deo condita, a quo et ipsa conduntur corpora, non fiunt a uoluptate [2 1Kb] , sed excitantur et emittuntur cum uoluptate. Utrum autem utriusque sexus semina in muliebri utero cum uoluptate misceantur, uiderint femine quid in secretis uisceribus sentiant: nos non decet inaniter usque ad ista esse curiosos. Libido tamen illa erubescenda, unde pudenda ipsa appellata sunt membra, non fuit in corpore uite illius, que in paradiso fuit ante peccatum, sed cepit esse in corpore mortis huius retributa inobedientia inobedientie post peccatum. Sine qua libidine poterat opus fieri coniugum in generatione filiorum, sicut multa opera fiunt obedientia ceterorum sine illo [3 1Kb] ardore membrorum, que uoluntatis nutu mouentur, non estu libidinis concitantur.

27. Attende cetera »Hoc etiam,« inquit, »Apostoli confirmat auctoritas. Cum enim beatus Paulus de mortuorum resurrectione loqueretur, ait: Insipiens, tu quod seminas non uiuificatur. Et infra: Deus autem dat illi corpus prout uult, et unicuique seminum proprium corpus . Si ergo Deus,« inquit, »humano semini, quod nemo negat uel prudentium uel piorum, proprium sicut omnibus rebus corpus attribuit, unde quemquam reum natum probabis? Tandem oro respicias, quibus laqueis peccati naturalis suffocetur assertio. uerum age,« inquit, »tecum, precor, mitius. Mihi crede, etiam te Deus fecit: sed, quod fatendum est, grauis error infecit. Quid enim potest profanius dici, quam quod Deus hominem aut non fecerit, aut, ut dicis, diabolo fecerit, aut certe diabolus Dei sit imaginem, hoc est, hominem fabricatus; quod non minus stultum dignoscitur esse, quam impium? Ergo tam inops,« inquit,  »tam inuerecundus Deus est, ut non habuerit quod in premium sanctis hominibus daret, nisi quod deceptis diabolus infudit in uitio [1 1Kb] ? uis autem scire, quod etiam in his qui sancti non sunt, hanc generationum potentiam Deus tribuisse probetur? Eo igitur tempore cum Abraham metu perculsus gentis barbare, Saram que uxor erat, sororem suam dixit, refertur Abimelech rex illius prouincie abduxisse eam in noctis usum. Sed Deus cui cure erat honor sancte mulieris, in somnis Abimelech ueniens regiam frenauit audaciam, comminatus interitum, si pergeret uiolare coniugium. Tunc Abimelech ait: Numquid, Domine, gentem ignorantem et iustam perdes? Nonne ipsi dixerunt se germanitate coniunctos? Surrexit ergo mane Abimelech, et accepit mille didrachmas [2 1Kb] argenti, et oues, et uitulos, et pueros, et ancillas, et dedit Abrahe, atque a se mulierem remisit intactam. Orauit uero Deum Abraham pro Abimelech: et sanauit Deus Abimelech, et uxorem, et ancillas eius.« Cur autem hec tanta prolixitate narrauerit, accipe breuiter in his [3 1Kb] que secutus adiunxit: »Deus,« inquit, »orante Abraham curauit potentia dispensationis secreta [4 1Kb] , que amota est uerendis uilium feminarum; quia clauserat Deus aforis omnem uuluam in domum Abimelech.« . »uide ergo,« inquit, »utrum naturaliter malum dici debet, quod interdum aufert exasperatus Deus, redditque placatus. Ipse,« inquit, »facit et piorum filios et impiorum: quoniam quod fiunt parentes, ad naturam pertinet, que Deo gaudet auctore; quod autem impii sunt, ad studiorum prauitatem, que unicuique de libera uoluntate contingit.«



CAPUT XIu.

28. His omnibus que tam multa dixit, respondemus, nichil diuinis testimoniis, que interposuit, esse dictum de pudenda libidine, quam dicimus non fuisse in corpore beatorum, quando nudi erant, et non confundebantur . Nam primum illud Apostoli de seminibus dictum est frumentorum, que prius moriuntur ut uiuificentur. Quam sententiam scilicet apostolicam, quo consilio nescio, noluit iste complere; nam eam huc usque commemorauit: Insipiens, tu quod seminas non uiuificatur. Apostolus autem addit: nisi moriatur. Sed iste quantum existimo, quod de frumentis dictum est, de humano semine accipi uoluit ab eis qui hec legunt, et Scripturas sanctas uel nesciunt, uel non recordantur. Denique non solum istam sententiam decurtauit, ut non adderet, nisi moriatur: uerum etiam sequentia pretermisit, ubi aperuit Apostolus de quibus seminibus loqueretur. Ait enim Apostolus: Et quod seminas,  non corpus quod futurum est seminas, sed nudum granum, fere tritici, aut alicuius ceterorum. His pretermissis, iste contexuit quod deinde dicit Apostolus, Deus autem illi dat corpus prout uult, et unicuique seminum proprium corpus ; tanquam de concumbente homine dixerit Apostolus, Insipiens, tu quod seminas non uiuificatur: ut intelligeremus non ab homine concubitu filios seminante, sed a Deo uiuificari semen humanum. Sic enim fuerat prelocutus, quia »uoluptas illa non explet operationis uicem, sed de thesauris nature offert Deo, unde ille hominem dignetur operari.« Et subiunxit testimonium, quasi hoc dixerit Apostolus: Insipiens, tu quod seminas non uiuificatur; hoc est, non a te uiuificatur, sed hominem de tuo semine Deus operatur: tanquam ab Apostolo media illa que pretermisit iste, non dicta sint; atque ita se habeat eius sententia, uelut de humano semine loqueretur: Insipiens, tu quod seminas non uiuificatur, Deus autem illi dat corpus prout uult, et unicuique seminum proprium corpus. Denique post hec Apostoli uerba sic infert sua, »Si ergo Deus,« inquit, »humano semini, quod nemo negat uel prudentium uel piorum, proprium sicut omnibus rebus corpus attribuit:« quasi Apostolus de humano semine in illo testimonio sit locutus.

29. De qua fraude quid adiuuaretur eius intentio, cum aliquanto attentius cogitarem, nichil potui reperire, nisi quia testem uoluit adhibere Apostolum, quo probaret Deum, quod et nos dicimus, de humanis seminibus hominem operari. Et cum ei testimonium nullum occurreret, isto abusus est fraudulenter, timens utique, ne forte si appareret Apostolum non de humanis seminibus, sed de frumentis illa dixisse, hinc admoneremur, unde refutaretur, non religiose uoluntatis, sed libidinose uoluptatis pudens nominator, et impudens predicator. De ipsis quippe seminibus, que in agris agricole seminant, potest ipse redargui. Cur enim non credamus, Deum potuisse in paradiso concedere homini beato de suo semine, quod concessum uidemus agricolis de tritici semine; ut eo modo illud sereretur sine ulla pudenda libidine, ad uoluntatis nutum membris obsequentibus genitalibus; sicut hoc seritur sine ulla pudenda libidine, ad uoluntatis nutum agricolarum obsequentibus manibus; honestiore in parentibus gignendorum desiderio filiorum, quam est implendorum in arantibus horreorum: ac deinde Creator omnipotens incontaminabili [1 1Kb] ubique presentia et creatrice potentia de seminibus hominum prout uellet, quod et nunc facit, operaretur in femina, sicut de seminibus frumentorum prout uult operatur in terra, beatis matribus sine libidinosa uoluptate concipientibus, sine erumnoso gemitu parientibus; quandoquidem in illa felicitate et in corpore nondum mortis huius, sed uite illius, non esset feminis in excipiendis seminibus quod puderet, sicut non esset in edendis fetibus quod doleret? Quisquis non credit [2 1Kb] ,  uel credi non uult, hominibus ante omne peccatum in illa paradisi felicitate uersantibus hoc potuisse Dei uoluntate et benignitate concedi, non optande fecunditatis laudator, sed pudende uoluptatis amator est.



CAPUT Xu.

30. Item aliud ex libro diuino testimonium quod posuit de Abimelech, et Deo uolente clausa omni uulua in domo eius ne mulieres eius parerent, atque aperta rursus ut parerent, quid ad rem pertinet? quid habet de illa pudenda libidine, de qua nunc questio est? Numquid ipsam Deus detraxit illis feminis, reddiditque cum uoluit? Sed pena fuit ut parere non possent, beneficium uero ut parere possent more huius corruptibilis carnis [1 1Kb] . Non enim tale beneficium Deus conferret corpori mortis huius, quale non haberet nisi corpus uite illius in paradiso ante peccatum, ut et conceptus proueniret sine libidine pruriente, et partus sine dolore cruciante. Cur autem non intelligamus, quandoquidem dicit Scriptura, aforis omnem uuluam fuisse conclusam, aliquo dolore factum esse, ut non possent femine concubitum perpeti, qui dolor Deo succensente [2 1Kb] fuisset inflictus, miserante detractus? Nam si ad impedimentum serende prolis esset libido detrahenda, uiris esset detrahenda, non feminis. Femina enim posset uoluntate concumbere, etiam desistente libidine qua stimularetur; si uiro non deesset, qua excitaretur. Nisi forte, quia scriptum est, et ipsum Abimelech fuisse sanatum, uirilem dicturus est ei libidinem redditam. Quam profecto si amiserat, quid opus fuit eum diuinitus admoneri, ut Abrahe non misceretur uxori? Sed sanatum dicit, quia domus eius ab illa peste sanata est.



CAPUT XuI.

31. Iam nunc illa tria uideamus, quorum trium quodlibet dixerimus, nichil ait dici posse profanius: quod hominem Deus aut non fecerit, aut diabolo fecerit, aut certe diabolus Dei sit imaginem, hoc est, hominem fabricatus. Horum trium primum et nouissimum non dici a nobis, etiam ipse, si non sit excors aut nimium peruicax, confitetur. De illo questio est, quod secundo medioque loco posuit, ubi sic fallitur, ut a nobis hoc existimet dici, quod diabolo Deus hominem fecerit, tanquam in hominibus quos Deus ex hominibus parentibus creat, hoc intendat, hoc curet, hoc sui operis ratione prouideat, ut habeat diabolus seruos, quos ipse sibi facere non potest. Absit ut hoc qualiscumque uel puerilis pietas suspicetur. Bonitate sua Deus facit [3 1Kb] homines, et primos sine peccato, et ceteros sub peccato, in usus profundarum cogitationum suarum. Sicut enim de ipsius diaboli malitia nouit ille quid agat, et quod agit iustum est et bonum, quamuis sit de quo agit iniustus et malus, nec eum propterea creare noluit, quia malum futurum esse presciuit: ita de uniuerso genere humano, quamuis nullus hominum sine peccati sorde nascatur, bonum ille qui summe bonus est operatur; alios faciens tanquam uasa misericordie, quos gratia discernat ab eis qui uasa sunt ire; alios tanquam uasa ire,  ut notas faciat diuitias glorie sue in uasa misericordie. Eat iste nunc, et aduersus Apostolum, cuius ista sententia est, argumentetur; imo aduersus ipsum figulum, cui respondere prohibet Apostolus, dicens: O homo, tu quis es qui respondeas Deo? Numquid dicit figmentum ei qui se finxit, Quare sic me fecisti? Annon habet potestatem figulus luti ex eadem massa facere aliud uas in honorem, aliud in contumeliam ? Numquid ergo uasa ire negat iste esse sub diabolo? aut quia sub diabolo sunt, alius ea quam ipse facit, qui uasa misericordie facit? aut aliunde et non ex eadem massa facit? Hic itaque dicat, Ergo Deus uasa diabolo facit: quasi nesciat Deus sic eis uti ad opera sua iusta et bona, sicut ipso utitur diabolo.



CAPUT XuII.

32. An uero filios perditionis hedos sinistre partis  diabolo pascit, et diabolo nutrit, et uestit, quia facit solem suum oriri super bonos et malos, et pluit super iustos et iniustos ? Sic itaque creat malos, quomodo pascit et nutrit malos: quia quod eis creando tribuit, ad nature pertinet bonitatem; et quod eis pascendo et nutriendo dat incrementum, non utique malitie eorum, sed eidem bone nature quam creauit bonus, bonum tribuit adiumentum. In quantum enim homines sunt, bonum est nature, cuius auctor est Deus: in quantum autem cum peccato nascuntur, perituri si non renascuntur [1 1Kb] , ad semen pertinent maledictum ab initio , illius antique inobedientie uitio. Quo tamen bene utitur factor etiam uasorum ire, ut notas faciat diuitias glorie sue in uasa misericordie; ne meritis suis tribuat, si ad eamdem massam quisque pertinens gratia liberetur, sed qui gloriatur, in Domino glorietur .



CAPUT XuIII.

33. Ab hac fide apostolica atque catholica ueracissima et fundatissima, cum Pelagianis iste discedens, non uult nascentes esse sub diabolo, ne paruuli portentur ad Christum, ut eruantur a potestate tenebrarum, et in regnum ipsius transferantur . Ac sic accusat Ecclesiam toto orbe diffusam, in qua ubique omnes baptizandi infantuli non ob aliud exsufflantur, nisi ut ab eis princeps mundi mittatur foras : a quo necesse est uasa ire possideantur, cum ex Adam nascuntur, si in Christo renascantur, et in eius regnum per gratiam facta uasa misericordie transferantur. Contra istam fundatissimam ueniens ueritatem, ne uniuersam Christi Ecclesiam oppugnare uideatur, quasi me unum alloquitur, et uelut corripiens atque admonens dicit: Etiam te Deus fecit; sed, quod est fatendum, grauis error infecit. Sane quod me Deus fecerit agnosco, et gratias ago: qui tamen cum ire uasis perissem, si tantum ex Adam me fecisset, et in Christo non refecisset. Quod cum possessus Pelagiana impietate non credit, si in tanto malo in finem usque perdurat, non ipse, sed Catholici uideant, qualis et quantus eum error, non infecerit, sed plane interfecerit.



CAPUT XIX.


34. Attende sequentia: »Quod autem,« inquit, »filii ex coniugio suscepti naturaliter boni sunt, Apostolo dicente discamus, qui ait de improbis: Relicto naturali usu femine, exarserunt in de sideria sua, inuicem masculi in masculos turpitudinem operantes . Ostendit ergo,« inquit, »usum femine et naturalem esse, et pro suo modo laudabilem: flagitium autem ex uoluntate propria exerceri contra institutionis pudorem. Merito itaque,« inquit, »et in bene utentibus genus concupiscentie modusque laudatur, et in turpibus excessus eius punitur. Denique eodem tempore Deus Abrahe et Sare marcentia euo membra uegetauit« , »quo in Sodomis ipsa igneo imbre puniuit« . »Si igitur putas,« inquit, »accusandum membrorum uigorem, quoniam per ipsum Sodomite flagitiis obliti [1 1Kb] sunt; accusabis etiam creaturam panis et uini, quoniam hinc quoque eos peccasse Scriptura diuina significauit. Dicit enim Dominus per Ezechielem prophetam: uerumtamen he iniquitates Sodome sororis tue, superbia, in saturitate panum et abundantio uini fluebant ipsa et filii eius, et manum pauperis et egentis non adiuuabant« . »Elige iam,« inquit, »utrum mauis: aut reputa diuino operi commixtionem corporum, aut creaturam panis et uini similiter malam [2 1Kb] esse defini. Quod si feceris, aperte Manicheus esse conuinceris. Concupiscentie autem naturalis qui modum tenet, bono bene utitur; qui modum non tenet, bono male utitur. Quid dicis ergo,« inquit: »Ita nuptiarum bonum malo originali, quod inde trahitur, non potest accusari; sicut adulteriorum malum bono naturali, quod inde nascitur, non potest excusari« ? »His sermonibus,« inquit, »quod negaueras concessisti, quod concesseras sustulisti: et nichil magis laboras, quam ut parum intelligaris. Ostende sine commixtione nuptias corporales: aut unum aliquod huic operi nomen imponito, et uel bonum, uel malum coniugium nuncupato. Spopondisti utique bona te definire coniugia: si coniugium bonum, si homo fructus coniugii bonus, si hic fructus opus Dei malus esse non potest, qui per bonum ex bono nascitur; ubi igitur originale malum, quod tot preiudiciis interemptum est?«



CAPUT XX.

35. Ad hec respondeo, non solum filios ex coniugio, uerum etiam ex adulterio bonum aliquod esse, secundum opus Dei quo creati sunt: secundum autem originale peccatum, in damnatione [3 1Kb] nasci ex Adam primo, non solum si de adulterio, uerum etiam si de coniugio generentur, nisi in Adam secundo, qui est Christus, regenerentur. Quod autem ait Apostolus de improbis, Relicto naturali usu femine, exarserunt in desideria sua in inuicem, masculi in masculos turpitudinem operantes: non dixit usum  coniugalem, sed naturalem, eum uolens intelligi, qui fit membris ad hoc creatis, ut per ea possit ad generandum sexus uterque misceri. Ac per hoc, cum eisdem membris etiam meretrici quisque miscetur, naturalis est usus, nec tamen laudabilis, sed culpabilis. Ab ea uero parte corporis, que non ad generandum est instituta, si et coniuge quisque utatur, contra naturam est et flagitiosum. Denique prius idem apostolus de feminis dixit, Nam femine eorum immutauerunt naturalem usum in eum usum qui est contra naturam : deinde, de masculis in masculos turpitudinem operantibus, relicto usu femineo naturali. Non ergo isto nomine, id est, usu naturali, coniugalis est laudata commixtio, sed immundiora et sceleratiora flagitia denotata sunt, quam si illicite et feminis, sed tamen naturaliter uterentur.



CAPUT XXI.

36. Panem uero et uinum sic non reprehendimus propter luxuriosos et ebriosos, quomodo nec aurum propter cupidos et auaros. Quocirca commixtionem quoque honestam coniugum non reprehendimus propter pudendam corporum libidinem. Illa enim posset esse nulla precedente perpetratione peccati, de qua non erubescerent coniugati: hec autem exorta est post peccatum, quam coacti sunt uelare confusi . Unde remansit posterioribus coniugatis, quamuis hoc malo bene et licite utentibus, in eiusmodi opere humanum uitare conspectum, atque ita confiteri quod pudendum est, cum debeat neminem pudere quod bonum est. Sic insinuantur hec duo, et bonum laudande coniunctionis, unde filii generentur, et malum pudende libidinis, unde qui generantur, regenerandi sunt ne damnentur. Proinde pudenda libidine qui licite concumbit, malo bene utitur: qui autem illicite, malo male utitur. Rectius enim accipit [1 1Kb] nomen mali quam boni, unde erubescunt et mali et boni: meliusque credimus ei qui dicit, Scio quia non habitat in me, hoc est in carne mea, bonum ; quam huic qui dicit hoc bonum, unde si confunditur, confitetur malum; si autem non confunditur, addit impudentiam, peius malum. Recte igitur diximus, »Ita nuptiarum bonum malo originali, quod inde trahitur, non potest accusari; sicut adulteriorum malum bono naturali, quod inde nascitur, non potest excusari:« quoniam natura humana que nascitur uel de coniugio, uel de adulterio, Dei opus est. Que si malum esset, non esset generanda; si malum non haberet, non esset regeneranda: atque ut ad unum uerbum utrumque concludam, natura humana si malum esset, saluanda non esset; si ei mali nichil inesset, saluanda non esset. Qui ergo dicit eam bonum non esse, bonum negat condite creatorem: qui uero negat ei malum inesse, misericordem uitiate inuidet saluatorem. Quapropter in hominibus nascentibus neque excusanda sunt adulteria per bonum quod inde a conditore bono creatum est, nec accusanda coniugia per malum quod ibi a misericorde saluatore sanandum est.



CAPUT XXII.


37. »Ostende,« inquit, »sine commixtione nuptias corporales.« Non ostendo ego nuptias corporales sine commixtione; sed nec ipse ostendit eamdem commixtionem sine confusione. In paradiso autem si peccatum non precessisset, non esset quidem sine utriusque sexus commixtione generatio, sed esset sine confusione commixtio. Esset quippe in ceundo tranquilla membrorum obedientia, non pudenda carnis concupiscentia. Proinde coniugium bonum est, unde ordinate seminatus nascitur homo; et fructus coniugii bonus, quod est ipse qui ita nascitur homo: sed peccatum malum est, cum quo nascitur omnis homo. Deus quippe fecit et facit hominem: sed per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt .



CAPUT XXIII.

38. »Nouo,« inquit, »genere disserendi, et catholicum profiteris [1 1Kb] , et Manicheo patrocinaris, dicendo nuptias et magnum bonum, et magnum malum.« Prorsus quid loquatur, ignorat, siue ignorare se simulat. Aut enim non intelligit, aut non uult intelligi [2 1Kb] quid dicamus. Sed si non intelligit, preoccupatione impeditur erroris: si autem non uult quid dicamus intelligi, peruicacie uitium est, quo suum defendit errorem. Et Iouinianus, qui paucos ante annos nouellam conatus est heresim condere, Manicheis patrocinari dicebat Catholicos, quod aduersus eum sanctam uirginitatem nuptiis preferebant. Sed responsurus est iste, non se quod Iouinianus de indifferentia nuptiarum uirginumque sentire. Nec ego dico quod isti hoc sentiant: uerumtamen per Iouinianum Catholicis Manicheos obiicientem, non esse hoc nouum, noui heretici recognoscant. Nos itaque nuptias bonum dicimus esse, non malum. Sed sicuti Ariani Sabellianos nos esse criminantur, quamuis non dicamus unum eumdemque esse Patrem et Filium et Spiritum sanctum, quod Sabelliani dicunt; sed dicamus unam eamdemque esse naturam Patris et Filii et Spiritus sancti, quod Catholici dicunt: ita Pelagiani nobis Manicheos obiiciunt, quamuis non dicamus esse malum nuptias, quod dicunt Manichei; sed dicamus malum primis hominibus, id est, primis coniugibus accidisse [3 1Kb] , et inde in omnes homines pertransisse, quod dicunt Catholici. Sed sicut Ariani dum Sabellianos fugiunt, in peius aliquid inciderunt; quia Trinitatis ausi sunt non personas discernere, sed naturas: ita Pelagiani dum Manicheorum pestem in peruersum uitare conantur, de nuptiarum fructu ipsis Manicheis conuincuntur perniciosiora sentire, credendo paruulos Christo medico non egere.



CAPUT XXIu.

39. »Definis,« inquit, »hominem, si de fornicatione nascatur, reum non esse; si de coniugio, innocentem non esse. Huc enim peruenit  quod dixisti, bonum naturale de adulteriis posse subsistere, malum originale etiam de coniugio trahi.« Frustra omnino conatur apud intelligentem lectorem, que sunt recta peruertere. Absit enim ut dicamus, hominem, si de fornicatione nascatur, reum non esse. Sed dicimus, hominem, siue de coniugio, siue de fornicatione nascatur, bonum aliquid esse, propter auctorem nature Deum; malum aliquid trahere, propter originale peccatum. Quod ergo dicimus, »bonum naturale etiam de adulteriis posse subsistere, malum autem originale etiam de coniugio trahi,« non huc peruenit, quo ille conatur adducere, non nasci reum de adulteriis, nec innocentem de nuptiis: sed ex utroque reum generatione factum, propter originale delictum; et utrumque regeneratione absoluendum, propter nature bonum.



CAPUT XXu.

40. »Unum ex his,« inquit, »uerum est, alterum falsum.« Huic eadem breuitate respondeo: Imo utrumque uerum est, neutrum falsum. »uerum est,« inquit, »quod adulteriorum culpam homo qui inde nascitur, non potest excusare: quia quod adulteri fecerunt, ad uitium pertinet uoluntatis; quod autem genuerunt, ad laudem spectat fecunditatis: quia si quis furtiuum triticum serat, non nascitur messis obnoxia. uitupero itaque,« inquit, »furem, sed laudo segetem. Innocentem pronuntio qui nascitur ex generositate seminum, dicente Apostolo, Deus illi dat corpus prout uult, et unicuique seminum proprium corpus« : »condemno uero flagitiosum, qui ex propositi peruersitate peccauit.«



CAPUT XXuI.

41. Ad hec adiungit, et dicit: »Prorsus autem si malum de nuptiis trahitur, accusari possunt, excusari non possunt; et in diaboli iure opus earum fructumque constituis: quia omnis causa mali, expers boni est. Homo autem,« inquit, »qui de nuptiis nascitur, non criminibus, sed seminibus imputatur. Seminum uero causa in conditione corporum est: quibus corporibus qui male utitur, boni meritum, non genus sauciat. Liquido igitur,« inquit, »claret, bonum [1 1Kb] non esse causam mali. Si ergo,« inquit, »trahitur et de nuptiis originale malum, causa mali est conuentio nuptiarum: et necesse est malum esse, per quod et ex quo malus fructus apparuit, dicente Domino in Euangelio, Ex fructibus suis arbor agnoscitur« . »Quomodo« inquit, »tu audiendus putaris, qui dicis bonum esse coniugium, de quo nichil aliud quam malum prodire definis? Constat igitur rea [2 1Kb] esse coniugia, si peccatum inde originale deducitur; nec posse defendi, nisi fructus eorum innocens approbetur. Defenduntur autem, et bona pronuntiantur: fructus ergo approbatur innocuus.«

42. Ad hec responsurus, prius uolo esse intentum lectorem, nichil agere istos, nisi ut saluator non sit paruulis necessarius, quos peccata prorsus a quibus  saluentur negant habere. Hec tanta peruersitas et tante inimica gratie Dei, que data est per Iesum Christum Dominum nostrum, qui uenit querere et saluare quod perierat , insinuare se nititur cordibus parum intelligentium, laude operum diuinorum, hoc est, laude nature humane, laude seminis, laude nuptiarum, laude utriusque sexus commixtionis, laude fecunditatis: que omnia bona sunt. Nolo enim dicere, laude libidinis: quia eam et ipse nominare confunditur, ut aliud aliquid, non ipsam, laudare uideatur. Ac per hoc mala que acciderunt nature, non discernendo ab ipsius bonitate nature, non eam  ostendit sanam, sed sanari non permittit egrotam. Et ideo illud quod diximus, quod »adulteriorum culpam, bonum quod inde nascitur,« id est, »homo non potest excusare,« uerum esse concedit: et hoc, unde nulla inter nos questio est, etiam similitudine furis furtiuum triticum seminantis, de quo bona utique messis nascitur, astruit et confirmat ut potest. Illud autem alterum quod diximus, »Nuptiarum bonum malo originali, quod inde trahitur, non potest accusari,« non uult consentire quod uerum sit: quia si consenserit, non Pelagianus hereticus, sed Christianus catholicus erit. »Prorsus,« inquit, »si malum de nuptiis trahitur, accusari possunt, excusari non possunt; et in diaboli iure opus earum fructumque constituis: quia omnis causa mali, expers boni est.« Et ad hoc cetera attexit, ut probet causam mali bonum esse non posse [1 1Kb] ; et ideo nuptias, quia bonum sunt, causam mali non esse; ac per hoc de illis peccatorem, qui necessarium habeat saluatorem, nasci omnino non posse: quasi nos nuptias causam dicamus esse peccati; quamuis homo qui ex illis nascitur, non nascatur sine peccato. Nuptie institute sunt causa generandi, non peccandi: propter quod illa est a Domino benedictio nuptiarum, Crescite, et multiplicamini, et replete terram . Peccatum autem quod inde a nascentibus trahitur, non ad nuptias pertinet, sed ad malum quod accidit hominibus, quorum coniunctione sunt nuptie. Nam malum pudende libidinis et potest esse sine nuptiis, et potuerunt esse nuptie sine illo: ad conditionem autem pertinet corporis, non uite illius, sed mortis huius, ut nunc non possint esse nuptie sine illo, quamuis ipsum possit esse sine illis. Nam utique sine nuptiis est pudenda carnis concupiscentia, quando adulteria et queque stupra atque immunda committit, longe contraria pudicitie nuptiarum; aut quando nulla ista committit, quia homo nulla consensione permittit, et tamen surgit et mouetur et mouet, et plerumque in somnis ad ipsius operis similitudinem et sue motionis peruenit finem. Hoc ergo malum nec in ipsis nuptiis malum est nuptiarum: sed habent illud in corpore mortis huius paratum, etiamsi nolunt, sine quo non possunt implere quod uolunt. Non igitur ab earum institutione, que benedicta est, ad eas uenit: sed ab  eo quod ex uno homine peccatum intrauit in mundum, et per peccatum mors, et ita in omnes homines pertransiit, in quo omnes peccauerunt.

43. Quid est ergo quod ait, »Ex fructibus suis arbor agnoscitur,« quia hoc in Euangelio dixisse Dominum legimus? Numquid inde Dominus loquebatur, et non potius de duabus uoluntatibus hominum, bona scilicet et mala, istam bonam, illam malam arborem dicens; quia de bona uoluntate opera bona nascuntur, et mala de mala, nec possunt bona de mala, et mala de bona? Quod si nuptias tanquam arborem bonam, secundum istam quam commemorauit euangelicam similitudinem posuerimus; profecto e contrario fornicationem posituri sumus arborem malam. Quamobrem si homo ita dicitur fructus nuptiarum, tanquam bonus ex arbore bona, procul dubio nasci homo de fornicatione non debuit. Mala quippe arbor bonos fructus non facit . Porro si dixerit, non illic arboris loco ponendum esse adulterium, sed naturam potius humanam, de qua nascitur homo: ita etiam hic non erit arbor connubium, sed natura humana, de qua nascitur homo. Nihil proinde ualet ad istam questionem similitudo illa euangelica: quia non sunt nuptie causa peccati, quod trahitur a nascente, et expiatur in renascente; sed uoluntarium peccatum hominis primi, originalis est causa peccati. »Dicis iterum,« inquit, »Nam sicut peccatum, siue hinc, siue inde a paruulis trahatur, opus est diaboli: sic homo, siue hinc, siue inde nascatur, opus est Dei.« Et dixi hoc, et uerissime dixi: et si non Pelagianus, sed Catholicus esset, nichil aliud et ipse in Catholica diceret [1 1Kb] .



CAPUT XXuII.

44. Quid est ergo quod querit a nobis, »Per quid peccatum inueniatur in paruulo; utrum per uoluntatem, an per nuptias, an per parentes?« Sic enim loquitur, et tanquam ad omnia ista respondet, et a peccato quasi cuncta ista purgando, nichil uult remanere unde peccatum inueniatur in paruulo. uerba denique iam ipsa eius attende. »Per quid igitur,« inquit, »peccatum inuenitur in paruulo? Per uoluntatem? Nulla in eo fuit. Per nuptias? Sed he pertinent ad opus parentum, quos in hoc actu non peccasse premiseras; sed quantum ex consequentibus apparet, non hoc uere concesseras. Ipse sunt igitur exsecrande,« inquit, »que causam fecerunt mali: sed ille [2 1Kb] sole opus indicant personarum. Parentes igitur qui conuentu suo causam fecere peccato, iure damnabiles sunt. Ambigi ergo,« inquit, »iam non potest, si tuam sequamur sententiam, coniuges eterno supplicio mancipari, quorum labore actum est ut ad dominatum exercendum in homines diabolus perueniret. Et ubi est quod paulo ante hominem opus Dei dixeras? quia si per originem malum in hominibus, per malum ius diaboli in homines; diabolum esse dicis auctorem hominum, a quo est origo nascentium. Si autem credis a Deo hominem fieri, et esse coniuges innocentes; uide quam  stare non possit trahi ex his originale peccatum.«

45. Ad omnia ista huic respondet Apostolus, qui neque uoluntatem arguit paruuli, que propria in illo nondum est ad peccandum; neque nuptias in quantum nuptie sunt, que habent a Deo non solum institutionem, uerum etiam benedictionem; neque parentes, in quantum parentes sunt, inuicem licite atque legitime ad procreandos filios coniugati [1 1Kb] : sed, Per unum, inquit, hominem peccatum in hunc mundum intrauit, et per peccatum mors; et ita in omnes homines pertransiit, in quo omnes peccauerunt. Quod isti si catholicis auribus mentibusque perciperent, aduersus fidem gratiamque Christi rebelles animos non haberent, neque conarentur inaniter, ad suum proprium et hereticum sensum hec apostolica uerba tam dilucida et tam manifesta conuertere, asserentes hoc ideo dictum esse, quod Adam peccauerit primum, in quo de cetero quisquis peccare uoluit, peccandi inuenit exemplum; ut peccatum scilicet non generatione ab illo uno in omnes homines, sed illius unius imitatione transiret. Cum profecto, si Apostolus imitationem hic intelligi uoluisset, non per unum hominem, sed per diabolum potius in hunc mundum peccatum intrasse, et per omnes homines pertransisse dixisset. De diabolo quippe scriptum est, Imitantur autem eum, qui sunt ex parte ipsius . Sed ideo per unum hominem dixit, a quo generatio utique, hominum cepit, ut per generationem doceret isse per omnes originale peccatum.

46. Quid autem aliud indicant etiam sequentia uerba apostolica? Cum enim hoc dixisset, adiunxit, Usque enim ad legem peccatum in mundo fuit: id est, quia nec lex potuit auferre peccatum. Peccatum autem, inquit, non deputabatur, cum lex non esset. Erat ergo, sed non deputabatur; quia non ostendebatur, quod deputaretur. Sicut enim alibi dicit, Per legem cognitio peccati . Sed regnauit, inquit, mors ab Adam usque ad Moysen; hoc est quod supra dixerat, usque ad legem; non ut a Moyse deinceps non esset peccatum, sed quia nec per Moysen lex data regnum potuit mortis auferre, que non regnat utique nisi per peccatum. Regnum porro eius est, ut hominem mortalem in secundam etiam, que sempiterna est, precipitet mortem. Regnauit autem: in quibus? Et in his, inquit, qui non peccauerunt in similitudinem preuaricationis Ade, qui est forma futuri. Cuius futuri, nisi Christi? Et qualis forma, nisi a contrario? Quod alibi etiam breuiter dicit: Sicut in Adam omnes moriuntur, ita et in Christo omnes uiuificabuntur . Sicut in illo illud, ita in isto istud: ipsa est forma. Sed hec forma non omni ex parte conformis est: unde hinc Apostolus secutus adiunxit, Sed non sicut delictum, ita et donatio. Si enim ob unius delictum multi mortui sunt, multo magis gratia Dei et donum in gratia unius hominis Iesu Christi in multos abundauit. Quid est, multo magis, abundauit, nisi quia omnes qui per Christum liberantur, temporaliter propter Adam moriuntur, propter  ipsum autem Christum sine fine uicturi sunt? Et non, inquit, sicut per unum peccantem, ita est et donum. Nam iudicium quidem ex uno in condemnationem, gratia autem ex multis delictis in iustificationem. Ex uno ergo, quid, nisi delicto? quia sequitur, gratia autem ex multis delictis. Dicant isti, quomodo ex uno delicto in condemnationem, nisi quia sufficit ad condemnationem etiam unum originale peccatum, quod in omnes homines pertransiit? Gratia uero ideo ex multis delictis in iustificationem, quia non solum illud unum soluit, quod originaliter trahitur, sed etiam cetera, que in unoquoque homine motu proprie uoluntatis adduntur. Si enim ob unius delictum mors regnauit per unum, multo magis qui abundantiam gratie et iustitie accipiunt, in uita regnabunt per unum Iesum Christum. Itaque sicut per unius delictum in omnes homines ad condemnationem, ita et per unius iustificationem in omnes homines ad iustificationem uite. Adhuc permaneant in uanitate mentis sue, et dicant unum hominem non propaginem traiecisse, sed exemplum prebuisse peccati. Quomodo ergo per unius delictum in omnes homines ad condemnationem, et non potius per multa sua cuiusque delicta: nisi quia etiam si illud unum sit tantum, idoneum est perducere ad condemnationem, etiam nullis additis ceteris; sicut perducit paruulos morientes qui ex Adam nascuntur, si in Christo non renascantur? Quid ergo a nobis querit iste, quod [1 1Kb] non uult ad Apostolo audire, »per quid peccatum inueniatur in paruulo; utrum per uoluntatem, an per nuptias, an per parentes?« Ecce audiat per quid, audiat et taceat, per quid peccatum inueniatur in paruulo: Per unius delictum, inquit Apostolus, in omnes homines ad condemnationem. Omnes autem dixit ad condemnationem per Adam, et omnes ad iustificationem per Christum; cum utique non omnes eos qui moriuntur in Adam, transferat Christus ad uitam: sed omnes dixit atque omnes, quia sicut sine Adam nullus ad mortem, ita sine Christo nullus ad uitam. Sicut dicimus de litterarum magistro, si in ciuitate solus est, Omnes iste hic litteras docet: non quia omnes discunt, sed quia nemo nisi ab ipso. Denique quos ante omnes dixerat, multos postea dixit, eosdem ipsos tamen omnes multosque significans. Sicut enim, inquit, per inobedientiam unius hominis peccatores constituti sunt multi, ita et per unius obedientiam iusti constituentur multi .

47. Adhuc querat, »per quid peccatum inueniatur in paruulo.« Respondeant ei pagine sancte: Per unum hominem peccatum in hunc mundum intrauit, et per peccatum mors; et ita in omnes homines pertransiit, in quo omnes peccauerunt. Ob unius delictum multi mortui sunt: Iudicium ex uno in condemnationem: Ob unius delictum mors regnauit per unum: Per unius delictum in omnes homines ad condemnationem: Per unius inobedientiam peccatores constituti sunt multi. Ecce per quid delictum inuenitur in paruulo. Iam credat originale peccatum: sinat uenire paruulos, ut saluentur, ad Christum.



CAPUT XXuIII.


Quid est quod dicit, »Non peccat iste qui nascitur, non peccat ille qui genuit, non peccat iste qui condidit: per quas rimas inter tot presidia innocentie, peccatum fingis ingressum?« Quid querit latentem rimam, cum habeat apertissimam ianuam? Per unum hominem, ait Apostolus; per unius delictum, ait Apostolus; per inobedientiam unius hominis, ait Apostolus. Quid querit amplius? quid querit apertius? quid querit inculcatius?

48. »Si peccatum,« inquit, »ex uoluntate est, mala uoluntas que peccatum facit: si ex natura, mala natura.« Cito respondeo, Ex uoluntate peccatum est. Querit forte, utrum et originale peccatum. Respondeo, Prorsus et originale peccatum: quia et hoc ex uoluntate primi hominis seminatum est, ut et in illo esset, et in omnes transiret. Sed quod secutus adiunxit, »Si ex natura, mala natura:« quero ab illo, ut, si potest, respondeat, Sicut manifestum est, ex uoluntate mala tanquam ex arbore mala, fructus eius fieri omnia opera mala; sic ipsam uoluntatem malam, id est, ipsam [1 1Kb] fructuum malorum arborem malam unde dicat exortam. Si ex angelo; quid erat ipse angelus, nisi bonum opus Dei? Si ex homine; quid erat ipse homo, nisi bonum opus Dei? Imo quia uoluntas mala angelo ex angelo [2 1Kb] , ex homine homini orta est; quid erant hec duo antequam in eis ista mala orirentur, nisi bonum opus Dei, et bona atque laudanda natura? Ecce ergo ex bono oritur malum, nec fuit omnino unde oriri posset, nisi ex bono: ipsam dico uoluntatem malam, quam nullum precessit malum; non opera mala, que non sunt nisi ex uoluntate mala, tanquam ex arbore mala. Nec ideo tamen ex bono potuit oriri uoluntas mala quia bonum factum est a bono Deo; sed quia de nichilo factum est, non de Deo. Quid ergo est quod dicit, »Si natura opus est Dei, per opus Dei opus diaboli transire non sinitur?« Nonne opus diaboli, quando primum in angelo, qui diabolus factus est, ortum est, in opere Dei ortum est? Quapropter si malum quod omnino nusquam erat, in Dei opere oriri potuit; cur malum quod alicubi iam erat, per opus Dei transire non potuit, presertim cum ipso uerbo utatur Apostolus, dicens, Et ita in omnes homines pertransiit? Numquid homines non sunt opus Dei? Pertransiit ergo peccatum per homines, hoc est, opus diaboli per opus Dei: atque ut alio modo idipsum dicam, opus operis Dei per opus Dei [3 1Kb] . Et ideo Deus est solus immutabilis et potentissime bonitatis: qui et antequam esset ullum malum, bona opera fecit omnia, et de malis que in bonis ab eo factis orta sunt, bene operatur per omnia.



CAPUT XXIX.

49. »In uno,« inquit, »homine iure uituperatur intentio, et origo laudatur, quia duo  sunt que contrariis applicentur: in paruulo autem unum est, natura tantum, quia uoluntas non est. Illud ergo unum,« inquit, »aut Deo adscribetur [1 1Kb] , aut demoni. Si natura«, inquit, »per Deum est, non potest in ea esse originale malum. Si a diabolo, nichil erit per quod homo diuino operi uindicetur. Perfecte itaque Manicheus est, qui malum originale defendit.« Audiat potius aduersum ista quod uerum est. In uno homine iure uituperatur intentio, et natura laudatur, quia duo sunt que contrariis applicentur: sed etiam in paruulo, non unum est tantum, id est, natura, in qua creatus est homo a Deo bono; habet enim et uitium, quod per unum in omnes homines pertransiit, sicut sapit Apostolus, non sicut desipit Pelagius, uel Celestius, uel eorum quicumque discipulus. Horum itaque duorum, que in paruulo esse diximus, unum adscribitur Deo, alterum diabolo. Et quod utrumque propter unum horum, id est, propter uitium, subiicitur potestati diaboli, ideo non est incongruum, quia non fit ipsius diaboli potestate, sed Dei. Subiicitur autem uitium uitio, natura nature; quia et in diabolo utrumque est: ut cum dilecti et electi de potestate tenebrarum eruuntur, cui iure subduntur, appareat quid donetur iustificatis bonis a Deo bono, bene operante et de malis [2 1Kb] .

50. Quod autem iste sibi quasi religiose dicere uisus est, »Si natura per Deum est, non potest in ea esse originale malum:« nonne religiosius sibi alius uidetur [3 1Kb] dicere, Si natura per Deum est, non potest in ea oriri ullum malum? Et tamen falsum est: hoc enim Manichei asserere uoluerunt, et non creaturam Dei factam de nichilo, sed ipsam naturam Dei malis omnibus implere conati sunt. Non enim ortum est malum nisi in bono, nec tamen summo et immutabili, quod est natura Dei, sed facto de nichilo per sapientiam Dei. Est itaque per quod homo diuino operi uindicetur; quia non esset homo, nisi diuino opere crearetur: malum autem non esset in paruulis, nisi uoluntate primi hominis peccaretur, et origine [4 1Kb] uitiata peccatum originale traheretur. Non ergo sicut iste ait, »perfecte Manicheus est, qui malum originale defendit:« sed perfecte Pelagianus est, qui malum originale non credit. Neque enim ex quo esse cepit Manichei pestilentiosa doctrina, ex illo ceperunt in Ecclesia Dei paruuli baptizandi exorcizari et exsufflari, ut ipsis mysteriis ostenderetur non eos in regnum Christi, nisi erutos a tenebrarum potestate, transferri : aut in libris [5 1Kb] Manichei legitur, quod uenerit Filius hominis querere et saluare quod perierat : aut quod per unum hominem peccatum in hunc mundum intrauit ; et cetera ad eamdem sententiam pertinentia, que supra commemorauimus: aut quod reddit Deus peccata patrum in filios : aut quod in Psalmo  scriptum est, Ego in iniquitatibus conceptus sum, et in peccatis mater mea in utero me aluit : aut, Homo uanitati similis factus est, dies eius uelut umbra pretereunt : aut, Ecce ueteres posuisti dies meos, et substantia mea quasi nichilum ante te; uerumtamen uniuersa uanitas, omnis homo uiuens : aut quod Apostolus dicit, Omnis creatura uanitati subiecta est : aut in libro Ecclesiaste, uanitas uanitatum [1 1Kb] , et omnia uanitas: que abundantia est homini in omni labore suo quem ipse laborat sub sole ? aut in libro Ecclesiastico, Iugum graue super filios Adam a die exitus de uentre matris eorum, usque in diem sepulture in matrem omnium : aut quod dicit Apostolus, In Adam omnes moriuntur : aut quod dicit sanctus Iob, ubi de peccatis suis loquitur, Homo enim natus ex muliere, breuis uite et plenus iracundie, sicut flos feni decidit; fugit autem sicut umbra, et non stabit: nonne et huius curam fecisti, et hunc fecisti intrare in conspectu tuo in iudicium? Quis enim erit mundus a sordibus? Ne unus quidem, etiam si unius diei fuerit uita eius super terram . Quas enim dixerit sordes, quia peccata intelligi uoluit, ipsa lectio indicat, ubi prorsus unde loquatur apparet: unde est et illud apud prophetam Zacariam, ubi aufertur a sacerdote uestis sordida, et dicitur ei, Ecce abstuli peccata tua . Puto quod ista omnia, et cetera huiusmodi, que indicant omnem hominem sub peccato et maledicto nasci, non leguntur in tenebris Manicheorum, sed in luce Catholicorum.

51. Quid autem dicam de ipsis diuinarum Scripturarum tractatoribus, qui in catholica Ecclesia floruerunt, quomodo hec non in alios sensus conati sunt uertere, quoniam stabiles erant in antiquissima et robustissima fide, non autem nouitio mouebantur errore? Quos si colligere et eorum testimoniis uti uelim, et nimis longum erit, et de canonicis auctoritatibus, a quibus non debemus auerti, minus fortasse uidebor presumpsisse quam debui. uerumtamen ut omittam beatissimum Ambrosium, cui Pelagius, sicut iam commemoraui, tam magnum integritatis in fide perhibuit testimonium ; qui tamen Ambrosius nichil aliud defendit in paruulis, ut haberent necessarium medicum Christum, nisi originale peccatum : numquid et gloriosissime corone Cyprianus dicetur ab aliquo, non solum fuisse, sed uel esse potuisse Manicheus, cum prius iste sit passus, quam illa in orbe Romano pestis apparuit? Et tamen in libro de Baptismate paruulorum, ita defendit originale peccatum, ut propterea dicat, et ante octauum diem, si necesse sit, paruulum baptizari oportere, ne pereat anima eius. Quem tanto uult intelligi ad indulgentiam Baptismi facilius peruenire, quanto magis ei dimittuntur non propria, sed aliena peccata . Hos iste audeat dicere Manicheos, et antiquissimam Ecclesie  traditionem isto nefario crimine aspergat, qua exorcizantur, ut dixi, et exsufflantur paruuli, ut in regnum Christi a potestate tenebrarum, hoc est diaboli et angelorum eius, eruti transferantur. Nos autem paratiores sumus cum istis uiris, et cum Ecclesia Christi in huius fidei antiquitate firmata, quelibet maledicta et contumelias perpeti, quam cum Pelagianis cuiuslibet [1 1Kb] eloquii predicatione laudari.



CAPUT XXX.

52. »Ais iterum,« inquit, »et dicis: Nulla esset concupiscentia, nisi homo ante peccasset; nuptie uero essent, etiamsi nemo peccasset.« Non dixi, »Nulla esset concupiscentia;« quia est et glorianda concupiscentia spiritualis, qua concupiscitur sapientia : sed dixi, »Nulla esset pudenda concupiscentia« . Relegantur uerba mea, que etiam ipse posuit, ut quanta ab illo fraude commemorentur appareat. Sed quo uoluerit eam nomine appellet. Illa dixi quod non esset, nisi homo ante peccasset, de qua erubuerunt in paradiso, qui pudenda texerunt, quam nemo negat, quoniam peccatum inobedientie precesserat, ideo subsecutam. Qui autem uult intelligere quid senserint, debet considerare quid texerint. Succinctoria quippe sibi de foliis ficulneis, non uestimenta fecerunt ; que succinctoria grece nuncupantur. Quid autem cooperiant perizomata, omnibus notum est: que nonnulli Latini campestria sunt interpretati. Quis autem ignorat qui campestrantur, quas partes corporis contegant? Has enim tegebant Romani iuuenes, quando nudi exercebantur in campo, unde hoc genus tegminis tale nomen accepit  .



CAPUT XXXI.

53. »Ille ergo nuptie,« inquit, »que sine concupiscentia, sine motu corporum, sine necessitate sexuum, ut dicis, esse potuerunt, a te pronuntiantur laudabiles: ista uero coniugia que nunc aguntur, a diabolo inuenta definis. Illa itaque,« inquit, »que institui potuisse somnias, bona deliberas: ista uero de quibus dicit Scriptura diuina, Relinquet homo patrem et matrem, et adherebit uxori sue; et erunt duo in carne una ; profiteris mala diabolica, morbum postremo debere, non coniugium nuncupari.« Non est mirum si Pelagiani dicta nostra in sensus quos uolunt detorquere conantur; quando et de Scripturis sanctis, non ubi obscure aliquid dictum est, sed ubi clara et aperta sunt testimonia, id facere consueuerunt, more quidem hereticorum etiam ceterorum. Quis enim diceret, »sine motu corporum, sine necessitate sexuum nuptias esse potuisse?« Deus enim fecit sexus, quia masculum et feminam fecit eos , sicut scriptum est. Unde autem fieri posset ut qui fuerant coniungendi, et ipsa coniunctione generaturi, sua corpora non mouerent; quandoquidem nullus fit hominis ad hominem corporalis accessus, si desit corporis motus? Non ergo hic questio est de motu corporum, sine quo non possent omnino misceri; sed  de pudendo motu genitalium, qui profecto non esset, et tamen seminatrix commixtio non deesset, si genitalia non libidini, sed uoluntati sicut cetera membra seruirent. Annon etiam nunc in corpore mortis huius imperatur pedi, brachio, digito, labro, lingue, et ad nutum nostrum continuo porriguntur? Humori denique, quod est mirabilius, in uesica intus posito cum libet, et quando [1 1Kb] eius copia non urgemur, imperatur ut profluat, et obtemperat: imo ipsis abditis uisceribus et neruis, quibus idem humor continetur, imperatur ut eum propellant, exprimant, eiiciant, et si sanitas adest, sine difficultate seruiunt uoluntati. Quanto ergo facilius atque tranquillius, obedientibus genitalibus corporis partibus, et ipsum membrum porrigeretur, et homo seminaretur, nisi hominibus illis inobedientibus membrorum istorum inobedientia iusto supplicio redderetur? Quod supplicium casti sentiunt, qui procul dubio mallent, si possent, iubente uoluntate quam pruriente uoluptate filios seminare. Immundi autem qui propter istum morbum, non solum meretrices, uerum etiam coniuges amant, de hoc supplicio carnis grauiore supplicio mentis exsultant.



CAPUT XXXII.

54. Absit ergo ut dicamus, quod nos dicere iste confingit, »ista coniugia que nunc aguntur, a diabolo inuenta.« Prorsus ipse sunt nuptie, quas ab initio Deus instituit. Hoc enim bonum suum ad hominum generationem institutum etiam damnatis hominibus non detraxit, quibus non detraxit etiam sensus carnis et membra, procul dubio munera sua, quamuis iam debita damnatione moritura. Iste, inquam, sunt nuptie, de quibus dictum est , Propterea relinquet homo patrem et matrem, et adherebit uxori sue; et erunt duo in carne una. Hoc enim ante peccatum dictum est: et si nemo peccasset, sine pudenda libidine posset fieri [3 1Kb] . Et nunc quamuis sine illa non fiat in corpore mortis huius, ipsum est tamen quod non cessat fieri, ut adhereat homo uxori sue, et sint duo in carne una. Quamobrem etsi dicitur, nunc alias esse nuptias, alias uero si nemo peccasset esse potuisse, non secundum earum naturam, sed secundum quamdam in deterius mutatam dicitur qualitatem. Sicut alius dicitur, quamuis idem ipse sit homo, qui mutauerit uitam siue in melius, siue in deterius: aliud est enim iustus, aliud peccator; quamuis idem ipse sit homo. Sic alie nuptie sine pudenda libidine, alie cum pudenda libidine: cum tamen secundum constitutionem suam, qua legitime coniungitur mulier uiro, et fides carnalis debiti ab adulteriorum peccato [4 1Kb] seruatur immunis, et hoc more legitimo filii seminantur, eedem ipse sunt nuptie, quas Deus instituit, quamuis diabolus non  ipsas, sed homines ex quibus nuptie fiunt, antiqua peccati persuasione sauciauerit, inobedientie persuadendo peccatum, cui per diuinum iudicium inobedientia membrorum reciproca redderetur; in qua coniugati, quamuis erubuerint nuditatem suam, nuptiarum tamen a Deo institutam non omnimodo potuerunt amittere bonitatem.



CAPUT XXXIII.

55. Hinc iste pergit ab eis qui coniunguntur, ad eos qui gignuntur, propter quos in hac questione tantis aduersus nouos hereticos disputationibus laboramus: et occulto Dei compulsus instinctu dicit aliquid, ubi totum istum nodum sua confessione dissoluit. uolens enim nobis maiorem inuidiam commouere, quia dicimus etiam de legitimis nuptiis sub peccato paruulos nasci: »Illos ergo,« inquit, »qui nunquam nati sunt, bonos potuisse esse dicis: istos uero qui mundum impleuerunt, pro quibus Christus mortuus est, diaboli opus et de morbo natos, et ab exordio reos definis. Probaui itaque,« inquit, »nichil te aliud agere, quam ut Deum neges horum, qui sunt, hominum conditorem.« Ego quidem conditorem hominum omnium, quamuis omnes sub peccato nascantur, et pereant nisi renascantur, non dico nisi Deum. uitium quippe inseminatum est persuasione diaboli, per quod sub peccato nati sunt, non natura condita qua homines sunt. Libido autem pudenda non moueat membra, nisi quando uolumus, et non est morbus. Non de illa erubescat etiam licitus et honestus coniugatorum concubitus, uitando conspectum et appetendo secretum, et non est morbus. Non prohibeat Apostolus in hoc morbo possideri uxores, et non est morbus. Quod enim grecus habet, , alii latine interpretati sunt, in morbo desiderii, uel concupiscentie; alii uero, in passione concupiscentie , uel si quo alio modo in aliis atque aliis codicibus inuenitur: sed passio in lingua latina, maxime usu loquendi ecclesiastico, non nisi [1 1Kb] ad uituperationem consueuit intelligi.

56. Quodlibet autem de pudenda concupiscentia carnis iste sentiat, de paruulis, pro quibus laboramus, ut saluatore indigere credantur, ne sine salute moriantur, attende quid dixerit: uerba eius repeto. Illos ergo, inquit, qui nunquam nati sunt, bonos potuisse esse dicis: istos uero qui mundum impleuerunt, pro quibus Christus mortuus est, diaboli opus, et de morbo natos, et ab exordio reos definis. O si nodum soluat [2 1Kb] etiam contentionis, quomodo nodum soluit istius questionis! Numquid enim se modo de maioribus ista locutum esse dicturus est? De paruulis agitur, de nascentibus agitur, de his nobis [3 1Kb] , quia rei ab exordio definiuntur a nobis, ab illo inuidia commouetur, quia eos dicimus reos, pro quibus Christus mortuus est. Cur ergo pro illis Christus mortuus est, si non sunt rei? Inde prorsus, inde obtinebimus causam, unde excitandam putauit inuidiam. Ipse dicit,  Quomodo rei sunt paruuli, pro quibus Christus mortuus est? Nos respondemus: Imo paruuli quomodo rei non sunt, pro quibus Christus mortuus est? Ista controuersia iudicem querit [1 1Kb] . Iudicet ergo Christus, et cui rei mors eius profecerit, ipse dicat. Hic est, inquit, sanguis meus, qui pro multis effundetur in remissionem peccatorum . Iudicet cum illo et Apostolus, quia et in Apostolo ipse loquitur Christus. Clamat et dicit de Deo Patre, Qui proprio Filio non pepercit, sed pro nobis omnibus tradidit eum . Puto quod ita dicat Christum traditum pro omnibus nobis, ut in hac causa paruuli non separentur a nobis. Sed quid opus est hinc satagere, unde iam nec iste contendit: quandoquidem non solum confitetur mortuum fuisse etiam pro paruulis Christum, uerum etiam inde nos arguit, quod eosdem paruulos reos dicimus, pro quibus mortuus est Christus? Iam itaque Apostolus qui dixit, pro nobis omnibus traditum Christum, dicat etiam quare sit pro nobis traditus Christus. Traditus est, inquit, propter delicta nostra, et resurrexit propter iustificationem nostram . Si igitur, sicut iste et confitetur, et profitetur [2 1Kb] , et dicit, et obiicit, in eis sunt et paruuli pro quibus traditus est Christus, et propter delicta nostra traditus est Christus; habent profecto et paruuli delicta originalia, pro quibus traditus est Christus: habet quod in eis sanet, qui, sicut ipse ait, non est opus sanis medicus, sed male habentibus : habet cur eos saluos faciat, qui uenit in mundum, sicut dicit apostolus Paulus, peccatores saluos facere : habet quod in eis remittat, qui sanguinem se fudisse testatur in remissionem peccatorum: habet propter quod eos querat, qui uenit, ut dicit, querere et saluum facere quod perierat : habet quod in eis soluat Filius Dei, qui propterea uenit, sicut dicit apostolus Ioannes, ut soluat opera diaboli . Huic ergo paruulorum saluti inimicus est, qui eorum sic asserit innocentiam, ut sauciatis et uulneratis neget necessariam medicinam.



CAPUT XXXIu.

57. Iam quod sequitur et adiungit, attende. Si ante [3 1Kb] peccatum, inquit, per Deum creatum est unde homines nascerentur, per diabolum autem unde parentes commouerentur, adscribetur sine dubio sanctitas nascentibus et culpa generantibus. Quod quia manifestissime nuptias damnat, amoueto hunc sensum, precor, de Ecclesiarum medio, et uere credito quia per Iesum Christum facta sunt omnia, et sine ipso factum est nichil . Ita hoc dicit, quasi nos dicamus, per diabolum aliquid substantie creatum in hominibus. Persuasit malum diabolus tanquam peccatum, non creauit tanquam naturam. Sed plane nature [4 1Kb] persuasit, quia homo natura est, et ideo eam persuadendo uitiauit. Qui enim uulnerat, non creat membra, sed uexat [5 1Kb] . Sed uulnera que corporibus infliguntur  [1 1Kb] , membra faciunt claudicare, uel egre moueri, non eam uirtutem qua iustus [2 1Kb] est homo: uulnus autem, quod peccatum uocatur, ipsam uitam uulnerat, qua recte uiuebatur. Hoc autem ualde [3 1Kb] tunc maius atque altius diabolus inflixit, quam sunt ista hominibus nota peccata. Unde illo magno primi hominis peccato, natura ibi nostra in deterius commutata, non solum facta est peccatrix, uerum etiam generat [4 1Kb] peccatores; et tamen ipse languor quo bene uiuendi uirtus periit, non est utique natura, sed uitium: sicut certe mala in corpore ualetudo, non est ulla substantia uel natura, sed uitium; et licet non semper, tamen plerumque male ualetudines parentum ingenerantur quodammodo, et apparent in corporibus filiorum.

58. Hoc autem peccatum, quod ipsum hominem in paradiso in peius mutauit, quia multo est grandius quam iudicare nos possumus, ab omni nascente trahitur, nec nisi in renascente remittitur; ita ut etiam de parentibus iam renatis, in quibus remissum atque tectum est, trahatur in reatum nascentium filiorum, nisi et ipsos, quos prima carnalis natiuitas obligauit, secunda spiritualis absoluat. Cuius rei mirabilis, mirabile Creator in oliua et oleastro produxit exemplum, ubi non solum ex oleastri, uerum etiam ex oliue semine nonnisi oleaster exoritur. Quapropter quamuis et in hominibus natura generatis, gratia regeneratis, sit ista carnalis concupiscentia repugnans legi mentis: tamen quia remissa est in remissione peccatorum, non iam illis in peccatum reputatur, nec nocet aliquid, nisi eius motibus ad illicita consentiatur. Proles uero eorum, quia non per spiritualem, sed per carnalem concupiscentiam seminatur, uelut ex illa oliua quidam nostri generis oleaster, sic inde reatum nascendo trahit, ut nisi renascendo liberari ab illa peste non possit. Quomodo ergo affirmat iste nos adscribere sanctitatem nascentibus, et culpam generantibus; cum potius ueritas monstret, etsi fuerit [5 1Kb] sanctitas in generantibus, originalem culpam inesse nascentibus, que non aboleatur nisi in renascentibus?



CAPUT XXXu.

59. Que cum ita sint, de ista carnis concupiscentia et de libidine imperiosa impudicis, domanda pudicis, pudenda tamen et pudicis et impudicis, sentiat iste quod libet; quia ei, sicut uideo, multum placet: non eam laudare cunctetur, quam nominare confunditur; appellet eam, sicut appellauit, membrorum uigorem, nec castarum aurium reuereatur horrorem; appellet membrorum potentiam, nec caueat impudentiam. Dicat, si non erubescit, in paradiso si nemo peccasset, hunc ibi uigorem uelut florem uirere [6 1Kb] potuisse; nec opus fuisse ut tegeretur,  quod ita moueretur, ut inde nemo confunderetur; sed parata coniuge semper exerceretur, nunquam reprimeretur, ne aliquando uoluptas [1 1Kb] tanta tante felicitati negaretur. Absit enim ut illa beatitudo posset aut in loco illo non habere quod uellet, aut in suo corpore uel animo sentire quod nollet: ac per hoc si motus libidinis uoluntatem hominum preueniret, uoluntas continuo sequeretur; uxor, que propter hoc nunquam absens esse debebat, siue conceptura [2 1Kb] , siue iam grauida, illico admoueretur; et aut proles seminaretur, aut uoluptas naturalis et laudabilis expleretur; et periret semen hominis, ne appetitus tam bone concupiscentie fraudaretur: tantum non se conuerterent coniuges in eum usum, qui est contra naturam, sed quoties delectaret, membris ad hoc creatis et genitalibus uterentur. uerumtamen quid si et ille usus contra naturam forsitan delectaret, quid si et in hanc uoluptatem laudabilis illa libido adhinniret? utrum sequerentur eam, quoniam suauis esset; an repugnarent, quoniam turpis esset? Si sequerentur, ubi est cogitatio qualiscumque honestatis? Si repugnarent, ubi est pax tante felicitatis? Hic si forte erubuerit, et dixerit tantam pacem felicitatis illius, tantumque ordinem in his rebus esse potuisse, ut nunquam carnis concupiscentia uoluntatem illorum hominum preueniret; sed cum ipsi uellent, tunc illa consurgeret: tunc autem uellent, quando ad seminandos filios opus esset; ita ut nullus seminis esset irritus iactus, nullus fieret concubitus quem non sequeretur conceptus et partus, ad nutum seruiente carne, ad nutum seruiente libidine: hoc si dicit, saltem consideret nunc in hominibus non esse quod dicit. Et si non uult concedere uitium esse libidinem: dicat saltem per illorum hominum inobedientiam etiam ipsam uitiatam esse carnis concupiscentiam; ut illa que obedienter et ordinate moueretur, nunc inobedienter inordinateque moueatur: ita ut ipsis quoque pudicis ad nutum non obtemperet coniugatis, sed et quando non est necessaria moueatur, et quando necessaria est, aliquando citius, aliquando tardius, non [3 1Kb] eorum sequatur nutus, sed suos exserat motus. Hanc ergo eius inobedientiam inobedientes illi tunc homines receperunt, et in nos propagine transfuderunt. Neque enim ad eorum nutum, sed utique inordinate mouebatur, quando membra prius glorianda, tunc iam pudenda texerunt.

60. Sed, ut dixi, sentiat de ista libidine iste quod libet, predicet ut libet, laudet quantum libet , ut eius si non usibus, saltem laudibus Pelagiani oblectentur, quicumque eorum proposito continentie carnali coniugio non fruuntur [4 1Kb] : tantum paruulis parcat, ut non eos laudet inutiliter, defendatque crudeliter; saluos esse non dicat; non ad laudatorem Pelagium,  sed ad saluatorem Christum uenire permittat. Nam ut iam liber iste claudatur, quoniam ita sermo illius terminatus est, qui in chartula quam misisti, scriptus est, ut diceret, uere credito quia per Iesum facta sunt omnia, et sine ipso factum est nichil; concedat Iesum etiam paruulis esse Iesum: et ut per eum facta omnia fatetur per id quod est uerbum Deus; ita etiam paruulos ab eo saluos fieri fateatur per id quod est iehsu, si uult catholicus esse Christianus. Sic enim  scriptum est in Euangelio, Et uocabunt nomen eius Iesum; ipse enim saluum faciet populum suum a peccatis eorum . Ideo ergo Iesum, quoniam iehsu latine Saluator est. Ipse enim saluum faciet populum suum, in quo populo sunt utique et paruuli. Saluum autem faciet a peccatis eorum: sunt ergo et in paruulis peccata originalia, propter que iehsu, id est, Saluator possit esse et ipsorum.



[DE ANIMA ET EIUS ORIGINE.]





ADMONITIO IN SUBSEQUENTES LIBROS DE ANIMA ET EIUS ORIGINE.

His quatuor libris materiam subministrauit uincentius uictor, iuuenis in Mauritania Cesareensi natus, et ex Rogatistarum factione  ad catholicam Ecclesiam conuersus: quem uictorem ferebant, uincentii illius, qui post Rogatum factioni eidem prefuerat, magnam existimationem hactenus animo tenere, ut eam ob causam ipsius nomen, suum uoluerit esse cognomen  . Hic igitur uictor cum in quamdam Augustini scriptionem incidisset, qua ille se quidem ignorare fatebatur, an omnes anime ex una Adami anima propagentur, an singulis quibusque hominibus singule a Deo, sicut ipsi Adamo, sine propagatione dentur; sed tamen scire dicebat, animam natura spiritum esse, non corpus: utrumque displicuit ex equo uictori, et quod Augustinus uir tantus de anime origine quid tenendum sit non sine cunctatione doceret, presertim propagationem animarum uerisimilem esse ducens, et quod anime naturam asseueranter pronuntiaret incorpoream. Ergo aduersus Augustinum hac de re conscriptos duos libros Petro Hispano presbytero nuncupauit, placita hereticorum Pelagianorum nonnulla, et alia iis peiora continentes.

Renatus monachus, qui Cesaree tunc erat, idem ille, ut uidetur, qui Augustino in eadem urbe autumno anni 418 existenti, Optati episcopi de anime origine consulentis epistolam exhibuerat  : hic itaque ex ordine quidem laicorum, sed fide admodum orthodoxa, descriptos diligenter eosdem libros uictoris Cesarea Hipponem transmisit estiua tempestate: quos tamen exeunte tantum autumno accepit Augustinus, anno ut putant 419. Mox ut illos legit sanctus Doctor, primum ex quatuor subsequentibus libris sine ulla dilatione conscripsit ad Renatum monachum: secundum deinde, epistole forma, ad Petrum presbyterum: duos uero postremos ad ipsum uictorem, sed aliquanto post tempore, ut ex illis intelligitur uerbis libri 2, n. 7, Si autem Dominus uoluerit, ut ad illum ipsum iuuenem scribam, sicut desidero. In Retractationibus hec Augustini lucubratio proxime sub opusculis anni 419 recensetur, quinto uidelicet loco post Gesta cum Emerito, que apud Cesaream anno 418, mense septembri confecta sunt: pertinet itaque ad finem anni 419, seu ad initium 420, scripta post Pelagianos conciliorum catholicorum et Sedis Apostolice auctoritate iam quidem damnatos, sed nuperrime  : quod anno Christi 418 feliciter contigerat.

In primo libro ad Renatum scripto, demonstrat suam de anime natura sententiam, et de eiusdem origine cunctationem iniuria reprehendi a uictore. Iuuenilem cercet hominis arrogantiam, quem in errores graues ac inauditos, dum questionem soluendam suas uires excedentem suscipere audet, prolapsum ostendit; atque ipsum, ut statuat animas non ex propagine fieri, sed nouas singulis nascentibus a Deo insufflari, Scripturarum testimonia conferre ambigua, nec ad eam rem satis idonea.

In secundo, Petrum admonet, ne committat, ut libros de anime origine a uictore ad ipsum scriptos laudando approbasse, aut que temere iuuenis ille pronuntiauit fidei christiane contraria, pro dogmatibus catholicis habere existimetur. Errores uictoris uarios, eosque grauissimos notat, et uerbis confutat paucis. Petro demum ipsi suadet, ut uictorem ad eos corrigendos adducat.

In tertio, ad ipsum uictorem scripto, monstrat quenam in suis uictor libris emendare debeat, si uelit haberi catholicus: eaque ipsius placita et paradoxa, in superioribus ad Renatum et ad Petrum libris iam confutata, hoc tertio libro perstringit breuiter, et ad undecim errorum capita reuocat.

In quarto ad eumdem uictorem libro, primum cunctationem suam de animarum origine immerito culpari, seque ab ipso, quia nichil hinc definire ausus sit, iniuria pecoribus comparari demonstrat. Deinde uero quod incunctanter asseuerauit, animam spiritum esse, non corpus, hoc temere etiam improbari a uictore, ut animam corpoream natura sua, et spiritum ab ipsa anima in homine distinctum esse, inani conatu propugnet.





[1Kb] S. AURELII AUGUSTINI HIPPONENSIS EPISCOPI DE ANIMA ET EIUS ORIGINE LIBRI QUATUOR  . [1Kb] [1Kb] 



LIBER PRIMUS. AD RENATUM MONACHUM.

Acceptis a Renato duobus libris uincentii uictoris, qui Augustini sententiam de anime natura, et eiusdem de ipsius origine cunctationem improbabat, ostendit Augustinus, iuuenem arroganter de se ipso sentientem, ut de re tam abdita decideret, in errores intolerandos incurrisse. Tum deinde Scripturarum testimonia, quibus probare se uictor existimabat, animas a Deo, non ex propagine fieri, sed nouas singulis nascentibus insufflari, demonstrat ambigua esse, atque ad hanc ipsius opinionem confirmandam minime idonea.



CAPUT PRIMUM.


1. Sinceritatem tuam erga nos, Renate frater carissime, et fraternam beneuolentiam, ac mutue dilectionis affectum probatum quidem et antea tenebamus: uerum nunc probatiorem nobis amica diligentia demonstrasti, quod mihi duos libros, eius quidem hominis quem penitus ignorabam, nec tamen ideo contemnendi, uincentii uictoris , proxime preterita estate misisti; quamuis mihi, eo quod absens fuissem, in autumni fine sint redditi. Quomodo enim tu carissimus meus posses uel deberes in meam non perferre notitiam, cum in manus tuas uenissent cuiuslibet hominis qualescumque littere, licet ad alium scribentis, ubi tamen nomen commemoraretur et legeretur meum, ita ut contradiceretur uerbis meis, que in quibusdam opusculis edidissem? Hoc itaque fecisti, quod sincerissimus et dilectissimus amicus meus facere debuisti.



CAPUT II.

2. Sed hinc angor paululum, quod adhuc tue Sanctitati minus quam uellem cognitus sum: quandoquidem putasti me sic accepturum, quasi tu mihi iniuriam feceris, notum faciendo quod alius fecit. Quantum autem hoc absit ab animo meo, uide, ut ne ab illo quidem me passum iniuriam conquerar. Cum enim aliter quedam quam ego saperet, numquidnam debuit reticere? Unde mihi gratum esse debet, quod ita non tacuit, ut id etiam legere possimus. Deberet quidem  tantum scribere potius ad me, quam ad alterum de me: sed quod mihi esset ignotus, non est ausus se mihi ingerere in meorum refutatione dictorum. Nec consulendum me putauit, ubi sibi uidetur minime dubitandum, sed plane cognitam et certam tenere sententiam. Obtemperauit autem amico suo, a quo se, ut scriberet, dicit esse compulsum. Et si quid inter disputandum, quod in meam contumeliam redundaret,  expressit; non eum conuiciantis uoluntate crediderim, sed diuersa sentientis necessitate fecisse. Ubi enim mihi animus erga me hominis ignotus est et incertus, melius arbitror meliora sentire, quam inexplorata culpare. Fortassis enim amore mei fecit, sciens ad me peruenire posse quod scripsit; dum in eis rebus errare me non uult, in quibus se potius errare non putat. Et ideo debeo etiam eius habere gratam beneuolentiam, cuius me necesse est improbare sententiam: ac per hoc in eis que non recte sapit, adhuc leniter corrigendus mihi uidetur, non aspere detestandus; presertim quia, sicut audio, nuper catholicus factus est, quod ei gratulandum est. Caruit enim Donatistarum uel potius Rogatistarum diuisione et errore, quo antea tenebatur: si tamen catholicam ueritatem sicut oportet intelligat, ut uere de illius conuersione gaudeamus.



CAPUT III.

3. Habet enim eloquium, quo possit explicare que sentit. Unde cum illo agendum est, eique optandum ut recta sentiat, ne faciat esse delectabilia que sunt inutilia, et que diserta dixerit, uera dixisse uideatur. Quamuis et in ipso eloquio habeat multa emendanda, et a nimia exundantia reprimenda. Quod in illo tibi quoque, ut uiro graui, sicut tua indicant scripta, displicuit. Sed hoc uel facile corrigitur, uel sine detrimento fidei a leuibus mentibus amatur, toleratur a grauibus. Habemus enim iam quosdam spumeos in sermone, sed in fide sanos. Non itaque desperandum est, etiam hoc in isto , posse tamen expurgari et temperari, atque ad integrum et solidum uel perduci, uel reuocari modum: presertim quia iuuenis esse perhibetur, ut quod minus habet peritia, suppleat diligentia; et quod cruditas loquacitatis eructat, etatis maturitas decoquat. Illud est molestum et periculosum  uel perniciosum, si cum laudatur eloquentia, persuadeatur insipientia, et in pretioso poculo bibatur pestifera potio.



CAPUT Iu.

4. Ut enim iam incipiam demonstrare, que precipue sint in eius disputatione uitanda: Animam dicit a Deo quidem factam, nec Dei esse partem siue naturam; quod omnino uerum est: sed cum eam non uult ex nichilo factam fateri, et aliam nullam creaturam unde sit facta commemorat, atque ita illi dat auctorem Deum, ut neque ex nullis exstantibus, id est, ex nichilo, neque ex aliqua re, que non est quod Deus est, sed de se ipso eam fecisse credatur; nescit eo se reuolui, quod declinasse se putat, ut scilicet nichil aliud anima quam Dei natura sit; ac sic consequenter et de Dei natura fiat aliquid ab eodem Deo, cui faciendo materia de qua facit, sit ipse qui facit: ac per hoc et Dei sit natura mutabilis, et mutata in deterius eiusdem ipsius Dei ab eodem ipso Deo natura damnetur. Quod pro tua fideli intelligentia, quam non sit opinandum, et quam sit a corde catholico secludendum, longeque fugiendum, uides. Ita quippe anima uel de flatu facta, uel Dei flatus factus est ipsa, ut non de ipso sit, sed ab ipso de nichilo creata sit. Neque enim sicut homo quando sufflat, non potest de nichilo flatum facere, sed quem de isto ere ducit, hunc reddit; ita Deo putandum est auras aliquas circumfusas iam fuisse, quarum exiguam quamdam particulam spirando traheret, et respirando refunderet, quando in hominis faciem sufflauit, eique illo modo animam fecit. Quod et si ita esset, nec sic de ipso, sed de subiacenti re aliqua flabili posset esse quod flauit. Sed absit ut negemus omnipotentem de nichilo flatum uite facere potuisse, quo fieret homo in animam uiuam: atque in eas contrudamur angustias, ut uel iam fuisse aliquid, quod ipse non esset, unde flatum faceret, opinemur; uel quod mutabile factum uidemus, de se ipso fecisse credamus. Quod enim de ipso est, necesse est ut eiusdem nature sit cuius ipse est, ac per hoc etiam immutabile sit. Anima uero, quod omnes fatentur, mutabilis est. Non ergo de ipso, quia non est immutabilis sicut ipse. Si autem de nulla re alia facta est, de nichilo facta est procul dubio, sed ab ipso.



CAPUT u.

5. Quod uero eam non spiritum, sed corpus esse contendit; quid aliud uult efficere, quam nos non ex anima et corpore, sed ex duobus uel etiam tribus constare corporibus? Cum enim spiritu, anima, et corpore constare nos dicit, et omnia hec tria corpora esse asserit; profecto ex tribus corporibus nos putat esse compactos. In qua opinione quanta eum sequatur absurditas, illi potius quam tibi demonstrandum puto. uerum iste tolerabilis error est hominis, qui nondum cognouit esse aliquid, quod cum corpus non sit, corporis tamen quamdam similitudinem gerere possit.



CAPUT uI.

6. Illud plane quis ferat, quod in secundo libro, cum questionem difficillimam soluere conaretur de originali peccato, quatenus ad corpus animamque pertineat, si anima non de parentibus  trahitur, sed a Deo noua insufflatur; hanc ergo tam molestam et tam profundam nitens enodare questionem: »Merito,« inquit, »per carnem, priscam reparat habitudinem, quam uisa fuerat paulisper amisisse per carnem, ut per eam incipiat renasci, per quam meruerat inquinari.« Cernis nempe hominem ausum suscipere quod uires eius excedit, in tam immane precipitium decidisse, ut diceret inquinari animam meruisse per carnem; cum dicere nullo modo possit, unde hoc meritum traxerit ante carnem. Si enim a carne incipit meritum habere peccati, dicat si potest, unde ante peccatum suum carne meruerit inquinari. Nam hoc meritum quo in carnem peccatricem missa est, ut inquinaretur ex illa, profecto aut ex semetipsa habuit, aut, quod uero multo amplius abhorret, ex Deo. Ex carne quippe meritum non potuit habere ante carnem, quo merito inquinanda mitteretur in carnem. Si ergo a semetipsa hoc meritum habuit; quomodo habuit, que ante carnem nichil mali fecit? Si autem hoc meritum ex Deo dicitur habuisse; quis hoc audiat? quis ferat? quis dici impune permittat? Non enim hoc loco queritur, quid meruerit, ut iudicaretur damnanda post carnem: sed quid meruerit ante carnem ita damnari, ut inquinanda mitteretur in carnem. Explicet hoc si potest, qui est ausus dicere, inquinari animam meruisse per carnem.



CAPUT uII.

7. Item alio loco, cum eamdem, qua se ipse implicuerat, uelut explicandam proponeret questionem, tanquam ex persona aduersariorum ait: »Cur, inquiunt, Deus animam tam iniusta animaduersione mulctauit, ut in corpus eam peccati relegare  uoluerit, cum consortio carnis peccatrix esse incipit, que peccatrix esse non potuit?« In huius questionis tanquam scopuloso gurgite, debuit utique cauere naufragium, nec eo se committere, unde se non erueret transeundo, sed forte redeundo, id est, penitendo. Nam de prescientia Dei se nititur liberare, sed frustra. Prescientia quippe Dei eos quos sanaturus est, peccatores prenoscit, non facit. Nam si eas animas liberat a peccato, quas innocentes et mundas implicuit ipse peccato, uulnus sanat quod intulit nobis, non quod inuenit in nobis. Auertat autem Deus, et omnino absit, ut dicamus, quando lauacro regenerationis Deus mundat animas paruulorum, tunc eum mala sua corrigere, que illis ipse fecit, cum eas nullum habentes peccatum peccatrici carni, cuius originali peccato contaminarentur, admiscuit. Quas tamen iste accusans dicit inquinari meruisse per carnem, nec potest dicere unde tantum mali meruerint ante carnem.



CAPUT uIII

8. Hanc ergo questionem frustra se putans de prescientia Dei posse dissoluere, adhuc se inuoluit, et dicit: »Anima si peccatrix esse meruit, que peccatrix esse non potuit, tamen neque in peccato remansit, quia in Christo prefigurata in peccato esse non debuit, sicut esse non potuit.« Quid est quod dicit, »peccatrix esse non potuit,« uel »in peccato  esse non potuit,« nisi, credo, si non ueniret in carnem? Neque enim potuit originali peccato esse peccatrix, aut quoquo modo in originali peccato esse, nisi per carnem, si de parente non trahitur. uidemus ergo eam per gratiam liberari a peccato: sed non uidemus unde meruerit herere peccato. Quid est ergo quod dicit: »Si peccatrix esse meruit, non tamen in peccato remansit?« Si enim ab illo queram, cur non in peccato remanserit, rectissime respondebit quod eam Christi gratia liberauerit. Sicut ergo dicit unde anima paruuli fuerit liberata peccatrix, sic etiam dicat unde meruerit esse peccatrix.

9. Sed quid dicit, cui hoc quod prelocutus est, contigit? Namque ut istam questionem sibi proponeret, ait: »Alia substruuntur opprobria querulis murmurationibus oblatrantium, et excussi quasi quodam turbine, identidem inter immania saxa collidimur.« Hoc si ego de illo dicerem, forsitan succenseret. uerba sunt eius: quibus premissis proposuit questionem, in qua ipsa saxa quibus collisus naufragauit, ostenderet. Ad hoc enim perductus est, et tam horrendis cautibus illatus [1 1Kb] , impulsus, infixus, ut eruere se nisi emendando quod dixit, omnino non possit; non ualens ostendere quo merito anima sit facta peccatrix, quam dicere non timuit ante omne suum peccatum meruisse fieri peccatricem. Quis tam immane supplicium meretur sine peccato, ut in aliena iniquitate conceptus, antequam exeat de uisceribus matris, iam non sit sine peccato? De hac autem pena paruulorum animas, qui regenerantur in Christo, nullis eorum precedentibus meritis gratuita liberat gratia: alioquin gratia iam non est gratia . Proinde iste homo ualde intelligens, cui displicet in tanta profunditate, etsi non docta, tamen cauta nostra cunctatio, dicat si potest, in hanc penam quo peruenerit anima merito, de qua pena liberat gratia sine merito. Dicat, ut quod dixit, aliqua, si ualuerit, ratione defendat. Non enim hoc exigerem, nisi ipse dixisset quod anima meruerit esse peccatrix. Dicat meritum eius, utrum bonum fuerit, anne malum. Si bonum, quo merito bono uenit in malum? Si malum, unde aliquod malum meritum ante omne peccatum? Item dico: Si bonum, non ergo eam gratis, sed secundum debitum liberat gratia, cuius precessit meritum bonum; ac sic gratia iam non erit gratia. Si autem malum, quero quod sit: an quod uenit in carnem, quo non uenisset, nisi apud quem non est iniquitas, ipse misisset? Nunquam igitur nisi se in peiora precipitans, hanc suam sententiam molietur astruere, qua dixit quod anima meruit esse peccatrix. Et de his quidem paruulis, quorum in Baptismo diluitur originale peccatum, inuenit qualitercumque quod diceret, quoniam prescientia Dei predestinatis in uitam eternam nichil obesse potuisset, paulisper alieno inherere peccato. Quod tolerabiliter diceretur, si non iste uerbis suis implicaretur, dicens quod meruerit anima esse peccatrix; unde se omnino non liberat, nisi hoc eum dixisse peniteat.



CAPUT IX.


10. De illis autem paruulis qui morte preueniuntur priusquam baptizentur in Christo, cum respondere uoluisset, ausus est eis promittere, non solum paradisum, uerum etiam regnum celorum: non inueniens qua exiret, ne Deum animas innocentes dicere cogeretur eterna morte damnare, quas nullo merito precedente peccati, carni inserit peccatrici. Sed utcumque sentiens quid mali [1 1Kb] dixerit, sine ulla Christi gratia animas redimi paruulorum in eternam uitam regnumque celorum, et in eis posse solui originale peccatum sine Baptismo Christi, in quo fit remissio peccatorum: uidens ergo, in quam se profunditatem naufragosi gurgitis iecerit, »Sane,« inquit, »pro eis oblationes assiduas, et offerenda iugiter sanctorum censeo sacrificia sacerdotum.« Ecce aliud unde nunquam exiturus est, nisi eum dixisse peniteat. Quis enim offerat corpus Christi, nisi pro eis qui membra sunt Christi? Ex quo autem ab illo dictum est, Nisi quis renatus fuerit ex aqua et Spiritu [2 1Kb] , non potest intrare in regnum Dei ; et alio loco, Qui perdiderit animam suam propter me, inueniet eam : nemo fit membrum Christi, nisi aut Baptismate in Christo, aut morte pro Christo.

11. Unde et latro ille, non ante crucem Domini sectator [3 1Kb] , sed in cruce confessor, de quo nonnunquam preiudicium captatur, siue tentatur, contra Baptismatis sacramentum, a Cypriano sancto inter martyres computatur , qui suo sanguine baptizantur, quod plerisque non baptizatis feruente persecutione prouenit  . Tanto namque pondere appensum est, tantumque ualuit apud eum qui hec nouit appendere, quod confessus est Dominum crucifixum, quantum si fuisset pro Domino crucifixus. Tunc enim fides eius de ligno floruit, quando discipulorum marcuit; nisi [4 1Kb] cuius mortis terrore marcuerat, eius resurrectione reuiresceret. Illi enim desperauerunt de moriente, ille sperauit in commoriente: refugerunt illi auctorem uite; rogauit ille consortem pene: doluerunt illi tanquam hominis mortem, credidit ille regnaturum esse post mortem: deseruerunt illi sponsorem salutis, honorauit ille socium crucis. Inuenta est in eo mensura martyris, qui tunc in Christum credidit, quando defecerunt qui futuri erant martyres. Et hoc quidem oculis Domini clarum fuit, qui non baptizato, tanquam martyrii sanguine abluto, tantam felicitatem statim contulit . Sed etiam nostrum quis non consideret, quanta fide, quanta spe, quanta caritate mortem pro Christo uiuente suscipere potuit, qui uitam in moriente quesiuit. Huc accedit, quia non incredibiliter dicitur, latronem qui tunc credidit, iuxta Dominum crucifixum, aqua illa que de uulnere lateris eius emicuit, tanquam sacratissimo baptismo fuisse perfusum. Ut omittam quod eum, antequam damnaretur, baptizatum non fuisse, quoniam nemo nostrum  nouit, nemo conuincit. uerum hec ut uolet quisque accipiat, dum tamen de Baptismo non prescribatur Saluatoris precepto, huius latronis exemplo; et non baptizatis paruulis nemo promittat inter damnationem regnumque celorum, quietis uel felicitatis cuiuslibet atque ubilibet quasi medium locum. Hoc enim eis etiam heresis Pelagiana promisit: quia nec damnationem metuit paruulis, quos nullum putat habere originale peccatum; nec sperat eis regnum celorum, si non perueniunt ad Baptismatis sacramentum. Iste autem cum confiteatur paruulos originali obstrictos esse peccato, eis etiam regnum celorum non baptizatis ausus est polliceri: quod nec illi ausi sunt, qui eos asserunt sine ullo prorsus esse peccato. Ecce qualibus se laqueis presumptionis innectat, nisi eum talia scripsisse peniteat.



CAPUT X.

12. De fratre autem sancte Perpetue Dinocrate, nec scriptura ipsa canonica est, nec illa sic scripsit, uel quicumque illud scripsit, ut illum puerum qui septennis mortuus fuerat, sine Baptismo diceret fuisse defunctum: pro quo illa imminente martyrio creditur exaudita, ut a penis transferretur ad requiem. Nam illius etatis pueri, et mentiri, et uerum loqui, et confiteri, et negare iam possunt. Et ideo cum baptizantur, iam et symbolum reddunt, et ipsi pro se ad interrogata respondent. Quis igitur scit utrum puer ille post Baptismum, persecutionis tempore a patre impio per idololatriam fuerit alienatus a Christo, propter quod in damnationem mortis ierit, nec inde nisi pro Christo moriture sororis precibus donatus exierit?



CAPUT XI.

13. Sed etiamsi hoc isti concedatur, quod salua fide catholica et ecclesiastica regula, nulla ratione conceditur, ut pro non baptizatis cuiuslibet etatis hominibus offeratur sacrificium corporis et sanguinis Christi, tanquam per huiusmodi pietatem suorum ad regnum celorum quo perueniant adiuuentur, quid responsurus est de tot millibus infantum, qui nascuntur ex impiis, nec in manus piorum aliqua uel diuina uel humana miseratione perueniunt, et de ista uita in illa tenerrima etate, sine lauacro regenerationis abscedunt? Dicat, si potest, unde iste anime sic peccatrices fieri meruerunt, ut a peccato saltem nec postea liberentur. Si enim queram, quare damnari mereantur, si non baptizantur; recte mihi respondetur, propter originale peccatum. Item si queram, unde traxerint originale peccatum; iste respondebit, ex carne utique peccatrice. Si ergo queram, unde damnari meruerint in peccatricem carnem, que nichil mali fecerant ante carnem; hic inueniat quid respondeat [1 1Kb] ; et sic damnari ad alienorum peccatorum subeunda contagia, ut nec Baptisma regeneret male generatos, nec sacrificia expient inquinatos. Ibi enim et de talibus hi paruuli nati sunt, siue adhuc usque nascuntur, ut eis nullo tali possit adiutorio subueniri. Hic certe omnis argumentatio deficit. Non enim querimus, unde anime damnari meruerint post  carnis consortium peccatricis: sed querimus, unde anime damnari meruerint ad subeundum carnis consortium peccatricis, nullum peccatum habentes ante carnis consortium peccatricis. Non est ut dicatur, »Nihil eis obfuit alieni peccati paulisper communicata contagio, quibus in Dei prescientia fuerat parata redemptio.« De his enim nunc loquimur, quibus ante Baptismum de corpore exeuntibus redemptio nulla succurrit. Non est ut dicatur, »Eas quas Baptisma non abluit, sacrificia pro eis crebra mundabunt; quod presciens Deus, paululum illas uoluit alienis herere peccatis, sine ullo exitio damnationis eterne, et cum spe felicitatis eterne.« De his enim nunc loquimur, quarum natiuitas apud impios et ex impiis nulla talia potuerit inuenire presidia. Que quidem si adhiberi possent, procul dubio non baptizatis prodesse non possent: sicut nec illa que de libro Machabeorum commemorauit sacrificia pro peccatoribus mortuis , eis aliquid profuissent, si circumcisi non fuissent.

14. Inueniat ergo, si potest, iste quid dicat, cum ab illo queritur, quid meruerit anima, sine ullo peccato, uel originali, uel proprio, sic ad subeundum alienum peccatum originale damnari, ut non ab illo ualeat liberari: et uideat quid eligat e duobus, utrum dicat etiam eas animas morientium paruulorum, que hinc sine lauacro regenarationis abscedunt, et pro quibus nullum sacrificium corporis Dominici offertur, a nexu peccati originalis absolui; cum Apostolus doceat, ex uno ire omnes in condemnationem , quibus utique non subuenit gratia, ut per unum eruantur in redemptionem; an dicat animas non habentes ullum uel proprium, uel originale peccatum, et omni modo innocentes, simplices, puras, a iusto Deo, cum eas ipse non liberandas carni inserit peccatrici, eterna damnatione puniri.



CAPUT XII.

15. Ego nichil istorum duorum dicendum esse confirmo; nec illud tertium, alibi peccasse animas ante carnem, ut damnari mererentur in carnem. Apostolus quippe apertissime definiuit, nondum in carne natos nichil egisse boni seu mali . Unde constat, paruulos, ut remissione indigeant peccatorum, nonnisi originale contraxisse peccatum. Nec illud quartum, eas animas paruulorum sine Baptismate moriturorum a iusto Deo in carnem peccatricem relegari atque damnari, quas presciuit, si ad etatem peruenissent, in qua libero uterentur arbitrio, male fuisse uicturas. Hoc namque nec iste ausus est dicere, in tantis angustiis constitutus: imo etiam contra istam uanitatem iam satis manifeste ac breuiter est locutus, ubi ait, »Iniustum Deum futurum fuisse, si non perfectis proprie uoluntatis operibus, uellet hominem iudicare non natum.« Hoc enim respondit, cum tractaret questionem aduersus eos qui dicunt, Cur Deus hominem faciebat, quem, utpote prescius, sciebat futurum non bonum? Non natum enim iudicaret, si propterea creare noluisset, quia non bonum futurum esse prescisset. Et utique sicut et huic uisum est, de perfectis eius operibus  debuisset hominem iudicare, non de precognitis, nec fieri aliquando permissis. Nam si peccata, que si homo uiueret commissurus esset, etiam non commissa damnantur in mortuo, nullum beneficium collatum est illi qui raptus est ne malitia mutaret intellectum eius : quandoquidem iudicabitur secundum eam, que in illo fuerat futura, malitiam; non secundum eam, que in illo inuenta est, innocentiam: et de nullo mortuo baptizato poterit esse securitas; quia et post Baptismum, non qualitercumque peccare, uerum etiam apostatare homines possunt. Quid si ergo qui baptizatus hinc raptus est, apostata erat futurus, si uiueret; nullumne illi beneficium putabimus esse collatum, quod raptus est ne malitia mutaret intellectum eius; et propter Dei prescientiam, non sicut fidele membrum Christi, sed sicut apostatam iudicandum esse censebimus? Quanto enim melius, si peccata nondum facta, nondum cogitata, sed precognita et futura puniuntur, proiicerentur illi duo de paradiso ante peccatum, ne in loco tam sancto et beatifico peccaretur? Quid, quod ipsa exinanitur omnino prescientia, si quod prescitur non erit? Quomodo enim recte dicitur presciri futurum, quod non est futurum? Quomodo ergo puniuntur peccata que nulla sunt; id est, que nec uita ista nondum incipiente commissa sunt ante carnem, nec morte preueniente post carnem?



CAPUT XIII.

16. Hoc itaque medium, ex quo anima missa est in carnem, quo usque solueretur a carne, quoniam paruuli anima est, nec liberi arbitrii gessit etatem, non inuenit unde damnaretur non percepto Baptismo, nisi originale peccatum. Ex hoc peccato iuste damnari animam non negamus: quia peccato supplicium lex iusta constituit. Sed ad hoc peccatum subeundum cur damnata sit, querimus, si non ex illa una trahitur, que in generis humani primo patre peccauit. Quamobrem si Deus non damnat innocentes, nec facit nocentes quos perspicit innocentes; et si animas non liberat siue ab originalibus, siue a propriis peccatis, nisi in Ecclesia Christi Baptismus Christi; et si anime ante carnem nullum habuerunt omnino peccatum; et si peccata antequam committantur, et multo magis que nunquam commissa sunt, damnari iusta lege non possunt; nichil horum quatuor iste dicat: et, si potest, explicet, paruulorum anime, que sine Baptismo exeuntes in damnationem mittuntur, quo merito in carnem peccatricem que nichil peccauerunt, misse sunt, ut illic inuenirent peccatum, propter quod merito damnarentur. Porro si quatuor ista deuitans, que sana doctrina condemnat, id est, si non audens dicere, uel sine ullo peccato existentes, a Deo fieri animas peccatrices, aut sine Christi Sacramento in eis solui originale peccatum, aut eas alicubi peccasse, antequam mitterentur in carnem, aut ea que nunquam habuerunt in eis peccata damnari: si hec nobis non audens dicere, quoniam non sunt utique dicenda, dixerit paruulos non trahere originale peccatum, nec habere unde damnentur, si non accepto Sacramento regenerationis  hinc exeant; in heresim Pelagianam sine dubitatione damnabilem damnandus incurret. Quod ei ne contingat, quanto melius tenet de anime origine cunctationem meam, ne audeat affirmare, quod nec humana ratione comprehendit, nec diuina auctoritate defendit; ne cogatur insipientiam profiteri, dum ueretur ignorantiam confiteri.



CAPUT XIu.

17. Hic forte dicat, sententiam suam diuina auctoritate defendi: quoniam sanctarum Scripturarum testimoniis probare se existimat, animas a Deo, non ex propagine fieri, sed nouas singulis insufflari. Probet, si potest, et fatebor me didicisse ab illo, quod magna intentione querebam. Sed querat alia, ne fortassis inueniat: nam hoc istis testimoniis, que iam posuit, non probauit. Omnia quippe que hic adhibuit, ad aliquid certa sunt; ad hoc uero, quod de anime origine queritur, demonstrantur ambigua. Certum est enim Deum dedisse hominibus flatum et spiritum, dicente propheta, Sic dicit Dominus qui fecit celum, et fundauit terram, et que sunt in ea, qui dat flatum populo super eam, et spiritum calcantibus eam . Hoc testimonium iste in eam sententiam uult accipi, quam defendit, ut quod ait, dat flatum populo, non ex propagine facere animas populo, sed nouas insufflare credatur. Audeat ergo dicere non ipsum nobis dedisse carnem, quia de parentibus origo carnis attracta est. Et ubi ait Apostolus de frumenti grano, Deus illi dat corpus quomodo uoluerit ; neget, si audet, de tritico triticum nasci, et herbam eius ex semine secundum genus. Quod si negare non audet; unde igitur scit quomodo dictum sit, dat flatum populo: utrum eum trahens de parentibus, an insufflans nouum?

18. Unde etiam scit, utrum repetitio sententie sit, Qui dat flatum populo super eam, et spiritum calcantibus eam: ut de una re utrumque dictum intelligatur, et non animam uel spiritum quo natura uiuit humana, sed Spiritum sanctum significare uoluerit? Si enim flatu non posset significari Spiritus sanctus, non Dominus post resurrectionem insufflasset discipulis, et dixisset, Accipite Spiritum sanctum . Neque scriptum esset in Actibus Apostolorum, Factus est subito de celo sonus, quasi ferretur flatus uehemens, et uise sunt illis lingue diuise sicut ignis, qui et insedit super unumquemque eorum, et impleti sunt omnes Spiritu sancto . Quid si hoc Propheta prenuntiauit, dicens, Qui dat flatum populo super eam? et tanquam exponens quid dixerit flatum, repetiuit atque ait, et spiritum calcantibus eam? Tunc enim euidentissime factum est, quando impleti sunt omnes Spiritu sancto. Aut si nondum dicendus est populus, centum uiginti homines, qui tunc in loco uno aderant, certe quando simul quatuor uel quinque millia crediderunt, et baptizati acceperunt Spiritum sanctum , quis dubitauerit simul populum accepisse Spiritum sanctum, et multitudinem que ambulabat in terra, id est, homines calcantes terram? Nam ille qui datur ad naturam hominis pertinens, siue ex  propagine detur, siue nouus insuffletur  non datur calcantibus terram, sed adhuc materno utero inclusis. Dedit ergo flatum populo super terram, et spiritum calcantibus eam, quando multi simul credentes, simul repleti sunt Spiritu sancto. Et ipse dat eum populo suo, etsi non simul omnibus, sed [1 1Kb] suo cuique tempore, donec discedendo de hac uita, et succedendo in hanc uitam, uniuersus eiusdem populi numerus compleatur: ut hoc sancte Scripture loco non aliud sit flatus, aliud spiritus: sed eiusdem sententie repetitio. Sicut non est alius qui habitat in celis, et alius Dominus; nec aliud est irridere, et aliud subsannare: sed eadem sententia repetita est, ubi legitur, Qui habitat in celis, irridebit eos, et Dominus subsannabit eos. uel cum dictum est: Dabo tibi gentes hereditatem tuam, et possessionem tuam fines terre . Non utique aliud dixit hereditatem, aliud possessionem; nec aliud gentes, aliud fines terre: sed eiusdem sententie repetitio est. Et innumerabiles inueniet huiusmodi locutiones diuinorum eloquiorum, si aduertat quod legit.

19. Quod autem grecus dicit , hoc Latini uarie interpretati sunt; aliquando flatum, aliquando spiritum, aliquando inspirationem. Nam hoc uerbum habent codices greci in isto prophetico testimonio, de quo nunc agimus, ubi dictum est, Qui dat flatum populo super eam: hoc est, . Ipsum uerbum est et ubi homo animatus est: Et insufflauit Deus in faciem eius flatum uite . Sed ipsum uerbum est et in Psalmo ubi canitur: Omnis spiritus laudet Dominum . Ipsum est et in libro Iob, ubi scriptum est: Aspiratio autem Omnipotentis est que docet. Noluit dicere, Flatus; sed, aspiratio; cum in greco sit : quod etiam in illis uerbis Prophete, de quibus nunc disputamus. Et certe hoc loco, nescio utrum debeat dubitari Spiritum sanctum esse significatum. Agebatur enim de sapientia, unde sit in hominibus: Quia non ex numero annorum, sed Spiritus, inquit, est in hominibus; aspiratio autem Omnipotentis est que docet : ut intelligeretur ista repetitione, non se de spiritu hominis dixisse, quod ait, Spiritus est in hominibus. uolebat enim ostendere unde habeant sapientiam, quia non a se ipsis; et repetendo id exposuit dicens, Aspiratio Omnipotentis est que docet. Item alio loco in eodem libro, Intellectus, inquit, labiorum meorum pura intelligit: Spiritus diuinus qui fecit me, aspiratio autem Omnipotentis, que docet me . Et hic quod ait, aspiratio, uel inspiratio, in greco est , qui in illis prophete uerbis interpretatus est, flatus. Quamobrem cum temere negetur de anima hominis uel de spiritu hominis esse dictum, Qui dat flatum populo super eam, et spiritum calcantibus eam; quamuis ibi et Spiritus sanctus multo credibilius possit intelligi: qua tandem ratione audebit  aliquis definire, animam uel spiritum, quo natura nostra uiuit, loco illo uoluisse significare Prophetam [1 1Kb] ? Cum profecto si apertissime diceret, Qui dat animam populo super terram, adhuc querendum esset, utrum eam Deus ex origine precedentis generis ipse det, sicut ex origine precedentis generis, ipse [2 1Kb] tamen dat corpus, non solum homini aut pecori, sed etiam semini tritici, aut alicuius ceterorum quomodo uoluerit: an uero nouam, sicut homo primus accepit, insufflet.

20. Sunt etiam qui hec uerba prophetica sic intelligant, ut quod ait, Dedit flatum populo super eam, id est, super terram, non nisi animam uelint accipi flatum: quod uero adiunxit, et spiritum calcantibus eam, Spiritum sanctum significatum arbitrentur: illo scilicet ordine, quo et Apostolus dicit, Non primum quod spirituale est, sed quod animale; postea, spirituale . Nam ex hac prophetica sententia etiam elegans ille sensus exsculpitur, quod ita dixerit, calcantibus eam, ut uellet intelligi, Contemnentibus eam. Qui enim accipiunt Spiritum sanctum, amore celestium terrena contemnunt. He omnes sententie non sunt contra fidem; siue utrumque, id est, et flatum et spiritum qui pertinet ad humanam naturam, quisque intelligat; siue utrumque dictum accipiat de Spiritu sancto; siue flatum ad animam, spiritum uero ad Spiritum sanctum referat. Sed si anima et spiritus hominis et hic intelligendus est, sicut non dubitandum est quod eum Deus det; ita querendum est adhuc unde det, utrum ex propagine sicut ipse quidem dat, sed tamen ex propagine dat corporis membra; an uero nouum, neque propagatum singulis insufflando distribuat: quod non ambigua, sicut iste facit, sed aliqua certissima uolumus diuinorum eloquiorum auctoritate defendi.

21. Eadem ratione etiam quod dicit Deus, Spiritus enim a me exiet, et omnem flatum ego feci : de Spiritu quidem sancto accipiendum est quod ait, Spiritus a me exiet; de quo et Saluator ait, A Patre procedit : sed quod dictum est, Omnem flatum ego feci, de omni anima dictum negari non potest. Sed omne etiam corpus ipse facit: quod autem ex propagine corpus humanum faciat, nullus ambigit. Ac per hoc de anima, cum eam constet ab illo fieri, unde eam faciat, utrum ex propagine sicut corpus, an insufflando sicut primam fecit, adhuc utique requirendum est.

22. Adiecit etiam tertium testimonium, quia scriptum est, Qui fingit spiritum hominis in ipso . Quasi hoc negetur: sed unde eum fingat, hoc queritur. Nam et corporalem hominis oculum quis nisi Deus fingit? Et puto quod non extra, sed in ipso  ; et tamen, ut certum est, ex propagine. Cum ergo et spiritum hominis in ipso fingat, querendum est, utrum noua insufflatione, an tractum ex propagine.

 23. Nouimus etiam Machabeorum iuuenum matrem, fecundiorem uirtutibus quando filii passi sunt, quam fetibus quando nati sunt, eos sic fuisse adhortatam, ut diceret: Filii, nescio quomodo paruistis in uentrem meum [1 1Kb] . Neque enim ego spiritum et animam donaui uobis, nec singulis uobis uultus et membra formaui: sed Deus qui fecit mundum et omnia que in eo sunt, fecitque hominum genus, et omnium inquirit actum [2 1Kb] , et ipse uobis spiritum et animam reddet cum magna misericordia . Nouimus hec quidem; sed huic quomodo suffragentur ad id quod asserit, non uidemus. Quis enim Christianorum neget Deum donare hominibus animam et spiritum? Sed eodem modo existimo istum negare non posse, Deum donare hominibus linguam, aurem, manum, pedem, omnesque corporis sensus et omnium formam naturamque membrorum. Quomodo enim hec Dei dona esse negaturus est, nisi se obliuiscatur esse christianum? Sed sicut constat ex propagine ab illo hec fieri atque donari: ita querendum est etiam, spiritus et anima hominis unde ab illo efficiatur, a quo efficiente donatur; utrum ex parentibus, an ex nichilo; an quod iste affirmat, sed omni modo cauendum est, ex aliqua flatus eius existente natura, non de nichilo creata, sed de ipso.



CAPUT Xu.

24. Cum igitur Scripturarum testimonia que commemorat, nequaquam doceant id quod persuadere conatur ; quid est quod dicit, Animam ex flatu Dei constanter asserimus, non ex traduce, quia ex Deo datur? Quasi corpus ex alio detur, quam ex illo a quo creatur, ex quo omnia, per quem omnia, in quo omnia : quamuis non ex eius natura, sed ex eius opificio. Neque ex nichilo, inquit, quia ex Deo proficiscitur. Hoc plane non adhuc querendum monemus, utrum ita sit: sed prorsus uerum non esse quod dicit, id est, quod anima nec ex traduce sit, nec ex nichilo; hoc, inquam, uerum non esse sine dubitatione firmamus. Unum est enim e duobus, si ex traduce non est, ex nichilo est; ne ita sit ex Deo, ut nature sit Dei, quod omnino sacrilegum est credere. Sed adhuc utrum non sit ex traduce, certa testimonia flagitamus aut querimus: non qualia iste posuit, quibus hoc quod querimus non ostenditur.

25. Qui utinam in tanta profunditate questionis, quamdiu quid dicat ignorat, imitaretur Machabeorum matrem: que cum sciret de uiro se filios concepisse, et a Creatore omnium, siue secundum corpus, siue secundum animam et spiritum sibi creatos esse, ait tamen, Nescio quomodo paruistis in uentrem meum. uellem iste diceret, quid ista nesciebat. Hec enim que dixi, utique sciebat, quomodo secundum corpus  in eius uterum uenerint; quia de uiro eos se concepisse dubitare non poterat. Confitebatur etiam, quia et hoc utique sciebat, quod Deus illis animam et spiritum dederit, quod ipse illis uultus et membra formauerit. Quid ergo nesciebat? An forte quod nescimus et nos, utrum animam et spiritum, quem Deus illis sine dubio dedit, de parentibus traxerit, an nouum sicut homini primo insufflauerit? Sed siue hoc siue aliud aliquid de nature humane institutione nesciebat, nescire se dicebat; non quod nesciebat, temere defendebat. Nec tamen iste huic diceret, quod nobis [1 1Kb] dicere non erubuit: Homo in honore positus non intellexit; comparatus est pecoribus insensatis, et similis factus est illis : Ecce ista mulier dixit de filiis suis, Nescio quomodo paruistis in uentrem meum: nec tamen comparatur pecoribus insensatis. Nescio, dixit: et quasi quererent ab ea, cur nesciret, adiunxit, Neque enim ego spiritum et animam donaui uobis. Ille ergo qui donauit, scit unde fecerit quod donauit, utrum ex propagine attraxerit, an nouum insufflauerit: quod ego, inquit, nescio. Nec singulis uobis uultus et membra formaui: ille scit qui formauit, utrum simul cum anima formauerit, an uero iam formatis animam dederit. Quo ergo modo, utrum illo an isto in eius uentrem uenerint filii, nesciebat; et illud tamen sciebat, totum quod dedit redditurum esse qui dedit. Sed eligat iste in nature humane tam profundo abditoque secreto, quid mulier ista nescierit: tantum non iudicet mentientem, nec pecoribus insensatis comparet nescientem. Quidquid erat quod illa nesciebat, profecto ad naturam hominis pertinebat: quod tamen sine culpa homo nesciebat. Quapropter dico etiam ego de anima mea, Nescio quomodo uenerit in corpus meum; neque enim ego illam mihi donaui: scit ille qui donauit, utrum illam de parte meo traxerit, an sicut primo homini nouam creauerit. Sciam etiam ego si ipse docuerit, quandocumque uoluerit. Nunc autem nescio; nec me pudet, ut istum, fateri nescire quod nescio [2 1Kb] .



CAPUT XuI.

26. Disce, inquit, ecce Apostolus docet. Discam plane, si Apostolus docet: non enim nisi Deus per Apostolum docet. Sed quid est tandem quod docet Apostolus? Ecce, inquit, cum Atheniensibus loqueretur, hoc constanter exposuit, dicens, »Cum ipse det omnibus uitam et spiritum.« Quis enim hoc negat? Sed intellige, inquit, quod ait Apostolus: »det,« inquit; non, Dedit; ad infinitum et iuge tempus reuocans, non de preterito et perfecto pronuntians. Et quod sine cessatione dat, semper dat: sicut semper est ipse qui dat. uerba eius posui, sicut in eorum quos misisti, secundo libro eius inueni. Ubi primum uide quo progressus fuerit, dum nititur affirmare quod nescit. Ausus est enim dicere, Deum non nunc solum atque in isto tantummodo seculo, sed per infinitum tempus sine cessatione, atque omnino semper animas nascentibus dare. Semper, inquit, dat, sicut semper est ipse  qui dat. Quid [1 1Kb] Apostolus dixerit, quia satis apertum est, me intelligere, absit ut negem: quod autem iste dicit, debet etiam ipse intelligere contra fidem esse christianam, atque ulterius cauere ne dicat. Cum enim mortui resurrexerint, iam nemo nascetur: atque ideo tunc non dabit nascentibus animas, sed eas quas dat in isto seculo cum corporibus iudicabit. Non ergo semper dat, quamuis ipse semper sit qui nunc dat. Nec tamen quoniam beatus Apostolus non dixit, Dedit; sed, det; inde conficitur quod uult iste conficere, non eum ex propagine animas dare. Ipse quippe dat, etiam si de propagine dat. Quia et corporis membra, et corporis sensus, et corporis formam, et corporis omnino substantiam ipse hominibus dat, quamuis ex propagine det. Neque enim quia Dominus ait, Si fenum agri, quod hodie est et cras in clibanum mittitur, Deus sic uestit ; nec ait, uestiuit, sicut primum quando instituit; sed ait, uestit, quod et nunc facit; ideo negabimus lilia de origine sui generis procreari. Quid si ergo sic etiam anima et spiritus hominis et a Deo datur, quamdiu datur; et tamen ex propagine sui generis datur? Quod ego nec defendo, nec refello. Sed si defendendum est, uel refellendum, perspicuis, non ambiguis testimoniis id agendum esse commoneo. Nec propterea pecoribus insensatis sum comparandus, quia hoc me nondum scire pronuntio; sed potius cautis hominibus, quia non audeo docere quod nescio. Istum autem non ego uicissim, quasi rependens maledictum pro maledicto, pecoribus comparo; sed tanquam filium moneo, ut quod nescit, se nescire fateatur, neque id quod nondum didicit, docere moliatur: ne comparetur, non pecoribus, sed illis hominibus quos dicit Apostolus, uolentes esse legis doctores, non intelligentes neque que loquuntur, neque de quibus affirmant .



CAPUT XuII.

27. Nam unde est, quod ita Scripturas, de quibus loquitur, non curat aduertere, ut cum legerit homines esse ex Deo, non eos etiam secundum corpus, sed tantum secundum animam et spiritum ex Deo esse contendat? Quod enim ait Apostolus, Ex ipso sumus ; non uult iste ad corpus, sed tantum ad animam et spiritum esse referendum. Si ergo ex Deo non sunt corpora, falsum est quod scriptum est, Ex quo omnia, per quem omnia, in quo omnia . Deinde ubi dicit idem apostolus, Sicut enim mulier ex uiro, ita et uir per mulierem; exponat nobis iste quam propaginem significare uoluerit, anime, an corporis, an utriusque. Sed non uult esse animas ex propagine. Restat ergo, ut secundum ipsum atque omnes qui animarum propaginem destruunt, corpus tantum masculinum et femininum significauerit [2 1Kb] Apostolus, dicens, Sicut enim mulier ex uiro, ita et uir per mulierem: quia mulier ex uiro facta est, ut etiam uir per mulierem postea nasceretur. Si ergo hec Apostolus dicens, non etiam animas et spiritus, sed tantum corpora utriusque sexus uolebat intelligi, cur continuo subiunxit, Omnia autem ex  Deo ; nisi quia et corpora ex Deo? Ita quippe ait: Sicut enim mulier ex uiro, ita et uir per mulierem; omnia autem ex Deo. Eligat ergo iste unde sit dictum. Si de corporibus, profecto et corpora ex Deo sunt. Quid est ergo, quod ubicumque iste in Scripturis legit, ex Deo, quando de hominibus agitur, non et corpora, sed tantum animas et spiritus uult intelligi? Si uero quod dictum est, Omnia autem ex Deo; et de corpore utriusque sexus, et de anima ac spiritu dictum est: ergo secundum omnia est mulier ex uiro. Mulier enim ex uiro, uir per mulierem; omnia autem ex Deo. Que omnia, nisi de quibus loquebatur, id est, et ille uir ex quo mulier, et illa mulier que ex uiro, et ille uir qui per mulierem? Neque enim ille uir per mulierem, ex quo uiro mulier: sed uir qui natus est postea ex uiro per mulierem, quemadmodum hodieque nascuntur. Ac per hoc si cum ista diceret Apostolus, de corporibus loquebatur, procul dubio corpora utriusque sexus ex Deo. Porro si non uult esse ex Deo hominum nisi animas et spiritus; profecto etiam secundum animam et spiritum mulier ex uiro, et nichil iam relinquetur eis qui contra animarum propaginem disputant. Si autem ita diuidit, ut dicat mulierem ex uiro esse secundum corpus, ex Deo autem secundum animam et spiritum; quomodo erit uerum quod ait Apostolus, Omnia autem ex Deo, si mulieris corpus ita est ex uiro, ut non sit ex Deo? Quapropter ut Apostolus potius uerum loquatur, quam iste Apostolo preferatur, mulier ex uiro est, siue secundum solum corpus, siue secundum totum, quo constat humana natura : et uir per mulierem, siue ex patre [1 1Kb] tota hominis natura ducatur, que per mulierem nascitur, siue sola caro, unde adhuc questio est: omnia tamen ex Deo, unde nulla questio est, id est, et corpus et anima et spiritus, et uiri et mulieris. Et si enim non ex Deo nata uel tracta sunt, uel manarunt, ita ut eius nature sint; tamen ex Deo sunt. A quo enim creata, condita, facta sunt, ab illo habent ut sint.

28. »Sed dicendo,« inquit, »Apostolus, Et ipse det omnibus uitam et spiritum; deinde addendo, Fecitque ex uno sanguine omne genus hominum : animam et spiritum originaliter retulit ad auctorem, corpus ad traducem.« Imo uero qui non uult temere animarum negare propaginem, antequam liquido clareat utrum ita, an non ita sit, habet quod in istis uerbis Apostoli intelligat, ex uno cum sanguine dixisse, ex uno homine, a parte totum significante locutionis modo. Si enim ipsi licet intelligere a parte totum quod scriptum est, Et factus est homo in animam uiuam ; ut illic intelligatur et spiritus, de quo Scriptura ibi tacuit: cur aliis non liceat sic accipere quod dictum est, ex uno sanguine; ut illic et anima et spiritus possit intelligi, quoniam homo significatus nomine sanguinis, non solum constat ex corpore, uerum etiam ex anima et spiritu? Sicut enim qui propaginem defendit animarum, non hinc  istum debet opprimere, quia de primo homine scriptum est, In quo omnes peccauerunt : non enim dictum est, In quo omnium caro peccauit; sed, omnes dictum est, id est, omnes homines; cum homo non sola sit caro: sicut ergo hinc iste non debet opprimi, quia forte ita dictum est, Omnes homines, ut secundum solam carnem intelligerentur; sic iste non hinc debet premere defensores propaginis animarum, quia dictum est, omne genus hominum ex uno sanguine, tanquam propterea sola caro pertineat ad propaginem. Si enim hoc est uerum, quod isti asserunt  , ut non sit anima ex anima, sed caro ex carne sit tantum; ita dictum est, ex uno sanguine, ut non totus homo significaretur a parte, sed tantum unius hominis caro: illud uero quod dictum est, In quo omnes peccauerunt, sola omnium hominum caro intelligenda est, que inde transfusa est, a toto partem significante Scriptura. Si autem illud est uerum, quod totus homo ex toto homine propagatur, id est, corpus, anima et spiritus: ibi proprie dictum est, In quo omnes homines peccauerunt; hic autem tropice, ex uno sanguine, totum significatur a parte, id est, totus homo, qui ex anima constat et carne, uel potius, ut iste amat loqui, ex anima et spiritu et carne. Nam et ex parte totum, et ex toto partem diuina eloquia significare consueuerunt. Ex parte enim totum significatum est, ubi legitur, Ad te omnis caro ueniet : quia ex carne intelligitur totus homo. Ex toto autem pars, cum dicitur Christus sepultus, cum sola eius caro sepulta sit. Iam illud quod in hoc Apostoli testimonio positum est, quia ipse dat omnibus uitam et spiritum, secundum superiorem disputationem puto quod neminem moueat. Ipse enim dat: sed adhuc querimus unde det, utrum ex noua insufflatione, an ex propagine. Ipse quippe dare etiam carnis substantiam rectissime dicitur, quam tamen dare ex propagine non negatur.



CAPUT XuIII.

29. Nunc uideamus illud de Genesi testimonium, ubi facta mulier de latere uiri, adducta est ad eum, et dixit: Hoc nunc os ex ossibus meis, et caro de carne mea. Hoc quippe putat iste, quod dicere debuerit Adam, Anima ex anima mea, uel, Spiritus de spiritu meo, si etiam hoc de illo tractum esset. Sed illi qui propaginem asserunt animarum, hinc se putant inuictius suam munire sententiam, quia cum scriptum sit, detraxisse Deum costam de latere uiri, eamque edificasse in mulierem, non est additum quod in eius faciem sufflauerit flatum uite: ideo, inquiunt, quia iam de uiro fuerat animata. Nam si non fuisset, nequaquam nos, inquiunt, sancta Scriptura huius rei cognitione fraudasset. Ad illud uero quod ait Adam, Hoc nunc os ex ossibus meis, et caro de carne mea; nec ait, Spiritus uel anima, de spiritu meo uel de anima mea: sic ab eis responderi potest, quemadmodum superius demonstratum est, ut a parte totum intelligatur hoc dictum, os et caro mea; sed que animata fuerint detracta, non mortua. Neque enim, hoc Omnipotentem facere potuisse, ideo negandum  est, quia nullus hominum potest aliquid cum anima de humana carne precidere. Nam quod Adam secutus adiunxit, Hec uocabitur mulier, quia de uiro suo sumpta est ; cur non ait potius, unde opinio confirmaretur istorum, Quoniam de uiro suo caro eius sumpta est? Hic itaque illi qui contra sentiunt, possunt dicere, quia non scriptum est carnem mulieris, sed mulierem de uiro suo sumptam, totam debere accipi cum anima et spiritu. Nam etsi anima sexu caret, non tamen quando appellantur mulieres, excepta anima eas necesse est intelligi. Alioquin non ita se admonerentur ornare: Non in tortis crinibus, aut auro, uel margaritis, aut ueste pretiosa, sed quod decet, inquit, mulieres, promittentes pietatem per bonam conuersationem . Utique pietas intus est in anima uel in spiritu, et tamen mulieres appellate sunt, etiam ut se intus ornarent, ubi nullus est sexus.

30. Cum itaque isti sic inter se alternante sermone certauerint; ego inter eos sic iudico, ut ne incognitis fidant, et temere audeant affirmare quod nesciunt, utrosque commoneam. Si enim scriptum esset, Insufflauit flatum uite in faciem mulieris, et facta est in animam uiuam; nec sic esset iam consequens, ut non propagaretur ex parentibus anima, nisi etiam de filio eorum hoc scriptum similiter legeretur. Fieri enim potuit ut membrum non animatum de corpore extractum indigeret animari, filii uero anima ex patre per matrem propaginis transfusione traheretur. Cum uero tacitum est, occultatum est, non negatum; sed neque affirmatum. Ac per hoc sicubi forte non tacitum est, clarioribus documentis est astruendum. Unde nec illi qui defendunt animarum propaginem, ex eo quod non sufflauit Deus in faciem mulieris, aliquid adiuuantur; nec illi qui eam negant, ideo quia non dixit Adam, Anima de anima mea, debent sibi persuadere quod nesciunt. Sicut enim eadem non soluta, sed manente questione, potuit tacere Scriptura, quod mulier Deo sufflante sicut uir eius acceperit animam: sic eadem non soluta, sed manente questione, potuit tacere Scriptura, ut Adam non diceret, Anima de anima mea. Ac per hoc si prime mulieris anima ex uiro est, a parte totum significatum est, ubi legitur, Hoc nunc os ex ossibus meis, et caro de carne mea; cum tota ex uiro, non caro sola sit sumpta. Si autem non est ex uiro, sed eam Deus insufflauit sicut uiro; a toto pars significata est, ubi legitur, De uiro suo sumpta est: cum caro eius non tota sit sumpta.

31. Quapropter, cum his testimoniis, quod ad hanc rem pertinet, utique ambiguis, non soluatur hec questio; illud tamen scio, sic argumentari homines, qui ex hoc putant animam mulieris non esse de anima uiri, quia non est dictum, Anima de anima mea; sed, caro de carne mea: quemadmodum argumentantur Apollinariste, uel quicumque sunt alii, aduersus animam Domini; quam propterea negant, quia scriptum legunt, uerbum caro factum est . Si enim et anima, inquiunt, ibi esset, debuit dici, uerbum  homo factum est. Sed istis propterea dicitur, carnis nomine solere Scripturam totum hominem nuncupare, sicut ibi, Et uidebit omnis caro salutare Dei ; non enim caro sine anima aliquid uidere potest: quia plurimis aliis sanctarum Scripturarum locis, non solum carnem, uerum etiam animam humanam, id est, rationalem inesse homini Christo, sine ulla ambiguitate monstratur. Unde et isti, a quibus animarum propago defenditur, possent accipere a parte totum esse dictum, Os de ossibus meis, et caro de carne mea; ut illic intelligeretur et anima, quemadmodum uerbum carnem factum non sine anima accipimus: si quemadmodum alia testimonia docent habere humanam animam Christum, ita et isti aliquibus non ambiguis testimoniis propaginem astruerent animarum. Pari uice igitur admonemus etiam hos, qui animarum propaginem destruunt, ut nouas a Deo sufflari animas certis documentis asserant; et tunc illud quod dictum est, Os ex ossibus meis, et caro de carne mea, non tropice a parte totum, ut simul intelligatur et anima, sed proprie de sola carne dictum esse defendant.



CAPUT XIX.

32. Que cum ita sint, uideo librum istum iam esse claudendum. Omnia quippe, que mihi maxime necessaria uidebantur, continet; quibus hi qui legerint, sciant se cauere debere, ne huic homini, cuius duos libros mihi misisti, in hoc consentiant, ut credant animas sic ex flatu Dei esse, ut non sint ex nichilo. Hoc enim qui credit, etsi uerbis neget, re ipsa clamat animas Dei habere substantiam, et ipsius genus esse, non munere, sed natura. Nam de quo quisque nature sue originem ducit, de illo nature sue genus ducere negari sobrie nullo pacto potest. Iste autem ita sibi est ipse contrarius, ut genus Dei esse animas dicat, non natura, sed munere; et tamen non factas ex nichilo, sed ex illo dicat originem ducere: ac sic eas, quod prius negauerat, ad Dei naturam reuocare non dubitat.

33. Animarum autem nouarum sine propagine insufflationem, defendi quidem minime prohibemus, sed ab eis qui potuerint aliquid inuenire, uel in canonicis Libris, quod non sit ambiguum dissoluende huic obligatissime questioni; uel in ratiocinationibus suis, quod non sit contrarium catholice ueritati: non a talibus qualis iste apparuit, qui non inueniendo quid diceret, et deliberationem suam nolendo suspendere, uires suas omnino non metiens, ne taceret, ausus est dicere, »inquinari animam meruisse per carnem, et esse meruisse animam peccatricem;« cuius nullum meritum, seu bonum seu malum, ante carnem potuit inuenire. Et »paruulis sine baptismo de corpore exeuntibus solui posse originale peccatum, et offerendum pro eis sacrificium corporis Christi,« qui Christo non sunt incorporati per eius Sacramenta in eius Ecclesia: »eosque sine lauacro regenerationis de hac uita emigrantes, non ad requiem tantum ire, sed ad regnum celorum posse etiam peruenire.« Et alia multa absurda, que omnia colligere, atque in isto libro digerere longum uisum est. Absit ergo ut animarum  propago, si falsa est, a talibus refellatur; et animarum nouarum insufflatio, si uera est, a talibus defendatur.

34. Quamobrem, quicumque uolunt defendere quod dicuntur anime noue nascentibus insufflari, non de parentibus trahi, aliquid illorum quatuor que supra commemoraui, caueant omni modo: hoc est, ne dicant, a Deo fieri animas peccatrices per alienum originale peccatum: ne dicant, paruulos qui sine Baptismo exierint, peruenire posse ad uitam eternam regnumque celorum, originali peccato per quodlibet aliud resoluto: ne dicant, animas peccasse alicubi ante carnem, et hoc merito in carnem peccatricem fuisse detrusas: ne dicant, peccata, que in eis inuenta non sunt, quia prescita sunt, merito fuisse punita, cum ad eam uitam, ubi ea committerent, permisse non fuerint peruenire. Nihil ergo istorum quatuor dicentes, quoniam quodlibet eorum falsum atque impium est; inueniant etiam Scripturarum de hac re certissima testimonia, et hanc sententiam suam, non solum me non uetante, uerum etiam fauente et gratias agente, defendant. Si autem non inueniunt certissimam de hac re auctoritatem diuinorum eloquiorum, et aliquid illorum quatuor per inopiam dicere compelluntur; cohibeant se, ne per ipsam inopiam etiam paruulorum animas non habere originale peccatum, secundum Pelagianam heresim olim damnabilem, nuperrimeque damnatam, dicere compellantur. Melius est enim homini fateri se nescire quod nescit, quam in heresim uel damnatam incurrere, uel nouam condere, dum temere audet defensare quod nescit. Alia huius hominis falsa et absurda, in quibus non tam periculose, uerumtamen a tramite ueritatis exorbitat, quoniam multa sunt, et ad ipsum etiam, si Dominus uoluerit, aliquid de libris eius uolo scribere, ibi forsitan omnia, uel si omnia non potuero, plurima ostendam.



CAPUT XX.

35. Istum autem librum, quem ad te potius, qui curam et fidei nostre et existimationis mee, ut uerus catholicus et bonus amicus, fideliter benigneque gessisti, quam ad alium quemquam scribendum putaui, tu legendum dabis uel describendum quibus potueris, uel quibus dandum esse iudicaueris. In quo istius iuuenis presumptionem ita reprimendam et redarguendam putaui, ut tamen eum diligam; nec damnari, sed emendari uelim: atque ita proficere in domo magna, que est Ecclesia catholica, quo eum misericordia diuina perduxit, ut sit in illa uas in honore sanctificatum, utile Domino, ad omne opus bonum semper paratum, et bene uiuendo, et sana docendo [1 1Kb] . Porro autem si ipsum oportet ut diligam sicut, facio; quanto magis te, frater, cuius erga me beneuolentiam, et cuius catholicam fidem cautam et sobriam optime noui. Unde factum est ut eos libros qui tibi displicuerunt, et in quibus nomen meum aliter quam uelles positum comperisti, describendos mihique mittendos uere fraterna planeque sincera dilectione curares. Tantum ergo abest ut hinc tue caritati succenseam,  quia fecisti; ut potius nisi fecisses, integro iure amicitie succensere deberem. Ago itaque uberes gratias. Quemadmodum autem acceperim factum tuum, hinc  manifestius indicaui [1 1Kb] , quod hunc ad te librum, mox ut illos legi, sine aliqua dilatione conscripsi.



LIBER SECUNDUS. AD PETRUM PRESBYTERUM.

Petrum admonet Augustinus, ne committat, ut libros de anime Origine a uincentio uictore ad eum scriptos laudando approbasse, aut que temere ille scripsit fidei Christiane contraria, pro dogmatibus catholicis habere existimetur. Errores uictoris uarios, eosque grauissimos notat, et uerbis confutat paucis. Petro demum ipsi suadet, ut uictorem ad eos corrigendos adducat.


Domino dilectissimo fratri et compresbytero PETRO, AUGUSTINUS episcopus, in Domino salutem.



CAPUT PRIMUM.

1. Peruenerunt ad me duo libri uincentii uictoris, quos ad Sanctitatem tuam scripsit, mittente mihi eos fratre nostro Renato, homine quidem laico, sed pro sua fide et eorum quos diligit, prudenter religioseque sollicito. Quibus lectis uidi hominem in sermone quidem, non solum usque ad sufficientiam, uerum etiam usque ad redundantiam profluentem; sed in rebus de quibus loqui uoluit, nondum sicut oportet instructum: quod si ei fuerit Domino donante collatum, poterit esse utilis pluribus. Habet enim non minimum facultatis, qua possit explicare atque ornare que sentit, si prius det operam recta sentire. ualde quippe sunt noxia praua diserta; quia hominibus minus eruditis, eo quod diserta sunt, uidentur et uera. Quomodo autem eosdem libros ipse acceperis, nescio: uerumtamen si uerum est quod audiui, diceris eis recitatis ita exsiluisse letitia, ut caput iuuenis illius senex, et laici presbyter osculatus, didicisse te quod ignorabas, gratias egeris. Ubi quidem non improbo humilitatem tuam, imo uero etiam laudo quod honorasti doctorem tuum: nec hominem, sed ipsam que tibi per illum loqui dignata est ueritatem; si tamen potueris demonstrare, quid per illum ueritatis acceperis. uellem itaque rescriptis tuis, quid te docuerit, me doceres. Absit enim ut erubescam a presbytero discere, si a laico tu non erubuisti, predicanda et imitanda humilitate, si uera didicisti [1 1Kb] .



CAPUT II.

2. Proinde, frater dilectissime, quid ab eo didiceris, nosse cupio, ut si iam id sciebam, gratuler pro te; si autem nesciebam, discam per te. Itane tu ignorabas duo quedam esse, animam et spiritum, secundum id quod scriptum est, Absoluisti ab spiritu meo animam meam ? Et utrumque ad naturam hominis pertinere, ut totus homo sit spiritus et anima et corpus: sed aliquando duo ista simul nomine anime nuncupari, quale est illud, Et factus est homo in animam uiuam ? Ibi quippe et spiritus intelligitur. Itemque aliquando utrumque nomine spiritus dici, sicuti est, Et inclinato capite tradidit spiritum ? ubi et anima necesse est intelligatur. Et utrumque unius esse substantie? Puto quod ista iam sciebas. Si autem nesciebas, non te aliquid quod magno periculo  nescitur, didicisse scias. Et si quid hinc subtilius disputandum est, melius cum ipso agitur, cuius iam nouimus et eloquium: utrum cum dicitur anima, ita ut simul intelligatur et spiritus, utrumque anima sit, spiritus autem aliquid anime sit; an, sicut ei uisum est, a parte totum appelletur hoc nomine: siue etiam utrumque spiritus sit, pars uero eius sit que proprie dicitur anima; an et hoc a parte totum uocetur, quando ita dicitur spiritus, ut simul intelligatur et anima: sic enim huic placet. uerum ista, ut dixi, et subtiliter disseruntur, et sine ullo uel certe sine magno periculo nesciuntur.

3. Itemque alios esse corporis, alios autem anime sensus, miror si iste te docuit; et tu homo id etatis et honoris, antequam istum audires, unum atque idem putabas esse, quo album nigrumque discernitur, quod nobiscum uident etiam passeres [1 1Kb] ; et quo iustum atque iniustum diiudicatur, quod uidebat Tobias [2 1Kb]  etiam carnis luminibus perditis. Hoc si ita est, profecto quando audiebas uel legebas, Illumina oculos meos, ne unquam obdormiam in mortem [3 1Kb] : nonnisi carnis oculos cogitabas. Aut si hoc obscurum est, certe quando illud Apostoli recolebas, Illuminatos oculos cordis uestri ; nos sub fronte et supra buccas cor habere credebas. Absit ut de te hoc sentiam. Neque hoc te igitur iste docuit.

4. At si forte ante huius doctrinam, quam modo te inuenisse letaris, anime naturam Dei putabas esse portionem; hoc plane cum horrendo periculo falsum esse nesciebas. Et si ab isto didicisti quod anima portio Dei non sit; age Deo gratias quantas potes, quod non antequam hoc didicisti, de corpore existi. Exisses enim magnus hereticus, et blasphemator horrendus. Nullo modo tamen etiam id de te existimauerim, quod homo catholicus, neque contemptibilis presbyter, anime naturam portionem Dei sentiebas esse. Unde fateor Dilectioni tue, timeo ne forte hoc te iste docuerit, quod potius sit contrarium ei fidei quam tenebas.



CAPUT III.

5. Sicut enim non arbitror te unquam in Catholica animam credidisse Dei esse portionem, uel ullo modo anime et Dei eamdem esse naturam: ita metuo ne forte consenseris huic homini, »quod animam Deus non de nichilo fecerit, sed ita ex  ipso sit, ut ab ipso emanauerit.« Hoc enim etiam uerbum iste posuit inter cetera, quibus in hac questione ad immane precipitium exorbitauit. At uero hoc si te docuit, nolo me doceas: imo etiam uolo ut quod didiceras, ipse dediscas. Parum est enim non credere neque dicere quod pars Dei sit anima. Neque enim et Filium uel Spiritum sanctum partem Dei esse dicimus: et tamen dicimus Patrem et Filium et Spiritum sanctum unius eiusdemque esse nature. Parum est ergo ut non dicamus animam esse partem Dei: sed hoc etiam opus est ut dicamus, non eam et Deum unius eiusdemque esse nature. Unde ille recte quidem ait, »genus Dei esse animas, munere, non natura,« ac per hoc non omnium, sed fidelium: sed rursus ad id quod declinauerat deuolutus est, et Deum atque animam eiusdem dixit esse nature; non quidem his uerbis, sed aperta manifestaque sententia. Cum enim animam ita esse dicit ex Deo, ut eam nec ex alia natura, nec ex nichilo, sed ex semetipso creauerit; quid persuadere conatur, nisi id quod aliis uerbis negat, animam scilicet eiusdem cuius Deus est, esse nature? Omnis quippe natura uel Deus est, qui nullum habet auctorem; uel ex Deo est, quia ipsum habet auctorem. Sed que habet auctorem Deum ex quo est, aliqua facta non est, aliqua facta est. Porro que facta non est, et tamen ex ipso est, aut genita est ab illo, aut procedit ex illo: que genita est, Filius est unicus; que procedit, Spiritus sanctus: et hec Trinitas unius est eiusdemque nature. Nam hec tria unum sunt, et singulum quodque Deus, et simul omnia unus Deus immutabilis, sempiternus, sine temporis ullo initio siue termino. At uero illa natura que facta est, creatura nuncupatur: Creator autem Deus, illa scilicet Trinitas. Creatura ergo ita esse dicitur ex Deo, ut non ex eius natura facta sit. Ex illo enim propterea dicitur, quia ipsum auctorem habet ut sit: non ita, ut ab illo nata sit, uel processerit; sed ab illo creata, condita, facta sit, partim ex nulla alia, id est, omnino ex nichilo, sicut celum et terra, uel potius uniuerse mundane molis uniuersa cum mundo concreata materia; partim uero ex alia iam creata atque existente natura, sicut uir ex limo, mulier ex uiro, ex parentibus homo: creatura tamen omnis ex Deo, sed creante uel ex nichilo uel ex aliquo, non autem gignente uel producente de se ipso.

6. Si hec cum catholico loquor, magis commonens quam docens. Neque enim esse tibi arbitror noua, uel audita quidem et antea, non tamen credita: sed, ut existimo, sic legis epistolam meam, ut hic agnoscas etiam fidem tuam, que nobis in catholica Ecclesia, Domino donante, communis est. Si ergo hec, ut dicere ceperam, cum catholico loquor; unde obsecro credis esse animam, non uniuscuiusque nostrum dico, sed primam primo illi homini datam? Si ex nichilo, et factam tamen insufflatamque a Deo: id credis quod ego. Si autem ex aliqua alia creatura, que unde anima fieret, tanquam materies subiacebat artifici Deo; sicut puluis unde fieret Adam, uel costa eius unde Eua, uel sicut aque unde pisces et uolucres, uel sicut  terra unde animalia queque terrestria: non est catholicum, non est uerum. Quod si neque ex nichilo, neque ex alia quacumque creatura, sed ex semetipso Deum, hoc est, ex natura sua fecisse, uel facere animas, quod absit, existimas: hoc quidem ab isto didicisti; sed non tibi gratulor, neque blandior; longe [1 1Kb] cum illo a fide catholica exorbitasti. Tolerabilius enim; quod quidem falsum est; tamen, ut dixi, tolerabilius, ex aliqua alia creatura, quam quidem iam fecerat Deus, quam ex Dei natura animam conditam crederes, ut quod est mutabilis, quod peccat, quod fit impia, quod etiam si impia perdurauerit in fine, sine fine damnabitur, non ad Dei naturam cum horrenda blasphemia referretur. Abiice, frater, abiice, obsecro, istam, non plane fidem, sed exsecrande impietatis errorem, ne homo grauis seductus a iuuene, et a laico presbyter, cum istam catholicam fidem esse arbitraris, de numero fidelium, quod a te auertat Dominus, eximaris. Non enim sic tecum agendum est, ut cum illo; aut ea uenia tuus iste tam horrendus, qua iuuenis illius, licet ab illo ad te transierit, error est dignus. Ille ouili catholico sanandus nuper accessit, tu in catholicis pastoribus deputaris. Nolumus ita curetur que uenit ab errore ad dominicum gregem, ut prius pestifera contagione disperdat ouis ulcerosa pastorem.

7. Quod si dicis, Hoc me ille non docuit, nec huic errori eius ullo modo, quamlibet diserti et ornati sermonis illectus suauitate consensi: ago ingentes Deo gratias. Sed quero, unde illi caput exosculatus, ut dicitur, gratias egeris te didicisse quod usque ad auditam disputationem illius ignorabas: aut si falsum est, hoc te fecisse atque dixisse [2 1Kb] , hoc ipsum peto nobis intimare digneris, ut inanis rumor tuis litteris refellatur. Si autem uerum est, illa humilitate homini egisse te gratias; gaudeo quidem si te illud non docuit, quod superius quam sit detestandum cauendumque monstraui;



CAPUT Iu.

Et non reprehendo quod gratus fueris tanta humilitate doctori, si aliquid aliud disputante illo, uerum atque utile didicisti: sed hoc quid sit inquiro; an forte animam non spiritum esse, sed corpus? Non quidem magnum doctrine christiane arbitror esse detrimentum ista nescire: et si de corporum generibus subtiliter disputetur, hoc maiore difficultate quam utilitate perdiscitur. Si autem Dominus uoluerit ut ad illum ipsum iuuenem scribam, sicut desidero, ibi sciet fortasse Dilectio tua, etiam hoc quam non te docuerit: si tamen id te ab illo didicisse letaris. Sed ne quid forte aliud sit, quod constat esse utile, et ad fidem necessariam [3 1Kb] pertinere, peto rescribere non graueris.

8. Nam illud quod rectissime et ualde salubriter credit, iudicari animas cum de corporibus exierint, antequam ueniant ad illud iudicium, quo eas oportet  iam redditis corporibus iudicari, atque in ipsa in qua hic uixerunt, carne torqueri, siue gloriari; hoc itane tandem ipse nesciebas? Quis aduersus Euangelium tanta obstinatione mentis obsurduit, ut in illo paupere qui post mortem ablatus est in sinum Abrahe, et in illo diuite cuius in inferno cruciatus [1 1Kb] exponitur, ista non audiat, uel audita non credat? Sed numquid te docuit, quomodo anima sine corpore de digito pauperis aque stillam desiderare potuit ; cum ipse confessus sit, alimenta corporea nonnisi propter fulciendas ruinas corruptibilis corporis sui animam querere? uerba eius ista sunt: »Numquid quia anima,« inquit, »aut cibum querit aut potum, ad ipsam transire credimus pastum?« Et paulo post: »Unde intelligitur,« inquit, »et probatur, non ad animam pertinere ciborum sustentacula, sed ad corpus; cui etiam preter cibum procuratur simili ratione uestitus, ut illi necessarius uideatur pasture suggestus, cui competit et ipsos habere uestitus.« Hanc ille sententiam suam satis euidenter expositam, nonnulla etiam similitudine illustrans, adiecit, atque ait: »Quid autem putamus inquilinum quemquam sue habitationi prospicere? Nonne si eam senserit aut tecto tremere, aut nutare pariete, aut labare fundamine, destinas querit, strues congerit, quibus imminentem possit ruinam sedulo diligenterque fulcire, ne sub periculo mansionis discrimen uideatur pendere mansori [2 1Kb] ? Ita ergo et animam recognosce,« inquit, »carni sue desiderare cibum, ex qua ipsum concipit sine dubio desiderium.« Hec nempe ille iuuenis sua sensa uerbis luculentissimis et sufficientissimis explicauit, asserens non anime requiri alimenta, sed corpori; cura quidem illius, sed tanquam habitantis in domo, et moribunde carnis imminentes ruinas prouida refectione fulcientis. Et illud ergo explicet tibi, quid anima illa diuitis ruiturum destinare cupiebat, que mortale corpus iam utique non habebat, et tamen sitiebat, et aque stillam de digito pauperis requirebat. Habet ubi se exerceat iste doctor senum: querat, et inueniat, si potuerit, cui rei anima illa apud inferos humidum alimentum, uel tam exiguum mendicaret, cum ruinoso habitaculo iam careret.



CAPUT u.

9. Incorporeum sane Deum esse quod credit, gratulor eum hinc saltem a Tertulliani deliramentis esse discretum. Ille quippe sicut animam, ita etiam Deum corporeum esse contendit  . A quo iste in hoc dissentiens, mirabiliora persuadere molitur, Deum incorporeum, non de nichilo facere, sed de semetipso flatum exhalare corporeum. O doctrinam cui omnis etas aures subrigat, que homines annosos, que denique presbyteros mereatur habere discipulos! Legat, legat in concione quod scripsit, notos atque ignotos, doctos atque indoctos recitaturus inuitet. Seniores, cum iunioribus conuenite, quod nesciebatis discite, quod nunquam audieratis audite.  Ecce isto docente, non aliunde quod aliquo modo est, nec ex eo quod omnino non est, Deus flatum creat; sed ex eo quod ipse est, cum sit incorporeus, corpus sufflat. Naturam ergo suam, antequam mutetur in peccati corpore, ipse mutat in corpus. An dicit, quod ex sua natura non mutat aliquid, cum flatum facit? Non ergo eum de se ipso facit: non enim aliud est ipse, aliud natura eius. Quis hoc insanissimus opinetur? Quod si dicit, ita Deum de sua natura facere flatum, ut ipse integer maneat; non inde questio est; sed utrum quod non aliunde, nec de nichilo, sed de illo est: non hoc sit quod ille, id est, eiusdem nature et essentie. Nam et Filio genito integer manet; sed quia eum genuit de se ipso, non aliud genuit quam id quod ipse est. Excepto enim quod hominem assumpsit, et uerbum caro factum est, alius est quidem uerbum Dei Filius, sed non est aliud: hoc est, alia persona est, sed non diuersa natura. Et unde hoc, nisi quia non creatus ex alio, uel ex nichilo, sed natus ex ipso est; non ut melior quam erat esset, sed omnino ut esset, et quod est ille, unde natus est, esset, hoc est, unius eiusdemque nature, equalis, ceternus, omni modo similis, pariter immutabilis, pariter inuisibilis, pariter incorporeus, pariter Deus; hoc omnino quod Pater, nisi quod Filius est ipse, non Pater? Si autem manet quidem ipse integer Deus, nec tamen de nullo, uel de alio, sed de se ipso diuersum aliquid in deterius creat, et de incorporeo Deo corpus emanat; absit ut hoc catholicus animus bibat: non enim est fluentum fontis diuini, sed figmentum cordis humani.



CAPUT uI.

10. Iamuero quam inepte laboret, animam, quam putat esse corpoream, uindicare a passionibus corporis, disputans de anime infantia, de paralyticis et oppressis anime sensibus, de amputatis membris corporis absque anime sectione, non tecum, sed cum illo potius agere debeo: illi quippe insudandum est, ut rationem reddat dictorum suorum; ne de opere iuuenis uelle fatigare uideamur grauitatem senis. Quod autem similitudines morum qui reperiuntur in filiis, non ex anime semine uenire disputat: consequens est quidem, ut hoc sentiant quicumque anime propaginem destruunt; sed nec illi qui hanc astruunt, ibi constituunt pondus assertionis sue. uident enim et filios parentum dissimiles moribus: quod ideo fieri putant, quia et ipse unus homo plerumque suis moribus alios mores dissimiles habet, non utique anima altera accepta, sed uita in melius uel in deterius commutata. Ita dicunt, non esse impossibile ut anima non habeat eos mores, quos habet ille a quo [1 1Kb] propagata est; quandoquidem ipsa una nunc alios, alias alios habere mores potest. Quare si hoc te credis ab isto didicisse, quod anima non sit ex traduce: utinam id uere didicisses; me tibi docendum libentissime traderem. Sed aliud est discere, aliud uideri sibi didicisse. Si ergo te didicisse arbitraris quod adhuc nescis; non plane didicisti, sed  temere credidisti quod libenter audisti, et subrepsit tibi falsiloquium per suauiloquium. Quod non ideo dico, quia falsum esse iam certus sim, animas potius insufflari nouas, quam de origine parentum trahi; hoc enim adhuc ab eis qui docere id possunt, existimo requirendum: sed quia iste de hac re ita disseruit, ut non solum eam, que adhuc discutienda est, non solueret questionem; uerum etiam talia diceret, que falsitatis non habeant dubitationem. Cum enim uellet probare dubia, ausus est dicere sine dubio reprobanda.



CAPUT uII.

11. An uero tu reprobare dubitabis, quod cum de anima loqueretur, »Non uis,« inquit, animam ex carne peccati contrahere ualetudinem, ad quam uicissim sanctificationem uideas transire per carnem, ut per ipsam reparet statum, per quam perdiderat meritum? Aut numquid quia Baptismo corpus abluitur, non transit ad animam uel spiritum, quod creditur conferri per Baptismum? Merito ergo per carnem, priscam reparat habitudinem, quam uisa fuerat paulisper amisisse per carnem, ut per eam incipiat renasci, per quam meruerat inquinari« ? uide in his uerbis, quantum iste tuus errauerit doctor. Dixit, »animam per carnem reparare statum, per quam perdiderat meritum.« Habuit ergo anima aliquem statum et aliquod meritum bonum ante carnem, quod uult eam reparare per carnem, quando caro lauacro regenerationis abluitur. uixerat itaque alicubi ante carnem in statu et merito bono; quem statum et quod meritum perdidit, cum uenisset in carnem. Dixit, »eam per carnem reparare habitudinem priscam, quam uisa fuerat paulisper amisisse per carnem.« Habuit ergo ante carnem habitudinem antiquam; hoc est enim »priscam:« et ista qualis esse potuit, nisi beata atque laudabilis habitudo? Quam reparari per sacramentum Baptismatis asseuerat; cum eam nolit ex illa originem trahere per propaginem [1 1Kb] , quam constat in paradiso aliquando fuisse felicem. Quomodo igitur alio loco »animam« se dicit »constanter asserere, non ex traduce, neque ex nichilo, neque per semetipsam, neque ante corpus?« Ecce isto loco uult animas ante corpus alicubi uiuere tam beate, ut eadem illis per Baptismum beatitudo reddatur. Et tanquam sui rursus oblitus adiungit et dicit: »Ut per eam,« id est, per carnem, »incipiat renasci, per quam meruerat inquinari.« Superius meritum significauerat bonum perditum fuisse per carnem: nunc autem significat malum meritum, quo factum est ut ueniret uel mitteretur in carnem, dicendo, »per quam meruerat inquinari.« Si enim meretur inquinari, non est utique meritum bonum. Dicat, quid peccauit antequam per carnem inquinaretur, ut per carnem inquinari mereretur. Dicat, si potest, quod nullo modo potest; quia inuenire hic quid uerum dicat, omnino non potest.



CAPUT uIII.

12. Item aliquanto post ait: »Anima  itaque si peccatrix esse meruit, que peccatrix esse non potuit, tamen neque in peccato remansit, quia in Christo prefigurata, in peccato esse non debuit, sicut esse non potuit« . Rogo te, frater, putasne ista saltem postea legisti et considerasti, et quid in recitante laudaueris, uel unde post recitationem gratias egeris cogitasti? Quid est, obsecro te, »Anima itaque si peccatrix esse meruit, que peccatrix esse non potuit?« Quid est »meruit,« et »non potuit;« cum mereri hoc non potuisset, nisi peccatrix fuisset; non autem fuisset, nisi esse potuisset; ut ante omne malum meritum peccans, inde sibi meritum faceret, unde ad alia peccata, deserente Domino, perueniret? An ideo dixit, »que peccatrix esse non potuit,« quia nisi in carnem ueniret, peccatrix esse non posset? Quid ergo meruit, ut eo mitteretur, ubi peccatrix esse posset, quo nisi uenisset, alibi peccatrix esse non posset? Dicat, quid meruit? Si enim meruit esse peccatrix; aliquid iam peccauerat, unde mereretur iterum esse peccatrix. Sed hec fortassis obscura esse uideantur, aut obscura esse iactentur, cum sint apertissima. Neque enim dicere debuit, »quod anima meruerit peccatrix esse per carnem,« cuius nec bonum nec malum meritum reperire poterit ante carnem.



CAPUT IX.

13. Sed ad manifestiora ueniamus. Cum enim magnis coarctaretur angustiis, quomodo anime originalis peccati uinculo teneantur obstricte, si non ex illa trahunt originem que prima peccauit, sed eas puras ab omni contagione et propagatione peccati, peccatrici carni Creator insufflat; ne dicatur illi, quod sic insufflando eas Deus efficit reas: primo de prescientia Dei hanc opinionem munire tentauit, »quod eis preparauerit redemptionem.« In cuius redemptionis Sacramento paruuli baptizantur, ut abluatur originale peccatum, quod de carne traxerunt; quasi facta sua Deus emendet, quod eas insontes fecerat inquinari. Sed posteaquam uentum est ut de illis loqueretur, quibus tali non subuenitur auxilio, et antequam baptizentur exspirant: »In hoc,« inquit, »loco non me quasi auctorem spondeo, sed aliquid de exemplo coniicio. Habendam dicimus de infantibus istiusmodi rationem, qui predestinati Baptismo, uite presentis, antequam renascantur in Christo, preueniuntur occiduo. Legimus enim, »inquit,« de talibus scriptum: Raptus est ne malitia mutaret illius intellectum, aut ne fictio deciperet animam eius. Propter hoc properauit de medio iniquitatis illum educere: placita enim Deo erat anima eius; et, Consummatus in breui, repleuit tempora longa« . Quis istum dedignetur habere doctorem? Ergone paruuli, quos plerumque uolunt homines baptizari, et dum curritur, ante moriuntur, si retardarentur in ista paululum uita, ut baptizati continuo morerentur, malitia mutaret intellectum illorum, et fictio deciperet animam eorum, et ne hoc eis contingeret, subuentum illis est, ut ante raperentur quam baptizarentur? In ipso ergo Baptismate mutarentur  in peius, et fictione deciperentur, si post Baptisma raperentur. O admiranda atque sectanda [1 1Kb] doctrina! Sed hoc de uestra prudentia, qui adfuistis, cum recitaret, iste presumpsit, et de tua maxime ad quem scripsit, et cui recitatos libros tradidit, ut credituros uos esse confideret, de non baptizatis infantibus esse scriptum, quod de omnium sanctorum immaturis etatibus scriptum est, cum quibus male actum stulti arbitrantur, si de hac uita celeriter rapti fuerint, nec ad annos quos homines pro magno diuino munere sibi exoptant, peruenire potuerint. Quale est autem dicere, »infantes predestinatos Baptismo, uite presentis, antequam renascantur in Christo, occiduo preueniri;« uelut aliqua uis fortune, siue fati, siue cuiuslibet rei, non permittat Deum quod predestinauit implere? Et quomodo ipse illos rapit, quia placuerunt illi? An eos et ipse predestinat baptizari, et ipse quod predestinauit, non sinit fieri?



CAPUT X.

14. Sed attende quid adhuc audeat, cui displicet in tanta huius profunditate questionis cautior quam scientior nostra cunctatio. »Ausim dicere,« inquit, »istos peruenire posse ad originalium indulgentiam peccatorum, non tamen ut celeste inducantur in regnum: sicuti latroni confesso quidem, sed non baptizato, Dominus non celorum regnum tribuit, sed paradisum ; cum utique iam maneret, Qui non renatus fuerit ex aqua et Spiritu sancto, non intrabit in regnum celorum . Precipue quia multas esse mansiones apud Patrem suum Dominus profitetur, in quibus designantur merita multa et diuersa mansorum: ut hic non baptizatus perducatur ad ueniam, baptizatus ad palmam, que est parata per gratiam.« Cernis hominem, paradisum atque mansiones [2 1Kb] que sunt apud Patrem, a regno separare celorum, ut etiam non baptizatis abundent loca sempiterne felicitatis. Nec uidet, cum ista dicit, ita se nolle baptizati cuiuspiam paruuli mansionem a celorum regno separare, ut ipsam Dei Patris domum, uel aliquas partes eius inde separare non timeat. Neque enim Dominus iehsu, In uniuersitate creature, uel in qualibet uniuersitatis parte; sed, In domo Patris mei, dixit, mansiones multe sunt . Quomodo ergo erit in Dei Patris domo non baptizatus, cum Deum patrem habere non possit nisi renatus? Non sit ingratus Deo, qui eum dignatus est a Donatistarum uel Rogatistarum diuisione liberare, ut ipsam domum Dei Patris querat diuidere, et aliquam eius partem extra regnum celorum ponere, ubi non baptizati ualeant habitare. Et quo pacto ipse regnum celorum se intraturum esse presumit, de quo regno in quanta uult parte domum ipsius regis excludit? Sed de latrone illo, qui iuxta Dominum crucifixus sperauit in Dominum etiam crucifixum, et de fratre sancte Perpetue Dinocrate argumentatur, quod etiam non baptizatis dari possit indulgentia peccatorum et sedes aliqua  beatorum: quasi quisquam, cui non credere nefas esset, huic indicauerit quod non fuerint baptizati. De quibus tamen in eo libro, quem scripsi ad fratrem nostrum Renatum, plenius quid mihi uideretur exposui : quod tua Dilectio poterit nosse, si non spreueris legere; nam ille petenti non poterit denegare.



CAPUT XI.

15. Aestuat tamen iste, atque horrendis suffocatur angustiis. Attentius enim fortasse quam tu quid mali dicat attendit, preter Christi scilicet Baptismum solui in paruulis originale peccatum. Denique, ut aliquatenus in hac causa uel sero ad Ecclesie Sacramenta confugiat, »Pro his sane,« inquit, »oblationes assiduas, et offerenda iugiter sanctorum censeo sacrificia sacerdotum.« Habeto istum, si placet, etiam censorem, si parum fuerat habere doctorem, ut sacrificium corporis Christi etiam pro his offeras, qui Christo non sunt incorporati. Rem quippe tam nouam, atque a disciplina ecclesiastica et a regula ueritatis alienam, cum libris suis auderet inserere, non ait, Puto; non ait, Existimo; non ait, Arbitror; non ait saltem, Suggero, uel, Dico; sed, »censeo:« ut scilicet si offenderemur nouitate seu peruersitate sententie, terreremur auctoritate censure. uideris tu, frater, quomodo sustinere possis istum [1 1Kb] docentem: Catholici tamen qui sanum sapiunt sacerdotes, quibus et te oportet adiungi, absit ut acquiescant istum audire censentem, quem potius optant resipiscentem ac dolentem, et quod ista senserit, imo uero etiam scripserit, correctione saluberrima penitentem. »Sed hoc,« inquit, »exemplo Machabeorum in prelio cadentium astruo faciendum, qui cum furtim de interdictis auferrent [2 1Kb] , atque in ipso certamine cecidissent, a sacerdotibus,« ait, »inuenimus hoc initum consilium fuisse, ut quorum animas ex uetito reatus obstrinxerat, sacrificiorum oblatio repararet« . Ita istud dicit, quasi pro incircumcisis illa oblata legerit sacrificia, sicut hec nostra pro non baptizatis censuit offerenda. Circumcisio quippe fuit illius temporis sacramentum, quod prefigurabat nostri temporis Baptismum.



CAPUT XII.

16. uerumtamen iste in sui comparatione qualis posterius apparuit, tolerabilius adhuc errat. Nam uelut penituerit eum ; sed illud eum potius penituerit, quod eis minoris beatitudinis extra regnum celorum concesserit sedes; adiunxit, atque ait: »Aut si forte quispiam reluctetur, latronis anime uel Dinocratis interim temporarie collatum paradisum; nam superesse illis adhuc in resurrectione premium regni celorum: quanquam  sententia illa principalis obsistat, Quia qui non renatus fuerit ex aqua et Spiritu sancto, non intrabit in regnum celorum: tamen teneat etiam meum in hac parte non inuidentis assensum, modo misericordie prescientieque diuine et effectum amplificet et affectum.« Hec uerba in secundo eius libro lecta descripsi. Numquid in hac causa erroris audaciam, temeritatem, presumptionem habere quispiam posset ampliorem? Ipse sententiam dominicam recordatur, ipse commemorat, ipse suis litteris interponit, ipse dicit, »quanquam sententia illa principalis obsistat, Quia qui non renatus fuerit ex aqua et Spiritu sancto, non intrabit in regnum celorum;« et audet tamen sue censure leuare ceruicem contra sententiam principalem! »Teneat,« inquit, »etiam meum non inuidentis assensum:« qui dicit animas non baptizatorum temporarie mereri paradisum; propter has enim, latronem atque Dinocratem, tanquam prescribendo, uel potius preiudicando commemorat: in resurrectione autem in meliora transferri et regni celorum percipere premium: »quanquam sententia,« inquit, »principalis obsistat.« Iam ergo ipse considera, queso te, frater, quisquis cuipiam prebet assensum aduersus auctoritatem sententie principalis, quam sententiam merebitur principis?

17. Nouellos hereticos Pelagianos iustissime conciliorum catholicorum et Sedis Apostolice damnauit auctoritas, eo quod ausi fuerint non baptizatis paruulis dare quietis et salutis locum, etiam preter regnum celorum. Quod ausi non fuissent, nisi negarent eos habere originale peccatum, quod opus esset absolui per Baptismatis sacramentum. Iste autem sicut catholicus dicit, paruulos originali obstrictos esse peccato, et tamen eos ab huiusmodi uinculo sine lauacro regenerationis absoluit, et post mortem in paradisum misericors mittit; post resurrectionem uero etiam in regnum celorum misericordior introducit. Talis sibi Saül misericors uisus est, quando pepercit regi quem Deus precepit occidi: sed merito inobediens misericordia, uel misericors inobedientia reprobata atque damnata est : ut caueat homo, ne ab illo misericordiam mereatur homo, contra eius sententiam a quo factus est homo. Intonat per os proprii corporis ueritas: Si quis non fuerit renatus ex aqua et Spiritu, non potest introire in regnum Dei . Atque ut ab hac sententia exceptos martyres faciat, quibus contigerit ante pro Christi nomine occidi, quam Christi Baptismate dilui, dicit alio loco: Qui perdiderit animam suam propter me, inueniet eam . Et ne cuiquam qui non renatus fuerit christiane fidei lauacro, promittatur peccati originalis abolitio, clamat Apostolus: Per unius delictum in omnes homines ad condemnationem . Contra quam condemnationem Dominus unum esse ostendens salutis auxilium: Qui crediderit, inquit, et baptizatus fuerit, saluus erit; qui uero non crediderit, condemnabitur . Cuius mysterium credulitatis in paruulis per eorum responsionem a quibus gestantur, impletur; ne si factum non fuerit,  eant ex uno omnes in condemnationem. Et tamen contra tam manifestas uoces, quas concinit ueritas, procedit in medium magis uecors quam misericors uanitas, et dicit: Non solum non eunt in damnationem paruuli, etsi nullum eos christiane fidei lauacrum a uinculo originalis peccati absoluat; uerum etiam felicitate paradisi post mortem interim perfruuntur, post resurrectionem uero etiam regni celorum felicitatem possidebunt. Hec iste contra catholicam fundatissimam fidem [1 1Kb] numquid dicere auderet, si questionem soluendam de anime origine uires suas excedentem suscipere non auderet?



CAPUT XIII.

18. Horrendis est enim coarctatus angustiis ab eis qui dicunt, »Cur Deus animam tam iniusta animaduersione mulctauit, ut in corpus eam peccati relegare uoluerit; cum consortio carnis peccatrix esse incipit, que peccatrix esse non potuit?« Utique enim dicunt, »Non potuit anima esse peccatrix, nisi eam Deus miscuisset carnis consortio peccatricis.« Qua ergo iustitia id fecerit Deus, cum iste inuenire non posset; maxime propter eternam damnationem morientium paruulorum, quibus non baptizatis expiatum non fuerit originale peccatum: cur itaque Deus iustus et bonus, paruulorum animas, quibus presciuit non subuenturum christiane gratie Sacramentum, ab omni noxa propaginis liberas, mittendo in corpus quod ex Adam trahitur, uinculo peccati originalis obstrinxerit, atque isto modo reas eterne damnationis effecerit, cum inuenire non posset; nec uellet dicere etiam ipsas ex illa una originem trahere peccatricem: maluit per naufragium miserabile exire, quam temerarium cursum uelis depositis, et remis sue disputationis inhibitis, prouida deliberatione frenare. uiluit quippe iuueni senilis nostra cunctatio, quasi huic molestissime ac periculosissime questioni magis fuerit impetus eloquentie, quam consilium prudentie necessarium. Et preuidit hoc etiam ipse, sed frustra. Nam hec sibi uelut ab aduersariis propositurus obiecta, »Ex hinc alia,« inquit, »substruuntur opprobria querulis murmurationibus oblatrantium, et excussi quasi quodam turbine, identidem inter immania saxa collidimur.« His predictis questionem supra dictam scopulosissimam sibi proposuit, ubi a fide catholica naufragauit, nisi refecerit penitendo quod fregit. Illum ego [2 1Kb] turbinem atque illa saxa deuitans, nauem illis committere nolui: et de hac re ita scripsi, ut rationem potius cunctationis mee, quam temeritatem presumptionis ostenderem . Quod opusculum meum cum apud te inuenisset, irrisit, seque illis cautibus animosiore impetu quam consultiore commisit. Sed quo eum prefidentia ista perduxerit, puto quod nunc uideas: uberius autem ago Deo gratias, si et antea iam uidebas. Cum enim nollet cohibere precipitem cursum, propter ancipitem excursum, miserabilem inuenit incursum, asserens  Deum paruulis sine christiana regeneratione defunctis, et modo paradisum, et postea regnum conferre celorum.



CAPUT XIu.

19. Scripturarum uero testimonia quecumque posuit, quibus animas Deum non ex illius prime propagine attrahere, sed sicut ipsam primam suas quibusque singulis insufflare, uelut probare conatus est, ita sunt, quod ad istam questionem attinet, incerta et ambigua, ut etiam aliter accipi, quam ipse uult, facillime possint. Quod iam in eo libro quem scripsi ad amicum nostrum, cuius commemorationem superius feci, satis, quantum existimo, demonstraui  Testimonia quippe ipsa que adhibuit, ubi legitur Deus animas uel dare, uel facere, uel fingere; unde illas det, uel unde faciat siue fingat, non ostendunt; utrum ex propagine illius prime, an insufflando sicut illam primam. Iste autem ex eo ipso quod legitur animas Deus dare, siue facere, siue fingere , iam putat animarum negatam esse propaginem: cum Deus, eadem Scriptura teste, etiam corpora det, siue faciat, siue fingat, que tamen ab illo ex propagine seminis [1 1Kb] dari, fieri, fingi, nemo ambigit.

20. Item quod scriptum est, ex uno sanguine Deum fecisse omne genus hominum ; uel quod ait Adam, Hoc nunc os ex ossibus meis, et caro de carne mea. : quia neque ibi dictum est, Ex una anima; neque hic, Anima de anima mea; putat negari animas filiorum ex parentibus, uel illius mulieris ex uiro: quasi uero si non, ex uno sanguine, sed, Ex una anima diceretur, aliud quam totus homo intelligeretur, nec corporis propagatio negaretur. Sic etiam si dictum esset, Anima de anima mea; non utique negaretur caro, quam de illo exemptam fuisse constabat. A parte enim totum, sicut etiam a toto partem plerumque Scriptura significat. Nam certe si non, ex uno sanguine, sed, Ex uno homine, illo loco scriptum esset, institutum esse genus humanum, unde iste adhibuit testimonium, non preiudicaret istis qui negant animarum propaginem; quamuis non sola anima, nec sola caro, sed utrumque sit homo. Responderent enim a toto partem, id est, ab homine solam hominis carnem, Scripturam significare potuisse. Sic ergo et ii qui defendunt animarum propaginem, illud quod dictum est, ex uno sanguine, per sanguinem scilicet hominem, id est, a parte totum significatum esse contendunt. Sicut enim uidetur illos iuuare quod dictum est, ex uno sanguine, nec dictum est, Ex uno homine: sic uidetur et istos iuuare quod dictum est, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt ; nec dictum est, In quo omnium caro peccauit. Itemque sicut illos uidetur iuuare quod dictum est, Hoc nunc os ex ossibus meis, et caro de carne mea; quia pars est dicta, non totum: sic iterum istos, quod ibi continuo sequitur, Hec uocabitur mulier, quoniam de uiro suo sumpta est.  Debuit enim dici, aiunt, Quoniam de uiro suo caro eius sumpta est; si non tota mulier, id est, cum anima, sed sola caro sumeretur ex uiro. Porro autem utrisque auditis, qui sine studio partium iudicat, uidet profecto, nec contra istos qui propaginem animarum defendunt proferenda illa testimonia ubi pars nominatur; quia potuit Scriptura significare illic a parte totum, sicut uerbum caro factum est , cum legimus, non utique carnem solam, sed hominem totum intelligimus: nec contra illos qui propaginem animarum destruunt, ista proferenda, ubi non pars hominis, sed totum commemoratur; quia potuit ibi Scriptura a toto partem significare, sicut sepultum confitemur Christum, cum eius caro sola sepulta sit. Ac per hoc propaginem animarum nec temere astruendam, nec temere destruendam dicimus: sed admonemus, alia testimonia esse querenda, que non inueniantur ambigua.



CAPUT Xu.

21. Quamobrem, quid te iste docuerit, et unde gratias egeris, nondum scio. Manet quippe illa questio sicut erat, in qua queritur de animarum origine, utrum illas Deus ex propagine illius unius, quam primo insufflauit homini; an ex flatu suo, sicut primo homini, det, faciat, fingat hominibus, quas eum dare, facere, fingere, fides christiana non dubitat. Quam questionem iste cum soluere conaretur, nec uires suas intueretur, destruens animarum propaginem, et asserens eas puras ab omni contagione peccati, non de nichilo, sed de se ipso insufflare Creatorem, et naturam Dei mutabilitatis opprobrio, quod necesse non fuerat, infamauit; et dum uult reddere rationem, ne Deus credatur iniustus, si puras ab omni peccato animas, etiam illas quas christiana regeneratione non redimit [1 1Kb] , uinculo peccati originalis innectit, ea dixit que te nolo docuerit. Tantum enim salutis et felicitatis non baptizatis paruulis tribuit, quantum nec Pelagiana heresis potuit. Et tamen de tot millibus paruulorum, qui nascuntur ex impiis, et inter impios moriuntur, non quibus homines per Baptismum, cum uelint, subuenire non possunt, sed de quibus baptizandis nemo potuit uel poterit cogitare; nec quisquam pro eis obtulit uel oblaturus est sacrificium, quod iste etiam pro nobis baptizatis censuit offerendum [2 1Kb] , quid diceret non inuenit. De quibus si fuerit interrogatus, eorum anime quid meruerint, ut illas Deus nec abluendas Baptismo, nec expiandas Christi corporis et sanguinis sacrificio, et in eternum damnandas carni inserat peccatrici [3 1Kb] ; aut omnino herebit, et ei nostra cunctatio uel sero placebit, aut simul pro omnibus paruulis, qui toto orbe terrarum sine christiano Baptismate moriuntur, etiam eorum nominibus tacitis, quoniam nesciuntur in Ecclesia Christi, non incorporatis corpori Christi, offerendum corpus Christi esse censebit.



CAPUT XuI.

22. Absit a te, frater, ut hec tibi  placeant, absit ut ista uel didicisse gaudeas, uel docere presumas: alioquin longe melior inuenietur ipse quam tu. Quia in exordio primi sui libri modeste atque humiliter prelocutus est, dicens: »Cum tibi parere desidero, notam presumptionis incurro [1 1Kb] .« Et paulo post: »Quandoquidem,« inquit, »nec mihi ipse sim credulus, ea que dixero posse probari; studeamque semper etiam propriam sententiam non tueri, si improbabilis detegatur; et sit mihi cordi, proprio iudicio damnato, meliora magis et que sint ueriora sectari. Nam ut est optimi propositi laudandique consilii, facile ad ueriora transduci; ita improbi obstinatique iudicii est, nolle citius ad tramitem rationis inflecti.« Hec quippe ille si ueraciter dixit, atque ut locutus est sentit, magne profecto spei animum gerit. Item in fine libri secundi: »Nec putes,« inquit, »ad inuidiam tuam forsitan reuocandum, quod in tua dictorum meorum constituam potestate iudicium. Ac ne forte cuiusquam curiosi lectoris obtutus, inter illitas [2 1Kb] fibras elementorum uestigia remanentia sollicitent et offendant, contextam pagine seriem pollice seuero discerpe: meque huius censionis experte, puni, atramenta que indigna eloquia signauerunt [3 1Kb] ; ne hac occasione et tuum erga me iudicium, quo mihi uehementer indulges, et mee que latebant ineptie rideantur.«



CAPUT XuII.

23. Isto igitur cum ille suos libros et initio premuniuerit, et termino communiuerit, atque tuis humeris imposuerit onus religiosum correctionis et emendationis sue: hoc apud te inueniat quod petiuit, ut emendes eum iustus in misericordia, et arguas eum; oleum autem peccatoris quo impinguetur caput eius , absit a manibus atque oculis tuis, id est, assentatio indecens  adulantis, et deceptoria lenitudo blandientis. Quod si emendare negligis cum uideas emendandum, aduersus caritatem facis: si autem tibi emendandus propterea non uidetur, quia putas eum recte ista sensisse; aduersus ueritatem sapis. Et ideo ille melior, qui emendari est paratior, si non defuerit emendator, quam tu, si uel sciens irridenter contemnis errantem, uel nesciens pariter sectaris errorem. Omnia itaque in eisdem libris ad te scriptis et tibi traditis sobrie uigilanterque considera, et plura quam ego inuenies fortasse culpanda. Et quecumque ibi sunt approbanda atque laudanda, si quid in eis reuera forsitan ignorabas, atque isto disserente didicisti, euidenter profitere quid illud sit; ut de hoc te gratias egisse, non de his que illic improbanda tam multa sunt, omnes nouerint, qui uel recitante illo tecum simul audierunt, uel eosdem postea libros legerunt: ne in eius ornato eloquio tanquam in pretioso poculo te inuitante, etsi non bibente, uenenum bibant, si tu quid inde biberis, et quid non biberis nesciunt, et propter laudem tuam omnia illic bibenda salubriter arbitrantur. Quamuis et audire, et legere, et que dicta sunt haurire memoria, quid est nisi bibere? Sed predixit Dominus de fidelibus suis, quod et si mortiferum quid biberint, non eis nocebit . Ac per hoc qui cum iudicio legunt, et secundum regulam fidei approbanda approbant, et improbant improbanda; etiamsi commendant memorie que improbanda dicuntur, nulla uenenata sententiarum prauitate leduntur. Hec me Grauitatem et Religionem tuam, siue mutua, siue preuia caritate monuisse uel commonuisse minime penitebit, Domino miserante, quomodolibet accipias, quod tibi prerogandum putaui. Agam uero ei uberes gratias, de cuius misericordia saluberrimum est fidere, si ab his prauitatibus et erroribus, quos ex libris huius hominis ostendere his litteris potui, alienam atque integram fidem tuam, uel inuenerit epistola ista, uel fecerit.



LIBER TERTIUS. AD uINCENTIUM uICTOREM.


uincentio uictori monstrat que necesse est in suis de origine anime libris emendet, si uult esse catholicus: eaque superioribus libris ad Renatum et ad Petrum iam refutata, hoc tertio ad uictorem ipsum scripto perstringit breuiter Augustinus, et ad undecim errorum capita reuocat.



CAPUT PRIMUM.

1. Quod mihi ad te scribendum putaui, hoc prius cogites, fili dilectissime uictor, uolo, si te contemnerem, nequaquam id me fuisse facturum. Nec ideo tamen humilitate nostra sic abutaris, ut propterea te existimes approbatum, quia cernis non fuisse contemptum. Non enim sequendum, sed corrigendum te diligo: et quoniam nec corrigi posse despero, nolo mireris me contemnere non posse quem diligo. Si enim te antequam nobis communicares, diligere debui, ut esses catholicus; quanto magis te iam communicantem diligere debeo,  ne sis nouus hereticus, et ut sis talis catholicus, cui resistere nullus possit hereticus? Quantum enim apparet ex donis ingenii, que iam tibi largitus est Deus, profecto sapiens eris, si te non esse credideris; atque ut sis, ab illo qui facit sapientes, pie, suppliciter, instanterque poposceris; et malueris errore non decipi, quam errantium laudibus honorari.



CAPUT II.

2. Prius me in libris tuis titulus tui nominis pro te sollicitum reddidit. Cum enim quis esset uincentius uictor, ab eis qui te nouerant, et forte aderant, requisissem; audiui te fuisse Donatistam,  uel potius Rogatistam, nuper autem communicasse Catholice. Et cum gauderem tantum, quantum de his solemus, quos ab illo errore liberatos esse cognoscimus; imo uero etiam multo amplius, quod ingenium tuum, quod delectabar in litteris tuis, uidebam non remansisse apud aduersarios ueritatis: additum est a referentibus, quo me inter illa gaudia contristaret, ideo te cognominari uoluisse uincentium, quod Rogati successorem, qui hoc nomine appellatus est, adhuc tanquam magnum et sanctum uirum animo teneas; et ob hoc illius nomen, tuum uolueris esse cognomen. Nec defuerunt qui dicerent, etiam hoc a te fuisse iactatum [1 1Kb] , quod ipse tibi nescio qua uisione apparuerit, atque ad hos conficiendos libros, de quibus tecum agere isto nostro opusculo institui, sic adiuuerit, ut ea tibi scribenda [2 1Kb] , quantum ad res ipsas rationesque attinet, ipse dictaret. Quod si uerum est, iam te illa dicere potuisse non miror, que, si patienter auscultes admonitioni mee, et eos libros catholica mente consideres atque pertractes, te dixisse procul dubio penitebit. Ille quippe qui se, sicut eum prodit Apostolus, transfigurat in angelum lucis , in eum tibi est transfiguratus, quem tu fuisse uel esse tanquam lucis angelum credis. Et eo quidem modo minus ad decipiendos Catholicos ualet, quando se non in lucis angelos, sed in hereticos transfigurat: sed te ab eo falli iam catholicum nollem. Crucietur ergo te didicisse que uera sunt, quanto magis letatus fuerat se tibi persuasisse que falsa sunt. Ut autem non diligas hominem mortuum, cuius dilectio tibi obesse potest, prodesse illi non potest; hoc breuiter [3 1Kb] intuearis admoneo; quod utique ille non est sanctus et iustus, si tu hereticorum Donatistarum uel Rogatistarum laqueos euasisti: si autem illum sanctum et iustum arbitraris, tu communicando Catholicis interisti. Profecto enim te catholicum fingis, si animo illud es [4 1Kb] , quod erat ille quem diligis. Et nosti quam terribiliter scriptum sit, quod Spiritus sanctus discipline fugiet fictum . Si autem ueraciter communicans, non te catholicum fingis; quid adhuc hereticum mortuum sic diligis, ut eius uelis te iactare adhuc nomine, cuius iam non teneris errore? Nolumus te habere tale cognomentum, tanquam sis heretici mortui monumentum. Nolumus talem titulum habere librum tuum, qualem falsum esse diceremus, si in eius sepulcro legeremus. Non enim uincentium uictorem scimus esse, sed uictum: et utinam fructuose, sicut te uinci uolumus ueritate. Astute autem putaris et callide, cum libros tuos, quos credi cupis illo tibi reuelante dictatos, appellas uincentii uictoris, non tam uincentium te quam illum uocari uoluisse uictorem, uelut tibi reuelando que scriberes, uicisset errorem. Utquid tibi ista, fili? Esto potius uerus, non fictus catholicus, ne te fugiat Spiritus sanctus, et nichil tibi  possit prodesse uincentius, in quem se ad te fallendum transfigurauit malignissimus spiritus: eius quippe sunt illa, qualibet tibi fraude persuasa. Que si admonitus pia humilitate et catholica pace correxeris, errores fuisse iudicabuntur studiosissimi iuuenis, emendari potius quam in eis remanere cupientis. Si autem pro eis tibi etiam contentionem, quod absit, persuaserit peruicacem; iam tanquam heretica dogmata cum suo necesse erit auctore damnari, cura scilicet pastorali et medicinali, priusquam per incautum uulgus [1 1Kb] serpant dira contagia, cum dilectionis non ueritate, sed nomine, salubris negligitur disciplina [2 1Kb] .



CAPUT III.

3. Si queris quenam illa sint, poteris quidem legere mea scripta ad fratres nostros, Renatum Dei seruum, et presbyterum Petrum, ad quem tu eadem ipsa, de quibus nunc agimus, scribenda existimasti, »eius,« ut asseris, »uoluntati petentis obtemperans.« Dabunt enim tibi ut legas procul dubio, si uolueris, et ingerent etiam non petenti. uerumtamen etiam hic, que maxime in eisdem libris tuis, et in fide tua emendari cupiam, non tacebo. Primum est, quod »Animam non ita uis a Deo esse factam, ut eam ex nichilo fecerit, sed ex semetipso« . Ubi non putas esse consequens ut nature sit Dei: quia profecto quam sit impium, et ipse cognoscis. Qua impietate ut careas, ita oportet ut dicas anime auctorem Deum, ut ab illo facta sit, non de illo. Quod enim de illo est, sicut unigenitus Filius, eiusdem nature cuius et ille est. Ut autem anima eiusdem nature non sit cuius est ille, facta est quidem ab illo, sed non de illo. Aut ergo dic unde, aut fatere de nichilo. Quid est quod dicis, »eam particulam esse quamdam halitus nature Dei?« Numquidnam ipsum halitum nature Dei, cuius halitus est ista particula, negas eiusdem cuius Deus est esse nature? Si negas, ergo de nichilo et istum halitum fecit Deus, cuius halitus animam uis esse particulam. Aut si non de nichilo, dic unde illum fecerit Deus. Si de se ipso, ergo ipse est, quod absit, materies operis sui. Sed dicis, »Cum de se ipso halitum uel flatum facit, ipse integer manet:« quasi non et ignis lucerne integer maneat, cum de illo altera accenditur, et tamen eiusdem, non alterius, sit nature.



CAPUT Iu.

4. »Sed,« inquis, »cum a nobis uter inflatur, non aliqua portio nostre nature, uel qualitatis infunditur; cum hic ipse spiritus, quo hausto uter [3 1Kb] impletus extenditur, sine aliqua nostri diminutione egeratur.« His uerbis tuis adhuc addis et immoraris, et inculcas similitudinem quasi necessariam, qua intelligamus quomodo Deus sine sue nature aliquo detrimento, et de se ipso animam faciat, et facta de ipso, non sit quod ipse. Dicis enim: »Numquid  anime nostre est portio utris inflatio, aut homines fingimus cum utres inflamus, aut detrimentum nostri in aliquo patimur, cum flatus nostros in diuersa partimur? Sed nullum patimur detrimentum, cum ex nobis ad aliquid transmittimus flatum; et manente in nobis plena flatus proprii qualitate et integra quantitate, nullum nos meminimus damnum ex utris inflatione sentire.« Ista similitudine, que satis elegans et congruens tibi uidetur, quantum fallaris attende. Deum quippe dicis incorporeum, non de nichilo a se factam, sed de se ipso animam sufflare corpoream: cum flatum nos, licet corporeum, subtiliorem tamen emittamus, quam nostra sunt corpora; nec eum de anima nostra, sed de hoc ere per uiscera corporis exhalemus. Pulmones quippe anima, cuius nutu mouentur etiam cetera corporis membra, ad hunc erium spiritum ducendum atque reddendum, sicut folles mouet. Preter enim alimenta solida et fluxa, unde est cibus et potus, hoc tertium nobis Deus alimentum circumfudit aurarum, quas ita carpimus, ut sine cibo et potu diu esse possimus, sine hoc autem alimento tertio, quod aura nobis, que undique circumsistit, spirantibus et respirantibus exhibet, nec exiguo temporis spatio possimus uiuere. Sicut autem cibus et potus non solum ingerendi, uerum etiam per meatus ad hoc institutos egerendi sunt, ne utroque ledant, uel non intrando, uel non exeundo: ita hoc tertium flabile alimentum, quia in nobis manere non sinitur, nec immorando corrumpitur, sed egeritur mox ut ingeritur; non alios, sed eosdem meatus, id est, os, aut nares, aut utrumque, et qua intraret, et qua exiret, accepit.

5. In te ipso tibi proba ipse quod dico: emitte spiritum flando, et uide utrum dures, si non receperis: recipe respirando, et uide quas patiaris angustias, si non rursus emiseris. Hoc igitur facimus, quando utrem, sicut dicis, inflamus, quod facimus ut uiuamus: nisi quod tunc paulo plus ducimus, ut paulo plus emittamus, ut spiritum flabilem, id est, uentum in utrem implendum et extendendum non quiete spirandi et respirandi, sed anhelandi impetu coarctemus. Quomodo ergo dicis, »Nullum patimur detrimentum, cum ex nobis ad aliquid transmittimus flatum; et manente in nobis plena flatus proprii qualitate et integra quantitate, nullum nos meminimus damnum ex utris inflatione sentire?« Apparet te, fili, si aliquando utrem inflasti, non aduertisse quid egeris. Quod enim inflando [1 1Kb] amittis, statim recipiendo non sentis. Sed potes hoc facillime discere, si hoc potius uelis, quam tua dicta, quia iam dicta sunt, non inflans utrem, sed inflatus ipse defendere, et auditores tuos, quos ueris rebus [2 1Kb] edificare debes, inani strepitu uentosi sermonis inflare. In hac causa non te ad magistrum mitto, nisi [3 1Kb] ad te ipsum. Emitte flatum in utrem, et os claude continuo, naresque detine, et sic saltem senti uerum esse quod dico. Cum enim ceperis angustias intolerabiles perpeti, quid cupies ore aperto naribusque  recipere, si quando sufflasti, nichil te existimas amisisse? uide in quo malo sis, nisi hauriendo resumas quod effundendo reddideras. uide, illa insufflatio qualia damna et detrimenta fecisset, nisi ea respiratio reparasset. Nisi enim quod impenderis ad utrem implendum, ad te itidem alendum aditu patefacto redierit, quid tibi, non solum unde illum inflare, sed unde tu possis uiuere, remanebit?

6. Hec debuisti considerare, cum scriberes; et non ista similitudine utrium inflatorum uel inflandorum introducere nobis Deum, aut ex alia natura que iam erat, sicut nos ex isto circumfuso ere flatum facimus, animas flare: aut certe, quod et abhorret ab ista similitudine, et abundat impietate, Deum sine ullo quidem sui detrimento, sed tamen de sua natura mutabile aliquid uel proferre, uel, quod est peius, tanquam sui operis materies ipse sit, facere. Ut ergo aliquam de nostro flatu ad hanc rem adhibeamus similitudinem, id potius est credendum: quod sicut nos non de natura nostra, sed quia omnipotentes non sumus, de isto ere circumfuso quem trahimus et reddimus, cum spiramus et respiramus, flatum facimus quando sufflamus, nec uiuentem nec sentientem, quamuis nos uiuamus atque sentiamus; ita Deum non de sua natura, sed quia sic omnipotens est, ut possit creare quod uult, etiam ex eo quod omnino non est, id est, de nichilo flatum facere posse uiuentem atque sentientem; sed plane cum sit immutabilis ipse mutabilem [1 1Kb] .



CAPUT u.

7. Quid autem sibi uult, quod huic similitudini addendum putasti ad exemplum [2 1Kb] de beato Eliseo, quia flando in eius faciem mortuum suscitauerit ? Itane tu flatum Elisei factum [3 1Kb] fuisse putas animam pueri? Non usque adeo te a uero exorbitare crediderim. Si ergo anima illa que uiuenti ablata fuerat ut moreretur, eadem ipsa illi ut reuiuisceret [4 1Kb] reddita est; quid ad rem pertinet quod dixisti, »nichil Eliseo fuisse diminutum,« quasi ab illo aliquid transisse, unde uiueret, credatur in puerum? Quod si propterea dictum est, quia flauit et integer mansit; quid opus erat ut hoc de Eliseo mortuum resuscitante diceres, quod de quouis flante et neminem suscitante dicere nichilominus posses? Incaute sane locutus es , quod primum Dei factum, ab istius prophete facto hoc distare uoluisti, quod ille semel, iste ter flauerit. Dixisti quippe »Eliseum in faciem defuncti filii illius Sunamitis, ad instar primeue originis insufflasse. Et cum emortua membra,« inquis, »in uigorem pristinum redanimata, per halitum Prophete diuina uirtus accenderet, nichil Eliseo fuerit imminutum, per cuius flatum corpus emortuum rediuiuam animam recepit et spiritum: nisi quod semel Dominus in faciem hominis insufflauit, et uixit; tertio Eliseus in faciem mortui aspirauit,  et reuixit.« Sic sonant tua uerba ista, quasi flandi tantum numerus interfuerit [1 1Kb] , ut non quod fecit Deus, etiam Propheta fecisse credatur. Et hoc ergo emendandum est. Tam multum quippe interfuit inter illud opus Dei, et hoc Elisei, ut ille flauerit flatum uite, quo fieret homo in animam uiuentem; iste autem flauerit flatum, neque sentientem neque uiuentem, sed aliquid significandi gratia figurantem. Denique ut puer iste reuiuisceret, non eum animando Propheta fecit, sed eum [2 1Kb] amando ut hoc Deus faceret impetrauit. Quod autem illum ter sufflasse dicis, aut memoria, sicut fieri solet, aut mendositas codicis te fefellit. Quid plura? Non sunt tibi ad hoc astruendum aliqua exempla et argumenta querenda, sed potius emendanda et mutanda sententia. Noli ergo credere, noli ergo dicere, noli docere »quod non de nichilo, sed de sua natura fecerit animam Deus,« si uis esse catholicus.



CAPUT uI.

8. Noli credere, nec dicere, nec docere, »Per infinitum tempus, atque ita semper Deum animas dare, sicut semper est ipse qui dat« , si uis esse catholicus. Erit enim tempus quando non dabit animas Deus, cum tamen esse ipse non desinat. Poterat quidem sic accipi, quod aisti, »semper dat« ut intelligeretur sine cessatione dare quamdiu homines generant et generantur, sicut dictum est de quibusdam, Semper discentes, et ad ueritatis scientiam nunquam peruenientes : non enim sic accipitur quod hic positum est, semper, uelut nunquam desinant discere; cum procul dubio non discant, quando in hoc corpore destiterint uiuere, uel cum ceperint supplicio gehennalis ignis ardere: sed tu non permisisti sic accipi uerbum tuum, cum dixisti, »semper dat;« quandoquidem id ad infinitum tempus reuocandum putasti. Et parum hoc fuit: sed tanquam quereretur abs te, ut apertius explicares quomodo dixeris, »semper dat;« addidisti atque dixisti, »sicut semper est ipse qui dat.« Hoc sana et catholica fides omnino condemnat. Absit enim ut credamus quod animas Deus semper dat, sicut semper est ipse qui dat. Sic enim semper est ipse, ut nunquam esse desistat: animas autem non semper dabit, sed eas finito generationis seculo, non iam nascentibus quibus dande sint, procul dubio dare cessabit.



CAPUT uII.

9. Noli credere, nec dicere, nec docere, »Animam meritum aliquod perdidisse per carnem, tanquam boni meriti fuerit ante carnem« , si uis esse catholicus. Nondum enim natos Apostolus nichil egisse dicit boni uel mali . Unde ergo anima potuit ante carnem habere meritum bonum, ubi nichil egerat boni? An forte audebis eam dicere ante carnem bene uixisse, quam non potes ostendere uel fuisse? Quomodo ergo dicis, »Non uis animam ex carne peccati contrahere ualetudinem, ad quam uicissim sanctificationem uideas transire per carnem, ut per ipsam reparet statum,  per quam perdiderat meritum?« Hec dogmata, quibus putatur anima ante carnem habuisse aliquem statum bonum et meritum bonum, si forte nescis, exceptis antiquis hereticis, etiam recentius in Priscillianistis iam catholica damnauit Ecclesia.

10. Noli credere, nec dicere, nec docere, »Animam per carnem reparare habitudinem priscam et per illam renasci, per quam meruerat inquinari« , si uis esse catholicus. Ut enim omittam in eo quod dixisti, »Merito ergo per carnem, priscam reparat habitudinem, quam uisa fuerat paulisper amisisse per carnem, ut per eam incipiat renasci, per quam meruerat inquinari,« tam in proximo te ipsum tibi ipsi exstitisse contrarium [1 1Kb] ; ut homo qui paulo ante dixeras, animam per carnem reparare statum per quam perdiderat meritum, ubi nullo modo potest nisi bonum meritum intelligi, quod uis utique per carnem in Baptismate reparari, rursus eam diceres inquinari meruisse per carnem, ubi iam non potest bonum sed malum meritum intelligi: ut ergo id omittam; prorsus uel bonum, uel malum meritum credere habuisse animam ante carnem, catholicum non est.



CAPUT uIII.

11. Noli credere, nec dicere, nec docere, »Quod anima meruerit esse peccatrix ante omne peccatum« , si uis esse catholicus. ualde enim malum meritum est, meruisse fieri peccatricem. Et utique tam malum meritum nullo modo habere potuit ante omne peccatum, presertim priusquam ueniret in carnem, quando meritum nec malum potuit habere, nec bonum. Quomodo igitur dicis, »Anima itaque si peccatrix esse meruit, que peccatrix esse non potuit, tamen neque in peccato remansit, quia in Christo prefigurata in peccato esse non debuit, sicut esse non potuit?« Attende quid dicas, et desiste iam dicere. Quomodo enim meruit, et quomodo non potuit esse peccatrix? Quomodo, queso te, peccatrix esse meruit, que male non uixit? Quomodo, queso te, peccatrix facta est, que peccatrix esse non potuit? Aut si »non potuit,« ideo dicis, quia preter carnem non potuit: quomodo ergo meruit esse peccatrix, quo merito in carnem mitteretur; quandoquidem ante carnem non potuit esse peccatrix, unde mali aliquid mereretur?



CAPUT IX.

12. Noli credere, nec dicere, nec docere, »Infantes antequam baptizentur morte preuentos, peruenire posse ad originalium indulgentiam peccatorum« , si uis esse catholicus. Exempla enim que te fallunt, uel de latrone qui Dominum est confessus in cruce , uel de fratre sancte Perpetue Dinocrate, nichil tibi ad huius erroris sententiam suffragantur. Latro quippe ille, quamuis potuerit iudicio diuino inter eos deputari, qui martyrii confessione purgantur, tamen etiam utrum non fuerit baptizatus, ignoras. Nam ut omittam quod creditur, aqua simul cum sanguine exsiliente de latere Domini, iuxta confixus  potuisse perfundi, atque huiusmodi sanctissimo baptismate dilui: quid, si in carcere fuerat baptizatus, quod et postea persecutionis tempore nonnulli clanculo impetrare potuerunt? Quid, si et antequam teneretur? Neque enim propterea illi publice leges parcere poterant, quantum attinet ad corporis mortem, quoniam diuinitus remissionem acceperat peccatorum. Quid, si iam baptizatus in latrocimi facinus et crimen incurrerat, et non expers Baptismatis, sed tanquam penitens accepit scelerum ueniam que baptizatus admisit? quandoquidem pietas tam fidelis, et Domino in animo eius, et nobis in uerbis eius apparuit. Nam si eos, de quibus non scriptum est utrum fuerint baptizati, sine Baptismo de hac uita recessisse contendimus; ipsis calumniamur Apostolis, qui, preter apostolum Paulum , quando baptizati fuerint ignoramus. Sed si ipsos baptizatos esse per hoc nobis innotescere potuit, quod beato Petro Dominus ait; Qui lotus est, non indiget nisi ut pedes lauet [1 1Kb] : quid de aliis, de quibus uel tale nichil legimus dictum, de Barnaba, de Timotheo, de Tito, de Sila, de Philemone, de ipsis euangelistis Marco et Luca, de innumerabilibus ceteris; quos absit ut baptizatos esse dubitemus, quamuis non legamus? Dinocrates autem septennis puer, in quibus annis pueri cum baptizantur, iam Symbolum reddunt, et pro se ipsi ad interrogata respondent, cur non tibi uisus fuerit baptizatus potuisse ab impio patre ad Gentilium sacrilegia reuocari, et ob hoc fuisse in penis, de quibus sorore orante liberatus est, nescio. Neque enim et ipsum uel nunquam fuisse christianum, uel catechumenum defunctum fuisse legisti? Quanquam ipsa lectio non sit in eo canone Scripturarum, unde in huiusmodi questionibus testimonia proferenda sunt.



CAPUT X.

13. Noli credere, nec dicere, nec docere, Quos Dominus predestinauit ad Baptismum, predestinationi eius eripi posse, et ante defungi quam in eis fuerit quod Omnipotens predestinauit impletum , si uis esse catholicus. Nescio enim que hic potestas contra potestatem Dei casibus datur, quibus irruentibus quod ille predestinauit fieri non sinatur. Hic error quanta errantem uoragine impietatis absorbeat, exaggerare non opus est; cum prudentem uirum et corrigi paratum breuiter admonuisse sufficiat. Tua quippe ista sunt uerba: Habendam dicimus, inquis, de infantibus istiusmodi rationem, qui predestinati Baptismo, uite presentis, antequam renascantur in Christo, preueniuntur occiduo Ergone predestinati Baptismo, uite presentis, antequam ad eum perueniant, preueniuntur occiduo, et predestinaret Deus quod futurum non fuisse presciuit, aut hoc futurum non fuisse nesciuit [2 1Kb] , ut eius aut predestinatio frustraretur, aut prescientia falleretur? uides quanta hinc dici possent, nisi quod paulo  ante dixi tenerem, ut hinc te breuiter admonerem.

14. Noli credere, nec dicere, nec docere, »De infantibus , qui priusquam renascantur in Christo, preueniuntur occiduo, scriptum esse, Raptus est ne malitia mutet illius intellectum, aut ne fictio decipiat animam eius. Propter hoc properauit de medio iniquitatis illum educere; placita enim erat Deo anima eius: et consummatus in breui, expleuit tempora longa« , si uis esse catholicus. Hoc enim ad illos omnino non pertinet, sed ad eos potius, qui baptizati et pie uiuentes, diu non permittuntur hic uiuere, non annis, sed sapientie gratia consummati. Iste uero error, quo putatur hoc de paruulis antequam baptizentur morientibus esse dictum; ipsi sacrosancto lauacro intolerabilem facit iniuriam, si paruulus qui baptizatus rapi poterat, propterea prius rapitur, ne malitia mutet illius intellectum, aut ne fictio decipiat animam eius: quasi in eodem Baptismo hec esse malitia credatur, et fictio qua in peius mutetur et decipiatur, si non ante rapiatur. Deinde quoniam placita erat Deo anima eius, properauit de medio iniquitatis illum educere, ita ut nec paululum remoraretur, ut quod in eo predestinarat, impleret: sed contra suam predestinationem facere maluit [1 1Kb] tanquam festinans, ne quod ei placuerat in non baptizato, exterminaretur in Baptismo: tanquam moriturus infans ibi pereat, quo currendum est cum illo ne pereat. Quis ergo hec uerba scripta in libro Sapientie, de paruulis sine Baptismate mortuis dicta esse crederet, diceret, scriberet, recitaret, si ea, sicut oportuerat, cogitaret?



CAPUT XI.

15. Noli credere, nec dicere, nec docere, »Aliquas mansiones esse extra regnum Dei, quas esse Dominus dixit in domo Patris sui« , si uis esse catholicus. Non enim ait, sicut hoc testimonium ipse posuisti, Multe mansiones sunt apud Patrem meum; quod si ita dixisset, non alibi essent intelligende quam in domo Patris eius: sed aperte ait, In domo Patris mei mansiones multe sunt . Quis itaque audeat aliquas partes domus Dei separare a regno Dei; ut cum reges terre non tantum in domo sua, nec tantum in patria sua, sed longe, lateque etiam trans mare regnare inueniantur; rex qui fecit celum et terram nec in tota domo sua regnare dicatur?

16. Sed forte dicas, omnia quidem pertinere ad Dei regnum, quia regnat in celis, regnat in terris, in abyssis, in paradiso, in inferno,  sed aliud esse regnum celorum, quo fas non est accedere, nisi lauacro regenerationis ablutos, propter dominicam ueram fixamque sententiam; aliud autem esse regnum terrarum, uel aliarum creature partium, ubi possunt esse alique mansiones domus Dei, quamuis pertinentes ad regnum Dei, non tamen ad regnum celorum, ubi excellentius et beatius est regnum Dei:  ita fieri, ut nec alique domus Dei partes atque mansiones a regno Dei nefarie separentur; et tamen non omnes in regno celorum mansiones [1 1Kb] preparentur; atque in iis que in regno celorum non sunt, possint feliciter habitare, quibus eas etiam non baptizatis Deus dare uoluerit; ut in regno Dei sint, quamuis in regno celorum, quia baptizati non sunt, esse non possint.

17. Hoc qui dicunt, uidentur quidem sibi dicere aliquid, quia Scripturas negligenter attendunt, et quomodo regnum Dei dicatur, unde oramus dicentes, ueniat [2 1Kb] regnum tuum , non intelligunt: quia regnum Dei dicitur, ubi cum illo fidelis familia eius beate et sempiterne tota regnabit. Nam secundum potestatem que illi super omnia est, etiam nunc utique regnat. Quid ergo est quod oramus ut ueniat, nisi ut cum illo regnare mereamur? Sub eius autem potestate etiam illi erunt, qui pena eterni ignis ardebunt: numquidnam ob hoc etiam ipsos in regno Dei futuros dicturi sumus? Aliud est enim regni Dei muneribus honorari, aliud regni Dei legibus cerceri [3 1Kb] . Ut autem tibi manifestissime appareat, non esse regnum celorum distribuendum baptizatis, et alias partes regni Dei dandas quibus tibi uisum est, non baptizatis; ipsum Dominum audi, qui non ait, Si quis non renatus fuerit ex aqua et Spiritu, non potest intrare in regnum celorum; sed, non potest, inquit, intrare in regnum Dei. Nam uerba eius de hac re ista sunt ad Nicodemum: Amen, amen dico tibi, nisi quis natus fuerit denuo, non potest uidere regnum Dei. Ecce non hic dixit, Regnum celorum; sed, Dei. Et cum respondisset Nicodemus atque dixisset, Quomodo potest homo nasci, cum senex sit? numquid potest in uentrem matris sue iterato introire, et nasci [4 1Kb] ? eamdem Dominus sententiam planius apertiusque repetens ait, Amen, amen dico tibi, nisi quis renatus fuerit ex aqua et Spiritu, non potest introire in regnum Dei . Ecce nec hic dixit, Regnum celorum; sed, regnum Dei. Quod enim dixerat, Nisi quis natus fuerit denuo; hoc quid esset exposuit dicens, Nisi quis renatus fuerit ex aqua et Spiritu. Et quod dixerat, non potest uidere; hoc exposuit dicendo, non potest introire. Illud tamen quod dixerat [5 1Kb] , regnum Dei, non alio nomine repetiuit. Neque nunc opus est querere atque disserere, utrum regnum Dei regnumque celorum cum aliqua differentia sit intelligendum, an res una sit duobus appellata nominibus: sufficit quod non potest introire in regnum Dei, qui non fuerit lauacro regenerationis ablutus. Mansiones autem aliquas constitutas in domo Dei separare a regno Dei, quam sit a ueritate deuium, puto quod iam intelligas. Et ideo quod putasti, in aliquibus mansionibus, quas Dominus multas esse dixit in domo Patris sui, mansuros quosdam etiam non renatos ex aqua et Spiritu,  ut fidem catholicam teneas, admoneo, si permittis, emendare non differas.



CAPUT XII.

18. Noli credere, nec dicere, nec docere, »Sacrificium Christianorum pro iis qui non baptizati de corpore exierint, offerendum« , si uis esse catholicus. Quia nec illud quod de Machabeorum libris commemorasti sacrificium Iudeorum , pro eis qui non circumcisi de corpore exierant, ostendis oblatum. In qua tua sententia tam noua, et contra Ecclesie totius auctoritatem disciplinamque prolata, uerbo etiam insolentissimo usus es, dicens, »Pro his sane oblationes assiduas et offerenda iugiter sanctorum censeo sacrificia sacerdotum:« ut te homo laicus sacerdotibus Dei nec discendo subderes, nec saltem simul querendo misceres, sed censendo preponeres. Aufer tibi ista, fili: non sic in uia, quam Christus humilis se ipsum esse docuit, ambulatur; nullus cum hoc tumore per angustam portam eius ingreditur.



CAPUT XIII.

19. Noli credere, nec dicere, nec docere, »Aliquos eorum qui sine Baptismo Christi ex hac uita emigrauerint, interim non ire in regnum celorum, sed in paradisum; postea uero, in resurrectione mortuorum, etiam ad regni celorum beatitudinem peruenire« , si uis esse catholicus. Hoc enim eis dare nec Pelagiana heresis ausa est, que opinatur paruulos non trahere originale peccatum: quos tu quamuis sicut catholicus cum peccato nasci fatearis, nescio qua tamen peruersioris nouitate opinionis, sine Baptismate salutari, et ab hoc peccato cum quo nascuntur absolui, et in regnum celorum asseris introduci. Neque consideras, in hac causa quanto deterius sapias quam Pelagius. Ille quippe dominicam sententiam pertimescens, qua non baptizati in regnum celorum non permittuntur intrare, licet eos quos ab omni peccato liberos credit, non illo audet paruulos mittere: tu uero sic contemnis quod dictum est, Si quis non renatus fuerit ex aqua et Spiritu, non potest introire in regnum Dei; ut excepto errore, quo audes a regno Dei paradisum separare, quibusdam quos reos nasci, sicut catholicus, credis, sine Baptismate mortuis, et illius reatus absolutionem, et regnum celorum non dubites insuper polliceri: quasi contra Pelagium in originali peccato astruendo tunc esse possis catholicus uerus, si contra Dominum fueris in destruenda eius de Baptismo sententia hereticus nouus. Nos te, dilectissime, non sic uolumus hereticorum esse uictorem, ut error uincat errorem, et, quod est peius, maior minorem. Dicis enim: »Aut si forte quispiam reluctetur, latronis anime uel Dinocratis interim temporarie collatum esse paradisum; nam superesse illis adhuc in resurrectione premium regni celorum; quanquam sententia illa principalis obsistat, Quia qui non renatus fuerit ex aqua et Spiritu sancto, non intrabit in regnum celorum; tamen teneat etiam meum in hac parte non inuidentis assensum, modo misericordie prescientieque diuine et effectum amplificet et affectum.« Hec uerba  tua sunt, ubi te confiteris consentire dicenti, quibusdam non baptizatis sic temporarie collatum esse paradisum, ut supersit illis in resurrectione premium regni celorum, contra sententiam principalem, qua constitutum est, non intraturum in illud regnum, qui non renatus fuerit ex aqua et Spiritu sancto. Quam sententiam principalem timens uiolare Pelagius, nec illos sine Baptismo in regnum celorum credidit intraturos, quos non credidit reos: tu autem et originalis peccati reos paruulos confiteris, et tamen eos sine lauacro regenerationis absoluis, et in paradisum mittis, et postea etiam regnum celorum intrare permittis.



CAPUT XIu.

20. Hec atque huiusmodi, si et alia forsitan in tuis libris attentior et otiosior inuenire potueris, sine ulla dilatione iam corrige, si animum catholicum geris, id est, si ueraciter prelocutus es, dicens, »quod tibi ipsi credulus non sis, ea probari posse que dixeris; et quod semper studeas etiam propriam sententiam non tueri, si improbabilis detegatur; et sit tibi cordi, proprio iudicio damnato, meliora magis et que sunt ueriora sectari.« Modo proba, carissime, non te fallaciter ista dixisse, ut de tua indole non solum ingeniosa, uerum etiam cauta, pia, modesta, gaudeat catholica Ecclesia, non de contentiosa pertinacia heretica exardescat insania. Nunc est ut ostendas, quanta post hec bona uerba que tua commemoraui, sinceritate pectoris dixeris, quod continuo subiecisti: »Nam ut est,« inquis, »optimi propositi laudandique consilii, facile ad ueriora transduci; ita improbi obstinatique iudicii est, nolle citius ad tramitem rationis inflecti« . Esto igitur optimi propositi laudandique consilii, et facile ad ueriora transducere: nec sis improbi obstinatique iudicii, ut nolis citius ad tramitem rationis inflecti. Si enim hec liberaliter elocutus es, si non in labiis ista sonuisti, sed intus et germanitus in corde sensisti; in tue correctionis tanto bono etiam moras odisti. Parum quippe tibi fuit dicere, »improbi obstinatique esse iudicii, nolle ad tramitem rationis inflecti,« nisi adderes »citius:« ut hinc ostenderes quam sit exsecrandus, qui bonum hoc nunquam facit; quandoquidem qui tardius facit, tanta tibi uideatur seueritate culpandus, ut merito improbi iudicii obstinatique dicatur. Audi ergo te ipsum, tuque potissimum et maxime eloquii tui fructibus utere [1 1Kb] , ut citius te ad rationis tramitem grauitate mentis inflectas, quam te inde minus erudite parumque consulte lubrico etatis auerteras.

21. Nimis longum est, omnia que in tuis libris, uel potius in te ipso uolo emendari, pertractare atque discutere, et saltem breuem tibi de singulis corrigendis reddere rationem. Nec ideo tamen te contemnas, ut arbitreris ingenium et eloquium tuum parui esse pendendum. Nec sanctarum Sripturarum memoriam  in te paruam esse cognoui: sed eruditio minor est, quam tante indoli laborique congruebat. Itaque te nec amplius quam oportet tibi tribuendo uanescere uolo, nec rursus te abiiciendo ac desperando frigescere. Utinam tua scripta tecum legere possem, et colloquendo potius, quam scribendo, que sint emendanda monstrarem. Facilius hoc negotium perageretur nostra inter nos sermocinatione, quam litteris: que si scribenda esset, multis uoluminibus indigeret. uerumtamen ista capitalia, que certo etiam numero comprehendere uolui, instanter admoneo, ne corrigere differas, et ea prorsus a fide et predicatione tua facias aliena: ut quanta tibi facultas est disputandi, munere Dei utaris utiliter ad edificationem, non ad destructionem sane salubrisque doctrine.



CAPUT Xu.

22. Sunt autem ista, de quibus, ut potui, iam disserui: sed breuiter ea repetendo percurram. Unum est, »Quod animam non ex nichilo, sed de se ipso Deum fecisse« dixisti. Alterum, »Per infinitum tempus, atque ita semper Deum animas dare, sicut semper est ipse qui dat.« Tertium, »Animam meritum aliquod perdidisse per carnem, quod habuerit ante carnem.« Quartum, »Animam per carnem reparare habitudinem priscam, et per eamdem carnem renasci, per quam meruerat inquinari.« Quintum, »Quod anima meruerit esse peccatrix ante omne peccatum.« Sextum, »Infantes antequam baptizentur, morte preuentos, peruenire posse ad originalium indulgentiam peccatorum.« Septimum, »Quos Dominus predestinauit ad Baptismum, predestinationi eius eripi posse, et ante defungi, quam in eis fuerit quod Omnipotens predestinauit impletum.« Octauum, »De infantibus qui priusquam renascantur in Christo, preueniuntur occiduo, scriptum esse, Raptus est ne malitia mutaret intellectum illius:« et ceterea que in eam sententiam in Sapientie libro leguntur. Nonum, »Aliquas mansiones esse extra regnum Dei, earum quas Dominus esse dixit in domo Patris sui.« Decimum est, »Sacrificium Christianorum pro eis qui non baptizati de corpore exierint offerendum.« Undecimum, »Aliquos eorum qui sine Baptismo Christi ex hac uita emigrauerint, interim non ire in regnum, sed in paradisum; postea uero, in resurrectione mortuorum, etiam ad regni celorum beatitudinem peruenire.«

23. Hec interim undecim multum aperteque peruersa, et fidei catholice aduersa, nunc iam nichil cuncteris exstirpare atque abiicere ab animo, a uerbo, ab stilo tuo; si uis ut te, non solum ad altaria transisse catholica, sed uere catholicum esse gaudeamus. Nam hec si pertinaciter singula defendantur, tot hereses facere possunt, quot opiniones esse numerantur. Quocirca considera, quam sit horrendum ut omnes sint in uno homine, que damnabiles essent in singulis singule. Sed si tu pro eis nulla contentione pugnaueris, imo uero eas fidelibus uerbis et litteris expugnaueris; laudabilior eris censor in te ipsum, quam si quemlibet alium recta ratione reprehenderes; et mirabilior eorum emendator, quam si  nunquam illa sensisses. Adsit Dominus tue menti, et tantam spiritui tuo spiritu suo facilitatem humilitatis, lucem ueritatis, dulcedinem caritatis, pacem pietatis infundat, ut uictor tui animi esse malis in ueris, quam cuiuslibet contradicentis in falsis. Absit autem ut te arbitreris, hec opinando, a fide catholica recessisse, quamuis ea fidei sint aduersa catholice; si coram Deo, cuius in nullius corde oculus fallitur, ueraciter te dixisse respicis [1 1Kb] , »non te tibi ipsi esse  credulum, probari ea que dixeris posse; ac studere te semper etiam propriam sententiam non tueri, si improbabilis detegatur, eo quod sit tibi cordi, proprio damnato iudicio, meliora magis et que sint ueriora sectari.« Iste quippe animus etiam in dictis per ignorantiam non catholicis, ipsa est correctionis premeditatione ac preparatione catholicus. Sed iste sit modus huius uoluminis, ubi requiescat paululum lector, ut ad ea que sequuntur, eius intentio ab alio renouetur exordio.



LIBER QUARTUS. AD uINCENTIUM uICTOREM.


Primum cunctationem suam de animarum origine immerito reprehendi, uincentio uictori demonstrat, et se ab eo, quia nichil hinc definire ausus est, iniuria pecoribus comparari. Deinde uero quod incunctanter dixit, animam spiritum esse, non corpus, hoc temere etiam redargui a uictore, ut animam corpoream natura sua, et spiritum ab ipsa in hominibus, distinctum statuere conetur. Quem refellens Augustinus, posteaquam ea diligenter excussit, quibus probare ille nitebatur corpoream esse animam: ostendit hanc ipsam spiritum etiam uocari in Scripturis, quamuis reuera isto nomine proprie, id ipsius anime, quo ratiocinamur et intelligimus, nuncupetur.



CAPUT PRIMUM.

1. Accipe nunc iam etiam de me ipso que tibi dicere cupio, si possim, hoc est, si ille donauerit, in cuius manu sunt et nos et sermones nostri. Reprehendisti enim me bis numero, exprimens etiam meum nomen: et cum te in principio libri tui imperitie tue admodum conscium et doctrine adminiculo destitutum, me uero ubi nominasti, doctissimum ac peritissimum dixeris; tamen quibus in rebus tibi uisus es nosse quod ego uel nescire me fateor, uel, quamuis nesciam, scire pre sumo, libertate qua oportebat [1 1Kb] , non tantum senem iuuenis, et episcopum laicus, uerum etiam hominem tuo iudicio doctissimum et peritissimum non dubitasti reprehendere. Ego autem et me doctissimum ac peritissimum nescio, imo uero me non esse certissime scio; et fieri posse non ambigo ut aliquid imperito et indocto cuipiam scire contingat, quod aliquis doctus [2 1Kb] et peritus ignorat: et in hoc te plane laudo, quod ueritatem, etsi non quam [3 1Kb] percepisti, certe quam putasti, homini pretulisti; ideo quidem temere, quia existimasti scire te quod nescis; sed ideo libere, quia personam non reueritus, elegisti aperire quod sentis. Unde te intelligere oportet, quanto esse nobis debeat cura maior, dominicas oues reuocare ab erroribus; si et ouibus turpe est, uitia pastorum, si qua cognouerint, eisdem occultare pastoribus. O si illa reprehenderes mea, que iusta reprehensione sunt digna! Neque enim negare debeo, sicut in ipsis moribus, ita multa esse in tam multis opusculis meis, que possint recto iudicio, et nulla temeritate culpari. Ex quibus si aliqua ipse reprehenderes, illic et tibi fortassis ostenderem, qualem te esse, in quibus non perperam reprehenderis, uellem; neque  tibi iuniori maior, et prepositus subdito, correctionis exemplum, quanto humilius, tanto salubrius exhiberem. Sed ea in me reprehendisti, que non corrigere humilitas, sed  partim fateri, partim defendere ueritas cogit.



CAPUT II.

2. Hec autem sunt: unum, quod de origine animarum, que post primum hominem date sunt, uel dantur hominibus, non sum ausus aliquid definire, quia fateor me nescire; alterum, quod animam scire me dixi spiritum esse, non corpus. Sed in hoc altero duo reprehendisti: unum, quod non eam crederem corpus esse; alterum, quod eam spiritum crederem. Tibi enim uidetur et corpus esse animam, et non esse spiritum. Audi igitur purgationem meam contra reprehensionem tuam, et ex hac occasione qua me tibi purgo, in te ipso disce que purges. Recole uerba libri tui, ubi me primitus nominasti. »Scio,« inquis, »plerosque et facile peritissimos uiros, insuper et consultos tenuisse silentium, aut nichil expressius elocutos, cum definitionem disputationibus suis inchoata expositione subtraherent; sicuti nuper [1 1Kb] apud te Augustini doctissimi uiri predicatique episcopi comprehensum litteris lectitaui: modestius quidem, ut reor, ac uerecundius huiusce rei arcana rimantes, intra se ipsos tractatus sui deuorasse iudicium, neque se posse ex hinc aliquid determinare professos. Sed mihi, crede, satis superque uidetur absurdum atque incongruum rationi, ut homo ipse expers sui sit, aut is qui rerum omnium creditur adeptus esse notitiam, sibi ipsi habeatur ignotus. Quid autem differt homo a pecore [2 1Kb] , si nescit de sua qualitate naturaque disquirere atque disserere; ut merito in illum conueniat quod scriptum est, Homo cum esset in honore, non intellexit; assimilatus est iumentis, et comparatus est eis . Nam cum Deus bonus nichil non ratione condiderit, ipsumque hominem animal rationale, intellectus capacem, rationis compotem, sensuque uiuacem, qui omnia rationis expertia prudenti ordinatione distribuat [3 1Kb] ,  procreauerit; quid tam inconuenienter dici potest, quam ut eum sola sui notione fraudarit? Et cum sapientia mundi, que sese usque ad ueri cognitionem superuacua quidem inuestigatione protendit, quia scire nequit per quem licet que sunt uera cognosci, aliqua tamen uicina, imo affinia ueritati tentauerit super anime natura dispicere: quam indecens atque pudendum est, religiosum quemquam de hoc ipso aut nichil sapere, aut penitus sibi interdixisse ne sapiat.«

3. Ista tua nostre ignorantie disertissima et luculentissima castigatio, omnia que ad naturam hominis pertinent, sic te scire compellit, ut si eorum aliquid ignoraueris, non meo, sed tuo iudicio pecoribus compareris. Quamuis enim nos insignitius [1 1Kb] uidearis attingere, eo quod dixisti, Homo cum esset in honore, non intellexit, quia in quo tu non es, honore sumus Ecclesie: tamen etiam tu in eo es honore nature, ut pecoribus preferaris, quibus secundum tuum iudicium comparandus es, si aliquid eorum que ad naturam tuam constat pertinere, nesciueris. Neque enim eos aspersisti hac reprehensione tantummodo, qui hoc nesciunt quod ego nescio, hoc est, humane anime originem (quam quidem non penitus nescio; scio enim Deum flauisse in faciem primi hominis, factumque esse hominem in animam uiuam ; sed dixisti, Quid autem differt homo a pecore, si nescit de sua qualitate naturaque disquirere atque disserere? Quod sensisse ita uideris, tanquam de uniuersa sua qualitate atque natura sic homo disquirere atque disserere debeat, ut nichil eum sui lateat. Quod si ita est, iam te pecoribus comparabo, si mihi non responderis tuorum numerum capillorum. Si autem quantumcumque proficiamus in hac uita, aliqua nos ad naturam nostram pertinentia nescire concedis, quero id quantum quatenusque concedas; ne forte et hoc ibi sit, quod anime nostre non omni modo scimus originem: quamuis quod ad salutem pertinet fidei, diuinitus animam datam, eamque non eius cuius Deus est esse nature, remotis ambagibus nouerimus. An forte hactenus putas naturam suam cuique nesciendam, quatenus eam tu nescis; hactenusque sciendam, quatenus eam tu scire potueris: ut si paulo amplius te quis nescierit, eum pecoribus compares, quod scientio illo esse potuisti; atque ita si quis eam paulo plus te scierit, eadem iustitia te ille pecoribus comparabit? Dic ergo quatenus nobis naturam nostram nescire concedas, ut a pecoribus salua sit nostra distantia: et considera tamen ne plus a pecoribus distet, qui eius aliquid nescire se scit, quam qui se putat scire quod nescit. Natura certe tota hominis est spiritus, anima et corpus: quisquis ergo a natura humana corpus alienare uult, desipit. Medici tamen qui appellantur anatomici, per membra, per uenas, per neruos, per ossa, per medullas, per interiora uitalia, etiam uiuos homines quamdiu inter manus rimantium uiuere potuerunt  dissiciendo [1 1Kb] scrutati sunt, ut naturam corporis nossent: nec tamen nos, quia ista nescimus, pecoribus compararunt. Nisi forte dicturus es, eos pecoribus comparandos, qui anime naturam, non qui corporis nesciunt. Non ergo ita preloqui debuisti. Neque enim aisti, Quid differt homo a pecore, si nescit de anime sue qualitate atque natura: sed aisti, si nescit de sua qualitate naturaque disquirere atque disserere. Qualitas utique nostra et natura nostra cum corpore computatur, quamuis de his quibus constamus singillatim singulis disseratur. uerum ego quam multa possim de hominis natura scientissime disputare, si explicare uelim, plura uolumina implebo: multa me tamen ignorare confiteor.



CAPUT III.

4. Tu autem quo uis pertinere, quod in superiore libro de flatu hominis disputauimus, utrum ad anime naturam, quia ipsa id agit in homine; an ad corporis, quod ab ea mouetur ut id agat; an ad huius eris, cuius reciprocatu id agere declaratur; an potius ad omnia tria, ad animam scilicet que corpus mouet, et ad corpus quod motu flatum recipit atque reddit, et ad auram istam undique circumfusam que intrando alit, releuat exeundo? Et tamen hoc litteratus homo atque facundus utique nesciebas, quando credebas, et dicebas, et scribebas, et in conuentu multitudinis congregate legebas, ex natura nostra nos utrem inflare, et in natura nostra nos minus nichil habere [2 1Kb] : cum hoc unde faciamus, facillime posses, non diuinas et humanas paginas perscrutando, sed in te aduertendo nosse cum uelles. Quomodo igitur tibi committam ut me doceas de origine animarum, quod me nescire confiteor; qui quod tuis naribus atque ore sine intermissione facis, unde facias ignorabas? Et prestet Dominus, ut a me commonitus, cedas potius quam resistas tam in promptu posite atque apertissime ueritati: nec de utre inflando sic interroges pulmones tuos, ut eos aduersus me habere malis inflatos, quam eis acquiescere te docentibus, et responsum tibi uerum, non loquendo et altercando, sed spirando et respirando reddentibus. Proinde ignorantiam meam de origine animarum te corripientem atque obiurgantem non moleste ferrem, imo insuper et gratias magnas agerem, si eam mihi, non solum duris percuteres conuiciis, sed ueris etiam excuteres dictis. Si enim me posses docere quod nescio, non solum te uerbis, sed et pugnis cedentem deberem patientissime sustinere.



CAPUT Iu.

5. Nam fateor Dilectioni tue, quantum attinet ad istam questionem, unum de duobus ualde cupio nosse, si possim, uel de animarum origine quod ignoro, uel utrum pertineat ad nos hoc nosse cum hic uiuimus. Quid si enim ex illis rebus est, de quibus nobis dicitur, Altiora te ne quesieris, et fortiora te ne scrutatus fueris; sed que precepit tibi Dominus, illa cogita semper ? uerum hoc nosse cupio, aut ab ipso Deo sciente quod creat, aut  etiam ab aliquo docto sciente quod dicat, non ab homine nesciente quod anhelat. Infantiam suam quisque non recolit, et putas hominem nisi Deo docente posse cognoscere, unde in matris utero uiuere ceperit; presertim si usque adeo illum adhuc lateat humana natura, ut non solum quid intus habeat, uerum etiam quid ad eam forinsecus accedat, ignoret? Itane, dilectissime, tu me docebis aut quemquam, unde homines nascentes animentur, qui nesciebas adhuc usque unde uiuentes sic alantur, ut illo alimento paululum subtracto continuo moriantur? Tu me docebis aut quemquam, unde homines animentur, qui nesciebas adhuc usque unde utres, quando inflantur, impleantur? Utinam quemadmodum nescis unde origo sit animarum, sic ego saltem scirem utrum mihi in hac uita sciendum esset. Si enim ex illis est altioribus, que inquirere scrutarique prohibemur; timendum est ne hoc, non ignorando, sed querendo peccemus. Neque enim propterea non esse de illis altioribus putare debemus, quia non ad Dei naturam pertinet, sed ad nostram.



CAPUT u.

6. Quid, quod nonnulla in operibus Dei, quam Deus ipse, in quantum cognosci potest, difficilius cognoscuntur? Nam didicimus Deum esse Trinitatem; quot autem animalium genera creauerit, saltem terrestrium, que in arcam Ne intrare potuerunt, adhuc usque nescimus. Nisi hoc tu iam forte didicisti. In libro etiam Sapientie scriptum est: Si enim tantum potuerunt ualere, ut possent estimare seculum: quomodo eius Dominum non facilius inuenerunt ? An quia hoc intra nos est, ideo non altius nobis est? Interior enim est anime nostre natura quam corpus. Quasi uero corpus ipsum non facilius nosse potuit anima extrinsecus per oculos ipsius corporis, quam intrinsecus per se ipsam. Quid enim est in intestinis corporis, ubi non est ipsa? Et tamen etiam queque interna atque uitalia oculis corporis inquisiuit, et quidquid ex eis discere potuit, per oculos corporis didicit. Et certe ibi erat, etiam quando illa nesciebat. Et cum uiscera intrinsecus nostra non possint sine anima uiuere, facilius ea potuit anima uiuificare quam nosse. An forte ad eius cognitionem altius est corpus eius, quam ipsa [1 1Kb] ; et ideo si uelit inquirere atque disserere, quando semen hominis conuertatur in sanguinem, quando in solidam carnem, quando ossa durari, quando incipiant medullari; quot sint genera uenarum atque neruorum, quibus discursibus et anfractibus uniuersum corpus ille irrigent, illi alligent; utrum in neruis deputanda sit cutis, utrum in ossibus dentes; distant enim, quod medulla carent; et quid ab utrisque differant ungues, quoniam his duritia similes sunt, precidi autem et crescere, commune illis est cum capillis; quisnam sit usus uenarum, non sanguinis, sed eris, quas arterias uocant: hec atque huiusmodi de natura corporis sui si anima nosse desideret, tuncne dicendum est homini [2 1Kb] ,  Altiora te ne quesieris, et fortiora te ne scrutatus fueris. si autem de sua origine quod nescit inquirat, non est altius neque fortius, quam ut id possit apprehendere? Et absurdum existimas atque incongruum rationi, ut nesciat anima utrumnam diuinitus insufflata sit, an de parentibus tracta, cum hoc iam preteritum non meminerit, et inter illa deputet, que irreuocabiliter, sicut infantiam, et cetera recentis ab utero etatis oblita est, si tamen cum sensu eius aliquo factum est quando factum est: nec putas absurdum atque incongruum, ut corpus sibi subditum nesciat, et quod non est de preteritis eius, sed de presentibus prorsus ignoret, utrum uenas moueat ut uiuat in corpore, neruos autem ut membris corporis operetur: et si ita est, cur neruos non moueat, nisi uelit; pulsus autem uenarum, etiam si nolit, sine intermissione agat: de qua parte corporis ceteris dominetur, quod uocant, utrum de corde, an de cerebro, an dispertitis de corde motibus, de cerebro sensibus, an de cerebro et sensibus et uoluntariis motibus, de corde autem non uoluntariis uenarum pulsibus; et si de cerebro illa duo facit, cur sentiat etsi nolit, membra uero non moueat nisi uelit? cum igitur hec in corpore nisi ipsa non faciat; cur nescit quod facit, uel unde facit? Nec ei turpe est ista quod nescit; et turpe esse existimas, si nesciat unde uel quomodo facta sit, cum se ipsa non fecerit? Anima uero, nulli sciunt, quomodo hec, et unde agat in corpore; ideo ad illa altiora ac fortiora id pertinere non putas?



CAPUT uI.

7. At ego hinc tibi maiorem moueo questionem, cur paucissimi nouerint unde agant, quod omnes agunt. Fortasse dicturus es: Quia illi didicerunt artem anatomicam uel empiricam, quas medicinalis continet disciplina, quam pauci assequuntur; ceteri uero ista discere noluerunt, cum potuissent si utique uoluissent. Ubi omitto dicere, cur multi conentur discere ista, nec possint; quia tardo, quod multum mirum est, impediuntur ingenio, ea discere ab aliis, que aguntur ab eis ipsis, et in eis ipsis. Sed hec ipsa est maxima questio, cur arte non mihi opus sit ut esse in celo sciam solem, et lunam, et alia sidera; et arte mihi opus sit ut sciam, quando digitum moueo, unde incipiam, a corde, an a cerebro, an ab utroque, an a neutro; et doctore non egeam ut sciam quid sit tam longe altius super me, ab alio autem homine discere exspectem, unde agatur a me quod agitur in me. Nam cum in corde cogitare dicamur, et quod cogitamus, nullo alio homine sciente sciamus; ipsum tamen cor ubi cogitamus, nescimus in qua parte corporis habeamus, nisi ab alio discamus qui nescit quod cogitamus. Nec ignoro, cum audimus ut ex toto corde diligamus Deum, non hoc dici de illa particula carnis nostre que sub costis latet; sed de illa ui qua cogitationes fiunt: que merito appellatur hoc nomine, quia sicut motus non cessat in corde, unde se pulsus diffundit usquequaque uenarum, ita non quiescimus aliquid cogitando uersare. uerumtamen cum omnis sensus ab anima insit et corpori, cur etiam in tenebris, et  oculis clausis, sensu corporis qui uocatur tactus, membra forinsecus nostra numeremus; ipsius autem anime interiore presentia, qua cunctis que uiuificat atque animat, presto est, nulla intrinsecus nostra uiscera nouerimus, non medicos empiricos, nec anatomicos, nec dogmaticos, nec methodicos, sed hominem scire arbitror neminem.

8. Et quisquis fuerit conatus hec discere, non frustra ei dicitur, Altiora te ne quesieris, et fortiora te ne scrutatus fueris. Neque enim altiora sunt quam potest nostra statura contingere, sed quam potest nostra coniectura comprehendere; et fortiora quam potest uis humani ingenii penetrare: et tamen non est celum celi, non dimensio siderum, non modus maris atque terrarum, non infernus inferior: nos sumus, qui nos comprehendere non ualemus; nos modulum scientie nostre altiores fortioresque superamus; nos non possumus capere nos, et certe non sumus extra nos. Nec ideo comparandi pecoribus, quia id quod sumus non penitus inuenimus: et comparandos nos pecoribus putas, si quod fuimus obliti sumus, si tamen id aliquando noueramus. Neque enim nunc anima mea trahitur ex parentibus, aut insufflatur a Deo: utrumlibet horum fecerit, tunc fecit quando me creauit; non etiam nunc de me, uel in me facit: actum illud atque transactum est, nec presens mihi est, nec recens. Ne id quidem scio, utrum id scierim, oblitusque sim; an uero nec tunc quando factum est, id sentire ac nosse potuerim.



CAPUT uII.

9. Ecce modo, modo dum sumus [1 1Kb] , dum uiuimus, dum nos uiuere scimus, dum meminisse nos, et intelligere, et uelle certissimi sumus [2 1Kb] , qui nos nature nostre magnos cognitores esse iactamus, quid ualeat memoria nostra, uel intelligentia, uel uoluntas, omnino nescimus. Amicus quidam meus iam inde ab adolescentia, Simplicius nomine, homo excellentis mirabilisque memorie, cum interrogatus esset a nobis, quos uersus uirgilius in omnibus libris supra ultimos dixerit; continuo, celeriter, memoriterque respondit. Quesiuimus etiam superiores ut diceret, dixit. Et credidimus eum posse retrorsum recitare uirgilium. De quocumque loco uoluimus, petiuimus ut faceret, fecit. De prosa etiam de quacumque oratione Ciceronis, quam memorie commendauerat, id eum facere uoluimus; quantum uoluimus sursum uersus secutus est. Cum admiraremur, testatus est Deum [3 1Kb] , nescisse se hoc posse ante illud experimentum: ita, quantum ad memoriam attinet, tunc se eius animus didicit; et quandocumque discere, nisi tentando et experiendo non [4 1Kb] posset. Et utique antequam tentaret, idem ipse erat: cur se igitur nesciebat?

10. Sepe nos presumimus aliquid memoria retenturos, et cum id putamus, non scribimus; nec nobis postea cum uolumus uenit in mentem, nosque penitet  credidisse uenturum, uel litteris non illigasse ne fugeret; et subito rursus, cum id non queramus, occurrit. Numquid nos non eramus, quando id cogitabamus? nec tamen hoc sumus quod fuimus, quando id cogitare non possumus. Quid est ergo, quod nescio quomodo subtrahimur negamurque nobis; itemque nescio [1 1Kb] quomodo proferimur ad nos, reddimurque nobis? quasi alii simus, et alibi simus, quando querimus, nec inuenimus quod in memoria nostra posuimus; neque nos ipsi ad nos ipsos ueluti alibi positos peruenire possimus, et tunc perueniamus quando inuenimus. Ubi enim querimus nisi apud nos? et quid querimus nisi nos? quasi non simus in nobis, et aliquo recesserimus a nobis. Nonne attendis, et exhorrescis tantam profunditatem? Et quid est hoc aliud quam nostra natura, nec qualis fuit, sed qualis nunc est? Et ecce magis queritur, quam comprehenditur. Sepe mihi propositam questionem putaui me intellecturum, si inde cogitarem; cogitaui, nec potui: sepe non putaui, et tamen potui. uires itaque intelligentie mee non sunt mihi utique cognite, et credo quia nec tibi.

11. Sed me contemnis forsitan confitentem, et propter hoc quoque pecoribus comparabis. Ego autem monere, uel si non dignaris, certe admonere non desino, ut agnoscas potius communem infirmitatem, in qua uirtus perficitur: ne pro cognitis incognita presumendo, ad ueritatem peruenire non possis. Puto enim esse aliquid, quod et tu intelligere queris, nec potes, nec tamen quereres, nisi te posse sperares. Ac per hoc et tu uires intelligentie tue nescis, qui nature tue scientiam profiteris, nec mecum igorantiam confiteris. Quid dicam de uoluntate, ubi certe liberum a nobis predicatur arbitrium? Nempe beatissimus apostolus Petrus uolebat pro Domino animam ponere : plane uolebat; neque enim Deum id pollicendo fallebat: sed quantas uires haberet, uoluntas ipsa nesciebat. Proinde uir tantus, qui Filium Dei esse cognouerat, se latebat. Scimus nos itaque aliquid uelle, seu nolle: sed uoluntas nostra etiam cum bona est, quantum ualeat, quantas uires habeat, quibus tentationibus cedat, quibusue non cedat, si nos non fallimus, fili dilecte, nescimus.



CAPUT uIII.

12. uide igitur quam multa non preterita, sed presentia de natura nostra, nec tantum quod ad corpus, uerum etiam quod ad interiorem hominem pertinet ignoremus, nec tamen pecoribus comparemur. Et tu, quia preteritam originem anime mee non omnino nescio, sed non plene scio; nam scio mihi datam esse a Deo, nec tamen esse de Deo; tanto me conuicio dignum putasti. Et quando possum de natura spiritus et anime nostre commemorare omnia que nescimus? Ubi potius exclamare debemus ad Deum, quod ille exclamauit in Psalmo: Mirificata est scientia tua ex me; inualuit,  non potero ad illam . Cur enim adiecit, ex me, nisi quia ex se ipso quam incomprehensibilis esset Dei scientia coniiciebat, quandoquidem se ipsum comprehendere non ualebat? Rapiebatur Apostolus in tertium celum, et audiebat ineffabilia uerba, que non licet homini loqui, et utrum in corpore hoc illi accidisset, an extra corpus, nescire se dicit , nec a te comparari pecoribus pertimescit. Sciebat se spiritus eius esse in tertio celo, esse in paradiso, et utrum esset in corpore nesciebat. Et utique tertium celum et paradisus non erat ipse apostolus Paulus; corpus uero eius et anima atque spiritus eius ipse erat. Ecce sciebat magna, alta atque diuina, que ipse non erat; et hoc nesciebat, quod ad naturam ipsius pertinebat. Quis in tanta occultarum rerum scientia, tantam sui ipsius ignorantiam non miretur? Quis postremo crederet, nisi qui non fallit hoc diceret: Quid oremus, sicut oportet, nescimus? Ubi esse nostra maxime debet intentio, ut nos in ea que ante sunt extendamus: et me, si in eis que retro sunt, aliquid de mea origine oblitus sum, pecoribus comparas, cum audias eumdem apostolum dicentem, Que retro oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu ?



CAPUT IX.

13. An forte etiam hoc quia dixi, Quid oremus, sicut oportet, nescimus; irridendum me arbitraris, et irrationalibus similem animantibus iudicas? Et forte tolerabilius. Cum enim recto sanoque iudicio futura nostra preteritis preferamus, et oratio nobis non propter quod fuimus, sed propter quod erimus sit necessaria, multo est utique molestius nescire quid oremus, quam quemadmodum exorti fuerimus. Sed ueniat tibi in mentem ubi hoc legeris, uel relegendo recole: et noli in me huius conuicii lapidem iacere; ne ad quem non uis, perueniat. Ille ipse quippe doctor Gentium Apostolus dixit, Quid enim oremus, sicut oportet, nescimus. Quod non tantum uerbo docuit, sed suo quoque demonstrauit exemplo. Nam contra utilitatem et salutis sue perfectionem nesciens orabat ut discederet ab eo stimulus carnis, quem sibi datum dixit, ne magnitudine reuelationum suarum extolleretur. Et quia illum Dominus diligebat, non fecit quod ignoranter petebat . Sed tamen ubi ait, Quid enim oremus, sicut oportet, nescimus; mox adiunxit, Sed ipse Spiritus interpellat pro nobis gemitibus inenarrabilibus. Qui autem scrutatur corda, scit quid Spiritus sapiat, quia secundum Deum interpellat pro sanctis ; id est, interpellare sanctos facit. Ille utique Spiritus, quem Deus misit in corda nostra, clamantem, Abba, Pater ; et in quo clamamus, Abba, Pater : utrumque enim dictum, et accepisse nos Spiritum clamantem, Abba, Pater; et in quo clamamus, Abba, Pater; ut exponeretur quomodo dixit clamantem, hoc est, clamare facientem, ut ipso faciente clamemus. Doceat ergo et hoc me quando uoluerit, si hoc mihi expedire nouit, ut sciam unde secundum animam originem ducam. Sed ille hoc me doceat  Spiritus, qui altitudinem [1 1Kb] Dei scrutatur; non homo qui spiritum nescit, unde uter inflatur. Absit tamen ut ego hinc te pecoribus comparem. Non enim hoc, quia non poteras, sed quia non aduerteras, nesciebas.



CAPUT X.

14. uerum tu fortasse, quamuis altiora sint, que de animarum origine requiruntur, quam est unde ducimus et reddimus flatum; tamen eadem altiora de Scripturis sanctis te didicisse confidis, de quibus per fidem didicimus, que nulla possent [2 1Kb] humana ingenia uestigare. Nam longe utique prestantius est, nosse resurrecturam carnem ac sine fine uicturam, quam quidquid in ea medici scrutando discere potuerunt, quod nullo sensu anima percipit, cum presentia sua uegetet cuncta que nescit: et longe est melius, nosse animam, que in Christo renata et renouata fuerit, in eternum beatam futuram, quam quidquid de illius memoria, intelligentia, uoluntate nescimus. Hec autem que dixi prestantiora atque meliora, nullo modo nosse ualeremus, nisi diuinis crederemus eloquiis. His ergo eloquiis fidere te fortassis existimas, ne de origine animarum sententiam definitam proferre cuncteris. Primum si ita esset [3 1Kb] , non ipsi humane nature tribuere debuisti, quod scit homo de sua qualitate atque natura disquirere atque disserere, sed Dei muneri. Dixisti enim, Quid differt homo a pecore, si hoc nescit? Quid igitur opus est aliquid legere, ut hoc sciamus, si eo ipso quo a pecore distamus, iam hoc scire debemus? Sicut enim nichil mihi legis ut me uiuere sciam, habet enim natura mea ut hoc nescire non possim: ita si et illud scire nature est, cur mihi de hac re profers quibus credam testimonia Scripturarum? Numquid soli distant a pecore qui eas legunt? Nonne ita creati sumus, ut distemus a pecoribus, et antequam ad aliquas litteras peruenire possimus? Quid est queso quod tantum nature nostre arrogas, ut eo ipso quo distat a pecore, iam norit de origine animarum disquirere atque disserere; et rursus eam sic facis huius cognitionis expertem, ut hoc scire humanitus nequeat, nisi diuinis testibus credat?



CAPUT XI.

15. Deinde et in hoc falleris. Nam diuina testimonia, que ad istam questionem soluendam referre uoluisti, non id aperiunt. Aliud est quod illa demonstrant, sine quo uere non possumus pie uiuere, quod scilicet animarum nostrarum Deum habeamus datorem, creatorem, formatorem. Sed quomodo id faciat, utrum nouas eas flando, an de parentibus trahendo, non exprimunt, nisi de illa una quam primo homini dedit. Lege diligenter quod scripsi ad fratrem nostrum Dei seruum Renatum : ibi enim quia id ostendi, non fuit necesse et hic scribere. uelles autem me definire quod ipse definisti, ut in tales angustias contruderer, in quales ipse contrusus, aduersus catholicam fidem tot et tanta locutus es, ut ea [4 1Kb] si fideliter atque humiliter  recolas atque consideres, uideas profecto quantum tibi profuisset, si scisses nescire quod nescis; et quantum tibi prosit, si uel nunc scias. Nam si intelligentia tibi placet in natura hominis, quoniam reuera si eam non haberet, nichil, quantum ad animas pertinet, a pecoribus distaremus; intellige quid non intelligas, ne totum non intelligas; et noli despicere hominem, qui ut ueraciter intelligat quod non intelligit, hoc se non intelligere intelligit. Unde autem dictum sit in sacro Psalmo, Homo in honore cum esset, non intellexit; comparatus est pecoribus insensatis, et similis factus est illis ; lege, et intellige, ut hoc opprobrium humiliter potius ipse caueas, quam superbe alteri obiicias. De his enim dictum est, qui istam uitam solam deputant uitam, secundum carnem uiuentes, et post mortem nichil sperantes, ueluti pecora: non de his qui neque negant se scire quod sciunt, et confitentur se nescire quod nesciunt, et potius intelligunt infirmitatem suam, quam de sua uirtute confidunt.

16. Non itaque displiceat presumptioni tue iuuenili [1 1Kb] meus senilis timor, fili. Ego enim, si hoc quod de animarum origine querimus, nec Deo, nec aliquo spirituali homine docente, scire potuero, paratior sum defendere, quam recte etiam hoc Deus, sicut alia multa, nos scire noluerit, quam temere dicere, quod aut ita sit obscurum, ut hoc non solum ad aliorum intelligentiam perducere nequeam, sed nec ipse intelligam; aut certe etiam hereticos adiuuet, qui propterea persuadere conantur ab omni noxa puras esse animas paruulorum, ne scilicet eadem noxa in auctorem Deum recurrat et redeat, quod insontes animas, quibus nec lauacrum regenerationis subuenturum esse presciuit, dando carni peccatrici, esse compulerit peccatrices, nulla Baptismatis gratia subuentura, qua liberentur a damnatione perpetua: quandoquidem innumerabiles anime infantum antequam baptizentur, de corporibus exeunt. Absit enim, ut hoc uolens diluere, dicam que ipse dixisti: »Quod anima per carnem meruerit inquinari, et esse peccatrix, nullum habens ante peccatum, quo recte id meruisse dicatur:« et »quod etiam sine Baptismo originalia peccata soluantur:« et »quod regnum quoque celorum non baptizatis in fine tribuatur.« Hec atque huiusmodi uenena fidei nisi dicere timerem, fortasse de hac re definire aliquid non timerem. Quanto melius igitur non separatim de anima disputo et affirmo quod nescio; sed quod apertissime Apostolum uideo docuisse, simpliciter teneo. Ex uno homine omnes homines ire in condemnationem qui nascuntur ex Adam , nisi ita renascantur in Christo, sicuti instituit ut renascantur, antequam corpore moriantur, quos predestinauit ad eternam uitam misericordissimus gratie largitor: qui est et illis quos predestinauit ad eternam mortem, iustissimus supplicii retributor; non solum propter illa que uolentes adiiciunt, uerum etiam si infantes nichil adiiciant,  propter originale peccatum. Hec est in illa questione definitio mea, ut occulta opera Dei habeant suum secretum, salua fide mea.



CAPUT XII.

17. Nunc iam, quantum Dominus donare dignatur, etiam ad illud debeo respondere, ubi de anima loquens, meum nomen iterasti, atque dixisti: »Non enim, sicut Augustinus peritissimus episcopus profitetur, incorpoream et eamdem spiritum esse permittimus.« Prius itaque utrum anima incorporea, sicut ego dixi, an corporea, sicut tu, existimanda sit, disputemus. Deinde utrum etiam ipsa secundum Scripturas nostras dicatur spiritus; quamuis etiam proprie spiritus nuncupetur, non uniuersa, sed aliquid eius. Ac primum scire uellem, corpus quid esse definias. Si enim non est corpus, nisi quod membris carnalibus constat; nec terra erit corpus, nec celum, nec lapis, nec aqua, nec sidera, nec si quid huiusmodi est. Si autem corpus est quidquid maioribus et minoribus suis partibus maiora et minora spatia locorum obtinentibus constat; corpora sunt etiam ista que commemoraui: corpus est er, corpus est lux ista uisibilis, et omnia sicut dicit Apostolus, corpora celestia, et corpora terrestria .

18. Sed utrum aliquid tale sit anima, scrupulosissime ac subtilissime queritur. uerumtamen tu, unde tibi maxime gratulor, Deum corpus non esse confirmas. Sed me rursus sollicitum facis, ubi dicis: »Si anima caret corpore, ut sit, sicut quibusdam placet, casse inanitatis, erie futilisque substantie [1 1Kb] .« His enim tuis uerbis uideris credere, omne quod caret corpore, inanis esse substantie. Quod si ita est, quomodo Deum audes dicere carere corpore, nec times ne sequatur inanis eum esse substantie? Porro si et corpore caret Deus, quod iam confessus es; et eum inanis esse substantie, absit ut dicas: non ergo inanis substantie est, quidquid corpore caret. Et ideo qui incorpoream dicit esse animam, non est consequens ut eam uelit uideri inanis futilisque substantie: quia et Deum, qui non est inane aliquid, simul incorporeum confitetur. uide autem quantum intersit inter id quod dico, et quod tu me existimas dicere. Ego enim nec erie substantie animam dico; alioquin corpus esse confiteor. Aer quippe corpus est, secundum omnes qui de corporibus cum loquuntur, quid loquantur sciunt. Tu autem propter id quod incorpoream dixi animam, non solum casse inanitatis, sed ob hoc eriam me putasti eam dixisse substantiam: cum et corpus eam non esse dixerim, quod est er; et quod ere impletur, inane esse non possit. Quod nec utres tui te admonere potuerunt. Quid enim aliud in eos, nisi er, quando inflantur, arctatur? Qui usque adeo inanes non sunt, ut eadem plenitudine etiam pondera sufferant. Quod si forte aliud tibi uidetur esse flatus, aliud er; cum er motus ipse sit flatus, quod et flabello agitato doceri potest: certe uasa quelibet concaua que putas inania,  ut plena esse cognoscas, ab ea parte qua implentur, deprime in aquam, et uide quod nichil humoris possit intrare repellente ere, quo plena sunt. Cum autem ore sursum uersus collocantur [1 1Kb] , siue ex latere, tunc recipiunt liquorem, si quis infunditur uel ingreditur, exeunte atque euadente ere, qua exitus patet. Hoc presenti facilius posset demonstrari facto quam scripto. Sed non est hic diutius immorandum, cum siue intelligas eris naturam esse corpoream, siue non intelligas, me tamen putare non debes uel eriam dixisse animam, sed omnino incorpoream: quod et tu esse confiteris Deum, quem dicere non audes inane esse aliquid; sed negare non potes [2 1Kb] omnipotentis et immutabilis esse substantie. Cur ergo metuimus ne sit casse inanitatis anima, si sit incorporea, cum Deum incorporeum esse fateamur, nec eum casse inanitatis esse dicamus? Sic itaque potuit incorporeus incorpoream creare animam, quemadmodum uiuens uiuentem, quamuis immutabilis mutabilem, et omnipotens longe imparem.



CAPUT XIII.

19. Cur autem animam nolis esse spiritum, sed corpus eam uelis esse, non uideo. Si enim propterea spiritus non est, quia distincte Apostolus nominauit spiritum dicens, Et integer spiritus uester, et anima, et corpus ; eadem causa est, cur ea non sit corpus, quia distincte nominauit et corpus. Si autem affirmas quod et anima corpus sit, quamuis distincte corpore nominato, permitte ut etiam spiritus sit, quamuis distincte spiritu nominato. Multo enim magis tibi debet uideri anima spiritus esse quam corpus; quia spiritum et animam unius fateris esse substantie, unius autem substantie animam corpusque esse non dicis. Quo igitur pacto corpus est anima, cum eius et corporis sit diuersa natura; et spiritus non est anima, cum eius et spiritus sit una eademqne natura? Quid, quod ista tua ratione etiam spiritum corpus esse cogeris dicere? Alioquin si spiritus corpus non est, et anima corpus est; non sunt spiritus et anima unius eiusdemque substantie. Tu autem utrumque, quamuis duo quedam sentias, unam fateris habere substantiam. Ergo et spiritus corpus est, si anima corpus est: neque enim aliter possunt unius eiusdemque esse nature. Proinde secundum te, illud quod ait Apostolus, Spiritus uester, et anima, et corpus: tria sunt corpora; sed ex his duo, anima et spiritus unius nature sunt corpora; corpus autem illud, quod etiam caro dicitur, diuerse nature est [3 1Kb] . Et ex his tribus, ut opinaris, corporibus, quorum unum diuerse, duo uero sunt unius eiusdemque substantie, constat totus homo, una quedam res atque una substantia. Ista cum asseras, non uis tamen ut due res unius eiusdemque substantie, id est, anima et spiritus habeant unum spiritus nomen: cum due res non unius eiusdemque, sed imparis diuerseque substantie, id est, anima et corpus habeant unum, sicut  putas, corporis nomen.



CAPUT XIu.

20. Sed hoc omitto, ne de nominibus inter nos sit potius controuersia, quam de rebus. Quisnam sit homo interior uideamus, utrum anima, an spiritus, an utrumque. Sed sicut te scripsisse uideo, interiorem hominem animam dicis. De hac enim loquebaris, cum diceres: »Et gelante substantia que [1 1Kb] comprehendi non poterat, efficeret corpus aliud intra corpus nature sue ui et spiramine conglobatum, exindeque inciperet homo interior apparere, quem ueluti in forma uagine corporalis inclusum, ad similitudinem sui delineauit exterioris hominis habitudo.« Deinde infers: »Flatus ergo Dei animum fecit, imo flatus ex Deo anima factus est, effigiata substantialis, et secundum naturam suam corporea, et sui corporis similis, imaginique conformis.« Post hec incipiens loqui de spiritu: »Hec,« inquis, »anima que ex flatu Dei haberet originem, sine sensu proprio atque intellectu intimo esse non potuit, quod est spiritus.« Sicut ergo uideo, interiorem hominem uis esse animam; intimum, spiritum: tanquam et ipse interior sit anime, sicut illa corpori. Ita fit ut quemadmodum corpus per interiora caua sua [2 1Kb] recipit aliud corpus, quod est anima, sicut putas; sic et anima credenda sit habere interiora inania, qua corpus tertium receperit spiritum: atque ita totus homo constet ex tribus, exteriore, interiore, intimo. Itane nondum respicis, quanta te absurdissima consequantur, cum animam conaris asseuerare corpoream? Deinde dic mihi: quis eorum renouabitur in agnitionem Dei, secundum imaginem eius qui creauit illum ? interior, an intimus? Apostolus quidem, preter interiorem et exteriorem, non uideo quod sciat alium interioris interiorem, id est, totius hominis intimum. Sed elige quem uolueris, qui renouetur secundum imaginem Dei: quomodo hanc recipiet, qui iam sumpsit exterioris imaginem? Si enim per membra exterioris cucurrit interior et gelauit ; quomodo eadem manente forma, que impressa illi est uel expressa de corpore, potest reformari ad imaginem Dei? An duas habebit imagines, a summo quidem Dei, ab imo autem corporis; sicut in nummo dicitur, Caput et nauia [3 1Kb]  ? An forte dicis, quod anima ceperit imaginem corporis, et spiritus capiat  imaginem Dei, tanquam illa contigua corpori, et ille sit Deo; ac sic ad imaginem Dei homo ille intimus, non iste interior reformetur? Sed frustra hoc dicis. Nam si et ille intimus ita est per anime omnia membra diffusus, ut illa per corporis; iam etiam ipse per animam cepit imaginem corporis, sicut illa eum forma formauit: ac per hoc non habet ubi capiat imaginem Dei, manente in se ista imagine corporis; nisi quemadmodum nummus, ut dixi, aliter ex inferiore, aliter ex parte superiore formetur. Ad ista te absurda quando de anima cogitas, carnalis cogitatio corporum, uelis nolisue, compellit. Sed Deus, ut etiam ipse rectissime confiteris, non est corpus: quomodo igitur capiat eius imaginem corpus? Obsecro te, frater, ut non conformeris huic seculo, sed reformeris in nouitate mentis tue , nec sapias secundum carnem, quoniam mors est .



CAPUT Xu.

21. Sed inquis, »Si anima caret corpore, quid est quod apud inferos diues ille cognoscit? Certe,« inquis, »nouerat iam Lazarum, non [1 1Kb] nouerat Abraham : unde illi tanto ante tempore defuncti Abrahe prouenit agnitio? Hec dicens, si agnitionem hominis prouenire non putas sine corporis forma; ut noueris te ipsum, credo quod assidue speculum attendis, ne si fueris oblitus faciem tuam, non te possis agnoscere. Rogo te, quem magis hominum nouit homo quam se ipsum, et cuius minus potest faciem uidere quam suam? Quis autem potest cognoscere Deum, quem tu quoque incorporeum esse non dubitas; si preter corporis formam, sicut putas, non potest cognitio prouenire, id est, si corpora possunt sola cognosci? Quis autem christianus de tam magnis difficillimisque rebus disputans, animum in uerba diuina tam negligenter intendat, ut dicat, »Si incorporea est anima, necesse est careat forma?« Oblitus es, te formam legisse doctrine ? Ergo corporea est forma doctrine. Oblitus es scriptum esse de Christo Iesu, antequam hominem fuisset indutus, quod in forma Dei erat ? Quomodo ergo dicis, »Si incorporea est anima, necesse est careat forma;« cum audias formam Dei, quem non esse corporeum confiteris; et ita loqueris tanquam forma nisi in corporibus esse non possit?

22. Dicis etiam, »Cessare illic nomina, ubi non distinguitur forma; et nichil illic agere appellationem nominum, ubi nulla est designatio personarum.« Hinc uolens probare Abrahe animam fuisse corpoream, quia dici potuit, Pater Abraham. Iam diximus, etiam ubi corpus nullum est, esse formam. Si autem appellationem nominum nichil putas agere, ubi non sunt corpora; numera ista nomina, queso te: Fructus autem spiritus est caritas, gaudium, pax, longanimitas, benignitas, bonitas, fides, mansuetudo, continentia : et dic mihi utrum res ipsas non agnoscas, quarum ista sunt nomina, uel sic agnoscas, ut aliqua lineamenta corporum uideas. Ecce, ut alia taceam, dic mihi quam figuram,  que membra, quem colorem caritas habeat; que certe, si ipse inanis non es, inane aliquid tibi uideri non potest. »Cuius auxilium imploratum est,« inquis, »corporeus utique uisus est atque formatus.« Audiant te homines, et Dei nemo imploret auxilium, quia nemo eum potest uidere corporeum.



CAPUT XuI.

23. »Denique,« inquis, »membra illic anime describuntur, ut uere sit corpus:« et uis, »per oculum totum caput intelligi,« quia dictus est leuasse oculos suos; »per linguam fauces, per digitum manum,« quia dictum est, Mitte Lazarum, ut intinguat extremum digiti sui in aquam, et refrigeret linguam meam. Tamen ne per membrorum nomina de Deo tibi corporeo prescribatur, dicis »per hec incorporeas intelligendas esse uirtutes:« quia Deum rectissime defendis non esse corporeum. Quid igitur cause est, cur nomina ista membrorum in Deo tibi corpus non faciant, in anima faciant? An uero quando de creatura hec dicuntur, proprie accipienda sunt; quando autem de Creatore, tropice atque translate? Pennas itaque corporeas daturus es nobis, quoniam non Creator, sed creatura, id est, homo dicit, Si assumpsero pennas meas sicut columba . Porro autem, si propterea linguam habebat diues ille corpoream quoniam dixit, Refrigeret linguam meam: in nobis quoque adhuc in carne uiuentibus, manus habet ipsa lingua corporeas, quia scriptum est, Mors et uita in manibus lingue . Puto etiam non tibi uideri, uel esse creaturam [1 1Kb] , uel corpus esse peccatum: cur ergo habet faciem? An non audis in Psalmo, Non est pax ossibus meis, a facie peccatorum meorum ?

24. Quod uero »illum Abrahe sinum« existimas »esse corporeum, et per ipsum« asseris »totum corpus eius agnosci,« uereor ne in re tanta ioculariter atque irridenter, non serio grauiterque agere credaris. Neque enim usque adeo desiperes, ut arbitrareris corporeum unius hominis sinum ferre tot animas, imo, ut secundum te loquar, »ferre tot corpora bene meritorum, quot illuc Angeli sicut Lazarum perferunt.« Nisi opinaris fortasse illam unam animam solam, ad eumdem sinum peruenire meruisse. Si non iocaris, et errare pueriliter non uis, sinum Abrahe intellige, remotam sedem quietis atque secretam, ubi est Abraham. Et ideo Abrahe dictum , non quod ipsius tantum sit, sed quod ipse pater multarum gentium sit positus , quibus est ad imitandum fidei principatu [2 1Kb] propositus: sicut Deum Abraham, et Deum Isaac, et Deum Iacob, se Deus uocari uoluit , cum sit innumerabilium Deus.



CAPUT XuII.

25. Neque me hec ita disserere existimes, tanquam negem fieri posse ut anima mortui sicut dormientis, in similitudine corporis sui sentiat, seu bona, seu mala. Nam et in somnis quando aliqua dura et molesta perpetimur, nos utique sumus; et nisi euigilantibus nobis illa pretereant,  penas grauissimas pendimus. Sed corpora esse credere, quibus hac atque illac quasi ferimur et uolitamus in somnis, hominis, est qui parum uigilanter de rebus talibus cogitauit: de his quippe uisorum imaginibus, maxime anima probatur non esse corporea: nisi uelis et illa corpora dicere, que preter nos ipsos tam multa uidemus in somnis, celum, terram, mare, solem, lunam, stellas, fluuios, montes, arbores, animalia. Hec qui corpora esse credit, incredibiliter desipit: sunt tamen corporibus omnino simillima. Ex hoc genere sunt etiam, que alia [1 1Kb] significantia diuinitus demonstrantur, siue in somnis, siue in ectasi: que unde fiant, id est, quenam sit uelut materies eorum, quis indagare potest aut dicere? Procul dubio tamen spiritualis est, non corporalis. Namque huiusmodi species uelut corporum, non tamen corpora, et uigilantium cogitatione formantur, et profunditate memorie continentur; et ex eius abditissimis sinibus, nescio quo mirabili et ineffabili modo, cum recordamur prodeunt, et quasi ante oculos prolata uersantur. Tam multas igitur et tam magnas corporum imagines, si anima corpus esset, capere cogitando uel memoria continendo [2 1Kb] non posset. Secundum tuam quippe definitionem, »corporea substantia sua corpus hoc exterius non excedit.« Qua igitur magnitudine, que nulla illi est, imagines tam magnorum corporum et spatiorum atque regionum capit? Quid ergo mirum, si et ipsa sibi in sui corporis similitudine apparet, et quando sine corpore apparet? Neque enim cum suo corpore sibi apparet in somnis, et tamen in ea ipsa similitudine corporis sui, quasi per loca ignota et nota discurrit, et leta sentit multa uel tristia. Sed puto quod nec tu audeas dicere, figuram illam corporis atque membrorum, quam sibi habere uidetur in somnis, uerum corpus esse. Nam isto modo erit uerus mons, quem sibi uidetur ascendere; et corporea domus, quam sibi uidetur intrare; et arbor uera lignumque uerum corpus habens, sub qua sibi uidetur iacere; et aqua uera, quam sibi uidetur haurire; et omnia in quibus quasi corporibus uersatur, corpora erunt si et ipsa corpus est, que simili imagine inter cuncta illa uersatur.



CAPUT XuIII.

26. De conscriptis uisionibus martyrum dicendum tibi est aliquid; quoniam tu etiam inde testimonium adhibendum putasti. Nempe sancta Perpetua uisa sibi est in somnis, cum quodam Aegyptio in uirum conuersa luctari. Quis autem dubitet, in illa similitudine corporis animam eius fuisse, non corpus, quod utique in suo femineo sexu manens, sopitis sensibus iacebat in stratis, quando anima eius in illa uirilis corporis similitudine luctabatur? Quid hic dicis? uerumne erat corpus illa uiri similitudo, an non erat corpus, quamuis haberet similitudinem corporis? Elige quid uelis. Si corpus erat, cur non seruabat uagine sue formam? Neque enim in illius femine carne uirilia repererat genitalia, unde ita posset sese coarctando, et, ut tu loqueris, »gelando formari.« Deinde, obsecro te, cum corpus dormientis  adhuc uiueret, quando eius anima luctabatur, in sua uagina erat, utique omnibus membris uiuentis inclusa, et in eius corpore suam formam, de quo fuerat formata, seruabat: nondum quippe artus illos, sicut fit in morte, reliquerat; nondum membra ex membris formata ex formantibus cogente ui mortis extraxerat: unde igitur erat uirile anime corpus, in quo sibi luctari cum aduersario uidebatur? Si autem non erat corpus, et tamen erat aliquid simile corporis, in quo sane uerus labor aut uera letitia sentiretur; iamne tandem uides, quemadmodum fieri possit ut sit in anima similitudo quedam corporis, nec ipsa sit corpus?

27. Quid si tale aliquid apud inferos geritur, et in eis se, non corporibus, sed corporum similitudinibus anime agnoscunt? Cum enim tristia patimur, quamuis in somnis, etsi membrorum corporeorum sit illa similitudo, non membra corporea; non est tamen pene similitudo, sed pena: sic etiam ubi leta sentiuntur. Sed quoniam sancta Perpetua nondum erat mortua, non uis hinc tibi fortasse prescribi: cum ualde ad rem pertineat, cuius esse nature existimes illas similitudines corporum quas habemus in somnis; et tota ista causa finita sit, si eas et similes corporibus, et non esse corpora confiteris. uerumtamen Dinocrates frater eius mortuus erat: hunc uidit cum illo uulnere quod uiuus habuit, et unde est perductus ad mortem. Ubi est quod tantis conatibus laborasti, cum ageres de precisione membrorum, ne simul concidi anima putaretur? Ecce uulnus erat in anima Dinocratis, quod eam ui sua, quando erat in eius corpore, exclusit e corpore. Quomodo ergo secundum tuam opinionem, »quando membra corporis preciduntur, ab ictu se subtrahit, et in alias partes densando se colligit, ne aliqua pars eius uulnere corporis amputetur,« etiamsi dormienti atque nescienti membrorum aliquid precidatur? Tantam quippe illi tribuisti uigilantiam, ut etiam uisis occupata somniorum, si plaga irruerit ignoranti, qua caro feriatur, se illa prouidenter perniciterque subducat, ne possit feriri atque uexari, siue concidi: nec attendis, homo prudens, quod si se anima inde subduceret, nec illa percussio sentiretur. Sed inueni quod potueris, quid inde respondeas, quomodo anima partes suas abripiat [1 1Kb] , et recondat introrsus, ne ubi preciditur seu percutitur corporis membrum, amputetur et ipsa atque uexetur. Dinocratem aspice, et dic cur eius anima non se subtraxerit ab eo corporis loco, qui mortifero uulnere uastabatur, ne in illa fieret quod in eius facie etiam post mortem ipsius corporis appareret. An forte etiam [2 1Kb] tibi placet, ut istas potius similitudines corporum quam corpora esse credamus; ut quomodo apparet quasi uulnus, quod non est uulnus, ita quod non est corpus, quasi corpus appareat? Nam si anima uulnerari potest ab eis qui uulnerant corpus, nichilne metuendum est, ne possit occidi ab eis qui occidunt corpus? Quod Dominus apertissime  fieri non posse testatur . Et tamen anima Dinocratis mori non potuit, unde corpus eius est mortuum: et quasi uulnerata uisa est, sicut corpus fuerat uulneratum, quoniam corpus non erat, sed habebat in similitudine corporis etiam similitudinem uulneris: porro autem in [1 1Kb] non uero corpore uera miseria fuit anime, que significabatur adumbrato corporis uulnere, de qua sororis sancte orationibus meruit liberari.

28. Iam illud quale est, dicere quod »anima formam de corpore accipiat, et cum incremento corporis protendatur et crescat;« et non attendere [2 1Kb] quam monstruosa euadat anima iuuenis siue senis, si eius brachium precidatur infantis. »Contrahit enim se,« ut dicis; »anime manus, ne ipsa etiam cum manu corporis amputetur, et in alias se partes corporis densando concludit.« Ac per hoc illud anime brachium, quam breue corporis fuit unde ceperat formam, tam breue seruabitur ubicumque seruetur; quia perdidit formam, cuius incremento posset pariter crescere. Exit ergo anima iuuenis aut senis, qui manum, cum esset paruus, amisit, habens quidem duas manus, quia una refugiens non est amputata cum corpore, sed alteram iuuenilem uel senilem, alteram uero sicut primum fuerat, infantilem. Tales animas, crede mihi, non forma corporis facit, sed erroris deformitas fingit. Non mihi uideris ab isto errore posse erui, nisi Deo adiuuante diligenter consideraueris uisa somniantium, et inde cognoueris esse quasdam que non sint corpora, sed similitudines corporum. Quamuis enim et ea que similia corporibus cogitamus, ex eo genere sint: tamen quod ad mortuos attinet, aptior coniectura de dormientibus ducitur. Neque enim frustra eos, qui mortui sunt appellat sancta Scriptura dormientes , nisi quia est quodammodo consanguineus lethi sopor .



CAPUT XIX.

29. Proinde si anima corpus esset, et corporea esset figura in qua se uidet in somnis, eo quod de corpore eius fuisset expressa; nullus hominum membro corporis amputato, sicut eo caret, ita sine illo se uideret in somnis, sed potius semper integrum, eo quod anime ipsius nichil fuerit amputatum. Cum uero aliquando se integros uideant, aliquando autem sicut sunt, ex quacumque parte truncatos; quid aliud ista res docet, nisi animam, sicut aliarum rerum quas sensit in somnis, ita et corporis, modo sic, modo sic, non ueritatem, sed similitudinem gerere? Gaudium uero eius siue tristitia, delectatio uel offensio, siue sit in corporibus, siue in corporum similitudinibus, uera est. Tu ipse nonne dixisti, uereque dixisti, »Alimenta et uestimenta non esse anime, sed corpori necessaria?« Cur ergo aque stillam desiderauit apud inferos diues? Cur Samuel sanctus post mortem, ut ipse quoque commemorasti, solito [3 1Kb] indumento uestitus apparuit ? Numquid  ille ruinas anime, sicut carnis, per humoris alimentum reficere cupiebat? Numquid iste de corpore uestitus exierat? Sed in illo uera erat molestia, qua cruciabatur anima; non tamen uerum corpus, cui quereret alimenta. Et iste sic potuit apparere uestitus, ut non corpus esset, sed similitudinem corporis haberet et anima et habitus. Neque enim se anima sicut in membra corporis, ita et in uestimenta porrigit et coarctat, ut etiam inde formetur.

30. Post mortem uero quam uim cognitionis corruptibilibus exonerate corporibus anime accipiant etiam non bone; ut uel pariter malas, uel etiam bonas ualeant interioribus sensibus intueri et agnoscere, siue in ipsis non corporibus, sed similitudinibus corporum, siue in bonis aut malis affectionibus mentis, in quibus nulla sunt quasi lineamenta membrorum, quis ualeat indagare? Unde est et illud, quod patrem Abraham diues ille, cum in tormentis esset, agnouit, cui figura corporis eius non erat nota, cuius corporis similitudinem quamuis incorporea [1 1Kb] potuit anima retinere. Quis autem recte dicat, se aliquem hominem cognouisse, nisi in quantum potuit eius uitam uoluntatemque cognoscere, que utique moles non habet uel colores? Sic enim et nos ipsos certius quam ceteros nouimus, quia nobis conscientia nostra nota est et uoluntas: quam plane uidemus, et in ea tamen aliquam corporis similitudinem non uidemus. Hanc in alio quamuis presente non cernimus, etiam cuius absentis faciem nouimus, recolimus, cogitamus. Nostram uero faciem eo modo nosse, recolere, cogitare non possumus, et tamen nos ipsos nobis magis quam illum cognitum uerissime dicimus: ita clarum est, ubi sit potior hominis ueriorque notitia.



CAPUT XX.

31. Cum ergo aliud sit in anima, quo corpora uera sentimus, quod facimus quinque sensibus corporis; aliud quo preter ipsos similia corporibus non corpora cernimus, ubi et nos ipsos non aliter quam similes corporibus contuemur; aliud quo nec corpora nec similitudines corporum, sicut fidem, spem, caritatem, sine ullis coloribus et tumoribus eorumque similitudinibus, certius sane firmiusque conspicimus; ubi magis esse et quodam modo familiarius habitare debemus, ubi renouari in agnitionem Dei secundum imaginem eius qui creauit nos? nonne in hoc quod tertio loco posui? Ibi enim certe neque ullum sexum, neque ullam sexus similitudinem gerimus.

32. Nam illa masculine uel feminine anime forma, membris uirilibus muliebribusque distincta, si non corporis similitudo, sed corpus est, uelis nolis est masculus, uelis nolis est femina, quecumque aut masculus apparet aut femina. Sed tamen si [2 1Kb] secundum tuam opinionem et corpus est anima, et uiuum corpus est, et habet mammas protumidas et propendulas, et non habet barbam, et habet uuluam et genitalia  que habent femine corporis membra, et non est femina: egone non dicam uera constantius, Et habet oculum, et habet linguam, et habet digitum, et habet cetera similia corporis membra, et hec tota est corporis similitudo, non corpus: cum hoc quod ego dico probet apud se quisque, cum corpora imaginatur absentium; probet certe, cum figuras et suam et alias suorum recolit somniorum: a te autem huius monstri, ubi et uerum est, et uiuum est, et femineum est corpus, et femineus non est sexus, nullum in natura rerum proferatur exemplum?

33. Quod enim de phenice loqueris, ad rem de qua agitur omnino non pertinet. Resurrectionem quippe illa significat corporum, non sexum destruit animarum: si tamen, ut creditur, de sua morte renascitur. Sed arbitror quod tuum sermonem parum putaueris fore plausibilem, si non multa de phenice more adolescentium declamares. Numquid enim sunt in eius corpore genitalia masculina et non est masculus, uel feminina et non est femina? Tu autem attende quid dicas, quid astruere, quid persuadere coneris. Animam dicis per cuncta membra diffusam gelando riguisse, et a uertice usque ad ima uestigia, a medullis intimis usque ad superficiem cutis, totam totius accepisse corporis formam: ac per hoc accepit in femineo corpore quidquid habent femineorum uiscerum femine, et uerum est hoc corpus, et hec uera sunt membra, et tamen non est femina. Cur, obsecro te, in uero et uiuo corpore omnia sunt membra feminea, et non est femina? in uero et uiuo corpore membra sunt omnia masculina, et non est masculus? Quis ista credere, dicere, docere presumat? An quia non generant anime? Ergo nec muli et mule sunt masculi et femine. An quia nec concumbere poterunt sine carneis corporibus anime? Sed hoc aufertur et his qui castrantur: et tamen cum eis adimatur et opus et motus, non adimitur sexus, figura quantulacumque masculinorum manente membrorum. Nemo unquam masculum negauit eunuchum. Quid quod apud te anime etiam eunuchorum testes integros habent, et si cuiquam genitalia prorsus tota tollantur, tota in eius anima, secundum opinionem tuam, et omnino integra permanebunt? Nouit enim se subtrahere, sicut dicis, cum ea pars carnis ceperit exsecari; ut ea forma que inde sumpta est, quando illud unde sumpta est amputatur, non pereat; sed quamuis in fusa gelauerit, motu tamen celerrimo rapiatur, et interius recondatur, ut salua seruetur: et tamen non sit masculus apud inferos, masculinorum genitalium secum afferens [1 1Kb] totum, qui cum illa in corpore non haberet, masculus fuit propter eorum solum locum. Falsa sunt hec, fili: si non uis ut sit in anima sexus; non sit et corpus.



CAPUT XXI.

34. Non omnis similitudo corporis corpus est. Dormi, et uidebis: sed cum euigilaueris, uigilanter discerne quod uideris. In somnis enim tibi uelut corporeus apparebis: neque id corpus tuum,  sed anima tua, nec uerum corpus, sed similitudo corporis erit. Iacebit enim corpus tuum, ambulabit ipsa: silebit lingua corporis tui, loquetur illa: clausi erunt oculi tui, uidebit illa: et utique uiuentia iacebunt tui corporis membra, non mortua. Ac per hoc nondum extracta est uelut de uagina sua, gelata illa forma, sicut putas, anime tue, et in ea tamen tota atque integra cernitur similitudo carnis tue. Ex hoc genere similitudinum corporalium, que non corpora sicut corpora apparent, sunt omnia que sanctos Libros legens in propheticis etiam uisionibus non intelligis: quibus significantur ea que geruntur in temporibus, uel presenti, uel preterito, uel futuro. Falleris autem in eis, non quia sunt ipsa fallacia, sed quia non ea sicut accipienda sunt accipis. Ubi enim uise sunt anime martyrum , in eadem reuelatione uisus est et agnus quasi occisus, habens cornua septem : ibi equi, aliaque animalia, sicut oportuit figurata: ibi postremo et stelle ceciderunt, et celum plicitum [1 1Kb] est ut liber ; nec tamen tunc concidit mundus. Ista itaque omnia si sapienter accipimus, quamuis dicamus uisa ueracia, non tamen uera dicimus corpora.

35. Prolixioris autem sermonis est, de isto genere similitudinum corporalium diligentissima disputatio, utrum et Angeli, seu boni, seu mali sic appareant, quando specie hominum, uel quorumlibet corporum apparent; an habeant aliqua uera corpora, et in ipsorum potius ueritate uideantur: an uero in somnis uel in ecstasi, in istis cernantur, non corporibus, sed similitudinibus corporum; uigilantibus autem uera cernenda, et si opus est, etiam tangenda ingerant corpora. Sed ista in hoc libro requirenda et pertractanda esse non arbitror. Nunc de anima incorporea satis dictum sit: quam sit corpoream mauis credere, prius tibi definiendum est quid sit corpus; ne forte cum de re ipsa inter nos constet, incassum de nomine laboremus. Quanta te tamen absurda secuta sint tale corpus in anima cogitantem, qualia sunt que ab omnibus eruditis corpora nuncupantur, id est, que per distantiam longitudinis, latitudinis, altitudinis, locorum occupant spatia, minora minoribus suis partibus, et maiora maioribus, puto quod iam prudenter aduertas.



CAPUT XXII.

36. Restat ostendere quemadmodum, quamuis et proprie dicatur spiritus, non uniuersa anima; sed aliquid ipsius, sicut Apostolus dicit, Et integer spiritus uester, et anima, et corpus ; uel illud multo expressius in libro Iob, Absoluisti animam meam ab spiritu meo : tamen et uniuersa anima appelletur hoc nomine; quamuis multo magis hec questio nominum uideatur esse, non rerum. Cum enim constet esse aliquid in anima, quod proprie spiritus nominetur, quo excepto proprie nominatur et anima, iam de rebus ipsis nulla contentio est; presertim quia illud etiam ego dico proprie uocari spiritum, quod et tu dicis, id est, quo ratiocinamur et intelligimus, quando  ita distincte ista dicuntur, quemadmodum Apostolus ait, Et integer spiritus uester, et anima, et corpus. Hunc autem spiritum etiam mentem uidetur appellare, cum dicit, Mente seruio legi Dei, carne autem legi peccati . Nam ipsa sententia est, Et caro concupiscit aduersus spiritum, et spiritus aduersus carnem : ut quod ibi dicit, mentem; hoc intelligatur hic spiritum dicere: non sicut tu existimas, »uniuersam mentem uocari, que constat ex anima et spiritu;« quod ubi legeris, nescio. Mentem quippe nostram, nisi rationale et intellectuale nostrum dicere non solemus: ac per hoc quod ait idem apostolus, Renouamini autem spiritu mentis uestre ; quid aliud dicit, nisi, Renouamini mente uestra? Sic enim spiritus mentis nichil est aliud quam mens, quomodo corpus carnis nichil aliud potest esse quam caro: nam et hoc scriptum est, In exspoliatione corporis carnis ; ubi carnem corpus carnis appellat. Dicit sane et alio modo spiritum hominis, quem prorsus a mente discernit: Si enim orauero lingua, inquit, spiritus meus orat, mens autem mea infructuosa est . uerum nunc non de isto spiritu loquimur, qui est a mente distinctus. Habet iste suam eamdemque difficilem questionem: multis enim modis atque in diuersis significationibus Scripture diuine spiritum nominant: sed de quo nunc agimus, quo ratiocinamur, intelligimus, sapimus; constat inter nos sic eum etiam proprie spiritum nuncupari, ut non sit uniuersa anima, sed aliquid eius. Tamen animam etiam spiritum esse, si propterea negas, quia eius intelligentia distincte dicitur spiritus; poteris negare uniuersum semen Iacob appellari Isrel, quoniam excepto Iuda, etiam distincte appellatus est Isrel in tribubus decem, que in Samaria tunc fuerunt . Sed quid opus est hic diutius immorari?



CAPUT XXIII.

37. Iam nunc unde facilius ostendamus, attende eam que anima est, etiam spiritum dici, cum audis uel legis, Domino moriente, quod scriptum est, Et inclinato capite tradidit spiritum : ita uis intelligi, tanquam a parte significauerit totum, non quod ea que anima est, possit et spiritus nuncupari. At ego ut possim expeditius probare quod dico, te ipsum testem citius et commodius adhibebo. Sic enim spiritum definisti, ut pecora appareant non spiritum habere, sed animam. Irrationalia quippe ideo dicuntur, quod uim non habeant intelligentie atque rationis. Unde cum hominem ipsum admoneres suam nosse naturam, ita locutus es: »Nam cum Deus bonus nichil non ratione condiderit, ipsumque hominem animal rationale, intellectus capacem, rationis compotem, sensuque uiuacem, qui omnia rationis expertia prudenti ordinatione distribuat, procreauerit.« His tuis uerbis satis asseruisti, quod omnino uerissimum est, hominem esse compotem rationis atque intelligentie capacem, quod utique non sunt animalia rationis expertia. Unde et testimonio diuino, eos qui non intelligunt, pecoribus comparasti, non utique habentibus intellectum . Quod et alio loco scriptum  est, Nolite esse sicut equus et mulus, quibus non est intellectus . Que cum ita sint, attende etiam quibus uerbis spiritum definieris atque descripseris, cum illum ab anima distinguere nitereris. »Hec anima,« inquis, »que ex flatu Dei habet originem, sine sensu proprio atque intellectu intimo esse non potuit, quod est spiritus.« Et paulo post: »Et quamuis anima,« inquis, »animet corpus; tamen quod sentit, quod sapit, quod uiget, spiritus sit necesse est.« Item paulo post: »Aliud erit,« inquis, »anima, et aliud spiritus, sapientia et sensus anime.« His uerbis satis indicas quid esse spiritum hominis sentias, id est, rationale nostrum, quo sentit atque intelligit anima; non sicut sentitur [1 1Kb] corporis sensibus, sed sicut est ille intimus sensus, ex quo est appellata sententia. Hinc autem pecoribus sine dubitatione preponimur, eo quod sunt illa rationis expertia. Non habent itaque spiritum pecora, id est, intellectum et rationis ac sapientie sensum, sed animam tantum. Nam et de illis dictum est: Producant aque repentia animarum uiuentium; et, Producat terra animam uiuentem . Ut ergo plenissime ac planissime noueris, eam que anima est, more diuinorum eloquiorum etiam spiritum dici, appellatur pecoris spiritus. Et utique non habent pecora illum spiritum, quem tua Dilectio discernens ab anima definiuit. Unde manifestum est quod generali uocabulo anima pecoris recte potuit sic uocari, sicut legitur in libro Ecclesiaste: Quis scit, spiritus filiorum hominis si ascendat ipse sursum, et spiritus pecoris si descendat ipse deorsum in terram ? Itemque in diluuii uastitate ita scriptum est: Et mortua est omnis caro, que mouebatur super terram, uolatilium, pecorum, et iumentorum, et ferarum, et omnis serpens qui mouetur super terram et omnis homo, et omnia quecumque habent spiritum uite . Ubi remotis omnibus dubitationis ambagibus, generale nomen anime esse intelligimus, spiritum. Cuius quidem nominis significatio tam late patet, ut etiam Deus uocetur spiritus . Et iste flatus ereus, quamuis sit corporeus, appellatur in Psalmo spiritus tempestatis . Quapropter et eam, que anima est [2 1Kb] , etiam spiritum nuncupari, puto quod admonitus his, que commemoraui, diuinarum testimoniis paginarum, ubi et anima pecoris, cui non est intellectus, appellata legitur spiritus, non negabis ulterius. Quocirca si et illa que de anima incorporea disputata sunt capis et sapis, non est unde tibi displiceam, quod eam me scire dixi non corpus esse, sed spiritum: quia et corpus non esse monstratur, et generali nomine spiritus nuncupatur.



CAPUT XXIu.

38. Quamobrem si hos ad te libros impensa dilectione conscriptos, repensa dilectione sumis et legis; si in principio primi tui libri audis et te ipsum, et studes, sicut dixisti: , tuam sententiam non tueri, si improbabilis detegatur: illa precipue undecim caue, de quibus te in libro  superiore commonui . Ne »animam sic dicas ex Deo, ut eam non de nulla, nec de alia, sed de sua natura creauerit:« aut »quod per infinitum tempus, atque ita semper animas det, sicut semper est ipse qui dat:« aut »animam meritum aliquod perdidisse per carnem, quod habuerit ante carnem:« aut »animam per carnem reparare habitudinem priscam, perque ipsam carnem renasci, per quam meruerat inquinari:« aut »quod anima ante omne peccatum meruerit esse peccatrix:« aut »infantes sine regeneratione Baptismatis mortuos [1 1Kb] , ad indulgentiam peruenire originalium peccatorum:« aut »quos Dominus predestinauit ad Baptismum, predestinationi eius eripi [2 1Kb] posse, et ante defungi quam in eis quod Omnipotens predestinauit impleri:« aut »de his qui priusquam baptizentur exspirant, dictum esse quod scriptum est, Raptus est ne malitia mutaret illius intellectum« ; atque ad hunc sensum cetera pertinentia: aut »earum aliquas mansiones extra regnum Dei esse, quas multas in domo Patris sui Dominus dixit esse« : aut »sacrificium corporis et sanguinis Christi pro his qui non baptizati de corpore exierint offerendum:« aut »aliquos eorum qui sine Christi Baptismate moriuntur, in paradisum interim recipi, ac postmodum et regni celorum beatitudinem consequi.« Hec precipue caue, fili, nec cognominari uincentius delecteris, si uis esse uictor erroris. Nec te quando aliquid nescis, existimes scire: sed ut scias, disce nescire. Neque enim aliquid in occultis Dei operibus ignorando, sed temere incognita pro cognitis astruendo, et falsa pro ueris proferendo ac defendendo, peccatur. Ignorantiam  uero meam, utrum anime hominum noue fiant, an de parentibus , aut non debere reprehendi, aut ab eo debere, a quo potest docente et auferri: et habere in se animas corporum similitudines incorporeas; ipsas autem non esse corpora: et salua distinctione anime et spiritus, etiam uniuersaliter animam spiritum nuncupari, puto quod persuaserim Charitati tue. Si autem persuadere non potui, utrum tamen ea dixerim que persuadere debuerint [1 1Kb] , qui legent potius iudicabunt.

39. Si qua sane alia, que plurima in tuis libris emendanda mihi uidentur, scire fortasse desideras, uenire tibi non sit onerosum, non tanquam discipulo ad magistrum, sed primeuo ad grandeuum, forti ad infirmum. Etsi enim non eos edere debuisti, maiore tamen et ueriore gloria quisque correctus sua confessione reprehenditur, quam cuiuslibet errantis ore laudatur. Quamuis in eorumdem recitatione librorum auditores et laudatores tuos non omnes ista que sana doctrina improbat, uel ante sensisse, uel ad ea tibi consensisse crediderim: sed acie mentis ipso tue recitationis impetu cursuque perstricta, hec parum aduertere potuisse; aut certe etiam illos qui aduertere potuerunt, non in te rerum liquidissimam ueritatem, sed uerborum affluentiam et ingenii facultatem indolemque laudasse. Plerumque enim laudatur [2 1Kb] , predicatur et amatur eloquium in spe iuuenis; etsi nondum habeat maturitatem fidemque doctoris. Quapropter ut et tu recte sapias, et alios non tantummodo delectare possit, uerum etiam edificare, quod loqueris; curam te oportet gerere de sermonibus tuis, remotis plausibus alienis.



[CONTRA DUAS EPISTOLAS PELAGIANORUM.]





ADMONITIO IN OPUS CONTRA DUAS EPISTOLAS PELAGIANORUM.

Bonifacio Romanam Ecclesiam post Zosimum gubernante, due Pelagianorum, que per Italiam secreto circumferebantur Epistole detecte sunt Catholicorum quorumdam uigilantia, delateque ad eumdem Bonifacium papam. Alteram Iulianus, ut dicebatur, Romam miserat: alteram autem decem et octo uelut episcopi, idem nimirum Iulianus, et cum eo forte Florus, Orontius, et ceteri ex Pelagianis in Ephesina synodo memorati, alii que Thessalonicam communi nomine, ad Rufum eiusdem loci episcopum direxerant. Utramque Epistolam Bonifacius curauit Augustino mittendam per Alypium episcopum: qui Alypius ex Italia in Africam sub anni 419 finem reuersus, non eas tantum Epistolas, sed etiam excerpta de Iuliani libris quedam sibi a ualerio comite missa, secum reportauit. Aduersus excerpta librum de Nuptiis et Concupiscentia secundum condidit Augustinus, anno forte 420; ac sub idem haud dubie tempus quatuor libros contra duas Epistolas Pelagianorum elucubrauit, Bonifacio pape nuncupatos: quos subinde libros in Retractationum serie opusculis dicto anno 420 compositis proxime subiunxit.

Iidem libri Alypio rursumin Italiam nauigante delati sunt ad Bonifacium: nam de illis Iulianus in libro primo Operis Imperfecti, cap. 85, »Sicut in his libris,« inquit, »quos nunc per Alypium ad Bonifacium misisti.« Qui de his quoque ibidem, libro secundo, cap. 178, scribit, »Quod tam nefarium est, ut cum a nobis in ea Epistola, quam ad Orientem misimus, uobis fuisset obiectum, tu in his libris, quos nuper ad Bonifacium misisti, negando a te propulsare coneris.« Quod uero ad eam Epistolam attinet, que Romam a Iuliano missa ferebatur, cuius Epistole uerba hec Augustinus in libro secundo de Nuptiis et Concupiscentia, n. 2, attulit,  »Dicunt etiam istas que modo aguntur, nuptias a Deo institutas non fuisse, quod in libro Augustini legitur, contra quem ego modo quatuor libris respondi:« illam Iulianus suam esse inficiatur in libro primo Operis Imperfecti, cap. 18. »Facit quoque,« inquit, Epistole mentionem, quam a me ait Romam fuisse directam: sed per uerba que posuit, nequiuimus quo de scripto loqueretur agnoscere. Nam ad Zosimum quondam illius ciuitatis episcopum super his questionibus duas Epistolas destinaui, uerum eo tempore, quo adhuc libros exorsus non eram.« Respondet Augustinus: »Hec Epistola non est ad Zosimum,« id est, non ad eum nominatim scripta, »sed ad eos seducendos, qui Rome possent tali suasione seduci. Sed si eam non agnoscis, ecce non sit tua.« Suspicamur nos, Iulianum dissimulandi ansam capere ex istis uerbis: »Quod in libro Augustini legitur contra quem,« etc., que forte quispiam postea in margine annotauit, atque inde alius in textum Epistole transtulit.

In primo libro subsequentis operis, Epistole a Iuliano, ut ferebatur, Romam misse respondet Augustinus.

In secundo et aliis deinceps alteram excutit Pelagianorum Epistolam ad Rufum Thessalonicensem. Ostendit in primis Catholicos cum a Pelagianis abhorrent, non in Manicheos incidere. Calumniam preuaricationis in Pelagii Celestiique sub Zosimo damnatione admisse propulsat a Romanis clericis. Gratie nomine nec fatum asseri a Catholicis, nec personarum acceptionem Deo tribui demonstrat.

In tertio exponit contra Pelagianam heresim quid uere Catholici dicant de Legis utilitate, quid de Baptismi effectu ac uirtute doceant, quid de utriusque Testamenti discrepantia, quid de Prophetarum et Apostolorum iustitia et perfectione, quid de appellatione peccati in Christo, quid postremo de preceptorum in futura uita impletione profiteantur.

In quarto denique insidias aperit, que reliqua parte Epistole secunde Pelagianorum, in quinque doctrine eorum capitibus latent, in laude scilicet creature, laude nuptiarum, laude Legis, laude liberi arbitrii, et laude sanctorum: atque ad finem libri profert Cypriani et Ambrosii testimonia pro catholica fide, quedam de originali peccato, alia de gratie adiutorio, ultima de presentis iustitie imperfectione.





[1Kb] S. AURELII AUGUSTINI HIPPONENSIS EPISCOPI CONTRA DUAS EPISTOLAS PELAGIANORUM AD BONIFACIUM ROMANAE ECCLESIAE EPISCOPUM Libri quatuor  . [1Kb] [1Kb] 



LIBER PRIMUS.

Epistole a Iuliano, ut ferebatur, Romam misse respondet Augustinus: ac primum catholicam doctrinam uindicat ab illius calumniis, tum Pelagianorum hereticum sensum in ea fidei professione, quam Epistole auctor Catholicis opponebat, latentem retegit et refellit.



CAPUT PRIMUM.

1. Exorditur a Romani episcopatus preeminentia. Noueram te quidem fama celeberrima predicante, et frequentissimis atque ueracissimis nuntiis quanta esses Dei gratia plenus acceperam, beatissime atque uenerande papa Bonifaci. Sed posteaquam te etiam presentia corporali frater meus uidit Alypius, acceptusque a te benignissime ac sincerissime,  mutua miscuit dictante dilectione colloquia, tecumque conuiuens, et paruo licet tempore, magno tibi iunctus affectu, se simul et me refudit animo tuo, teque mihi reportauit in suo, tanto maior in me tue Sanctitatis est facta notitia, quanto certior amicitia. Neque enim dedignaris, qui non alta sapis, quamuis altius presideas, esse amicus humilium, et amorem  rependere impensum. Quid est enim aliud amicitia, que non aliunde quam ex amore nomen accepit, et nusquam nisi in Christo fidelis est, in quo solo esse etiam sempiterna ac felix potest? Unde et accepta per eum fratrem, per quem te familiarius didici, maiore fiducia, ausus sum aliquid ad tuam Beatitudinem scribere de his rebus, que hoc tempore episcopalem curam, si qua in nobis est, ad uigilantiam [1 1Kb] pro grege dominico stimulo recentiore sollicitant.

2. Noui quippe heretici, inimici gratie Dei, que datur pusillis et magnis per Iesum Christum Dominum nostrum, etsi iam cauendi euidentius apertiore improbatione [2 1Kb] monstrantur; non tamen quiescunt scriptis suis minus cautorum uel minus eruditorum corda tentare. Quibus utique esset respondendum, ne se uel suos in illo nefando errore firmarent, etiam si non metueremus, ne quemquam Catholicorum uerisimili sermone deciperent. Cum uero non desinant fremere ad dominici gregis caulas, atque ad diripiendas tanto pretio redemptas oues, aditus undecumque rimari, communisque sit omnibus nobis qui fungimur episcopatus officio  specula pastoralis [3 1Kb] : facio quod possum pro mei particula muneris, quantum mihi Dominus adiuuantibus orationibus tuis donare dignatur, ut pestilentibus et insidiantibus eorum scriptis medentia et munientia scripta pretendam; quibus rabies qua furiunt, aut etiam ipsa sanetur, aut a ledendis aliis repellatur.

3. Hec autem que duabus Epistolis eorum respondeo: uni scilicet quam dicitur Romam misisse Iulianus, credo ut per illam, quos posset, suos aut inueniret, aut faceret, alteri autem quam decem et octo uelut episcopi participes eius erroris, non ad quoslibet, sed ad loci ipsius episcopum sua calliditate tentandum, et ad suas partes, si posset fieri, traducendum, ausi sunt Thessalonicam scribere: hec ergo que istis, ut dixi, duabus Epistolis illorum, ista disputatione respondeo, ad tuam potissimum dirigere Sanctitatem, non tam discenda quam examinanda, et ubi forsitan aliquid displicuerit, emendanda constitui. Indicauit enim mihi frater meus, quod eas illi dare ipse dignatus es, que in tuas manus, nisi uigilantissima diligentia fratrum nostrorum filiorum tuorum, uenire non possint. Ago autem gratias sincerissime in nos beneuolentie tue, quod eas me latere noluisti Litteras inimicorum gratie Dei, in quibus reperisti nomen meum calumniose atque euidenter expressum. Sed spero de Domino Deo nostro, quod non sine mercede que in celis est, illi me lacerant dente maledico, quibus me pro paruulis, ne fallaci laudatori Pelagio perditi relinquantur, sed ueraci saluatori Christo liberandi offerantur, oppono.



CAPUT II.

4. Iulianum impugnat asserentem liberum  arbitrium peccato Ade periisse. Iam itaque Iuliani respondeamus Epistole. »Dicunt,« inquit, »illi Manichei, quibus modo non communicamus, id est, toti isti cum quibus dissentimus, quia primi hominis peccato, id est, Ade, liberum arbitrium perierit, et nemo iam potestatem habeat bene uiuendi, sed omnes in peccatum carnis sue necessitate cogantur.« Manicheos appellat Catholicos, more illius Iouiniani, qui ante paucos annos hereticus nouus, uirginitatem sancte Marie destruebat, et uirginitati sacre nuptias fidelium cequabat. Nec ob aliud hoc obiiciebat Catholicis, nisi quia eos uideri uolebat accusatores uel damnatores esse nuptiarum.

5. Liberum autem arbitrium defendendo precipitant, ut de illo potius ad faciendam iustitiam, quam de Domini adiutorio confidatur, atque ut in se quisque, non in Domino glorietur . Quis autem nostrum dicat, quod primi hominis peccato perierit liberum arbitrium de humano genere? Libertas quidem periit per peccatum, sed illa que in paradiso fuit, habendi plenam cum immortalitate iustitiam; propter quod natura humana diuina indiget gratia, dicente Domino, Si uos Filius liberauerit, tunc uere liberi eritis : utique liberi ad bene iusteque uiuendum. Nam liberum arbitrium usque adeo in peccatore non periit, ut per illud peccent, maxime omnes qui cum delectatione peccant et amore peccati, hoc eis placet quod eos libet [1 1Kb] . Unde et Apostolus, Cum essetis inquit, serui peccati, liberi fuistis iustitie. Ecce ostenduntur etiam peccato minime potuisse, nisi alia libertate, seruire. Liberi ergo a iustitia non sunt, nisi arbitrio uoluntatis: liberi autem a peccato non fiunt, nisi gratia Saluatoris. Propter quod admirabilis Doctor etiam uerba ipsa discreuit: Cum enim serui essetis, inquit, peccati, liberi fuistis iustitie. Quem ergo fructum habuistis tunc in his, in quibus nunc erubescitis? Nam finis illorum mors est: nunc autem liberati a peccato, serui autem facti Deo, habetis fructum uestrum in sanctificationem, finem uero uitam eternam . Liberos dixit iustitie, non liberatos: a peccato autem non liberos, ne sibi hoc tribuerent; sed uigilantissime maluit dicere liberatos, referens hoc ad illam Domini sententiam, Si uos Filius liberauerit, tunc uere liberi eritis. Cum itaque non uiuant bene filii hominum [2 1Kb] , nisi effecti filii Dei, quid est quod iste libero arbitrio uult bene uiuendi tribuere potestatem; cum hec potestas non detur nisi gratia Dei, per Iesum Christum Dominum nostrum , dicente Euangelio, Quotquot autem receperunt eum, dedit eis potestatem filios Dei fieri ?



CAPUT III.

6. Gratia non secundum merita datur. Sed ne forte dicant, ad hoc esse adiutos, ut haberent potestatem fieri filii Dei; ut autem hanc accipere mererentur, prius eum libero arbitrio, nulla adiuti gratia receperunt: hec est quippe intentio  qua gratiam destruere moliuntur, ut eam dari secundum merita nostra contendant: ne forte ergo hanc euangelicam sententiam sic diuidant, ut meritum ponant in eo quod dictum est, Quotquot autem receperunt eum; ac deinde non gratis datam, sed huic merito redditam gratiam in eo quod sequitur, Dedit eis potestatem filios Dei fieri: numquid si queratur ab eis, quid sit, receperunt eum, dicturi sunt aliud, nisi, Crediderunt in eum? Ut igitur et hoc sciant ad gratiam pertinere, legant quod ait Apostolus: In nullo expauescatis ab aduersariis, que quidem est illis causa perditionis, uestre autem salutis: et hoc a Deo; quia uobis donatum est pro Christo, non tantum ut credatis in eum, sed ut etiam patiamini pro eo . Nempe utrumque dixit esse donatum. Item quod ait, Pax fratribus, et caritas cum fide, a Deo Patre et Domino Iesu Christo . Legant etiam quod ipse Dominus ait, Nemo potest uenire ad me, nisi Pater, qui misit me, traxerit eum. Ubi ne quisquam putet aliud dictum esse, uenire ad me, quam, Credere in me; paulo post cum de suo corpore et sanguine loqueretur, et scandalizati essent plurimi in sermone eius, ait: uerba que ego locutus sum uobis, spiritus et uita sunt; sed sunt quidam ex uobis qui non credunt. Deinde subiunxit Euangelista: Sciebat enim iehsu ab initio, qui essent credentes, et quis traditurus esset eum, et dicebat, Propterea dixi uobis, quia nemo potest uenire ad me, nisi fuerit ei datum a Patre meo . Sententiam scilicet iterauit qua dixerat, Nemo potest uenire ad me, nisi Pater, qui misit me, traxerit eum. Et hoc propter credentes et non credentes se dixisse manifestauit, exponens quod dixerat, Nisi Pater, qui misit me, traxerit eum: idipsum aliis uerbis repetendo in eo quod ait, nisi fuerit ei datum a Patre meo. Ille quippe trahitur ad Christum, cui datur ut credat in Christum. Datur ergo potestas ut filii Dei fiant, qui credunt in eum, cum hoc ipsum datur ut credant in eum. Que potestas nisi detur a Deo, nulla esse potest ex libero arbitrio: quia nec liberum in bono erit, quod liberator non liberauerit; sed in malo liberum habet arbitrium, cui delectationem malitie uel occultus uel manifestus deceptor inseuit [1 1Kb] , uel sibi ipse persuasit.

7. Non itaque, sicut dicunt nos quidam dicere, et iste audet insuper scribere, omnes in peccatum, uelut inuiti, carnis sue necessitate coguntur: sed si iam in ea etate sunt, ut proprie mentis utantur arbitrio, et in peccato sua uoluntate retinentur, et a peccato in peccatum sua uoluntate precipitantur. Neque enim agit in eis etiam qui suadet et decipit, nisi ut peccatum uoluntate committant, uel ignorantia ueritatis, uel delectatione iniquitatis, uel utroque malo et cecitatis et infirmitatis. Sed hec uoluntas que libera est in malis, quia delectatur malis, ideo libera in bonis non est, quia liberata non est. Nec potest homo boni aliquid uelle, nisi adiuuetur ab eo qui malum non potest uelle, hoc est, gratia Dei per Iesum Christum  Dominum nostrum. Omne enim quod non est ex fide, peccatum est . Ac per hoc bona uoluntas que se abstrahit a peccato, fidelis est; quia iustus ex fide uiuit . Ad fidem autem pertinet credere in Christum. Et nemo potest credere in eum, hoc est [1 1Kb] , uenire ad eum, nisi fuerit illi datum. Nemo igitur potest habere uoluntatem iustam, nisi nullis precedentibus meritis acceperit ueram, hoc est, gratuitam desuper gratiam.



CAPUT Iu.

8. Pelagiani precipitatores liberi arbitrii. Hoc isti nolunt elati et superbi, nec purgando defensores, sed extollendo precipitatores liberi arbitrii. Qui non ob aliud nobis hec dicentibus indignantur, nisi quia gloriari in Domino dedignantur. Timuit tamen Pelagius episcopale iudicium Palestinum: et cum ei fuisset obiectum, quod diceret gratiam Dei secundum merita nostra dari; negauit se dicere, et eos qui hoc dicerent, anathematizando damnauit  . Nec aliud tamen defendere inuenitur in libris, quos postmodum scripsit; fraudem se putans hominibus iudicantibus [2 1Kb] fecisse mentiendo, aut nescio quomodo suum sensum uerbis ambiguis obtegendo.



CAPUT u.

9. Altera Iuliani calumnia, Nuptias non a Deo institutas dici. Tertia calumnia, Damnari coniugalem congressum. Sed iam uideamus quod sequitur. »Dicunt etiam,« inquit, »istas que modo aguntur nuptias a Deo institutas non fuisse: quod in libro Augustini legitur  , contra quem ego modo quatuor libellis respondi. Cuius Augustini dicta inimici nostri in ueritatis odium susceperunt.« His eius calumniosissimis uerbis breuiter uideo respondendum: quia repetit ea postea, ubi uult ipse insinuare quasi contra nostra isti quid dicant; ibi cum illo [3 1Kb] , quantum res postulare uidebitur, Domino adiuuante certandum est. Nunc ergo respondeo, a Deo nuptias institutas, et tunc, quando dictum est, Propterea relinquet homo patrem suum et matrem suam, et adherebit uxori sue; et erunt duo in carne una : et nunc, propter quod scriptum est, A Domino iungitur uiro mulier . Neque enim aliud fit etiam nunc quam illud, ut adhereat homo uxori sue, et sint duo in carne una. De ipsis quippe nuptiis, que nunc [4 1Kb] fiunt, consultus est Dominus a Iudeis, utrum liceret quacumque causa dimittere uxorem. Et isto commemorato testimonio legis adiunxit, Quod ergo Deus coniunxit, homo non separet . Hoc testimonium legis adhibuit etiam Apostolus Paulus, cum uiros moneret ut ab eis diligerentur uxores . Absit ergo, ut in libro meo contra hec testimonia diuina iste aliquid legerit. Sed uel non intelligendo, uel magis calumniando, in alium sensum conatur detorquere  quod legit. Librum autem meum, contra quem se quatuor libellis respondisse commemorat, post damnationem Pelagii Celestiique conscripsi. Quod ideo dicendum putaui, quoniam iste dicit, ab inimicis suis in odium ueritatis dicta mea fuisse suscepta: ne ideo quisquam existimet, propter hunc librum meum inimicos gratie Christi nouos hereticos fuisse damnatos. In eo autem libro defensio est potius, quam reprehensio nuptiarum.

10. »Dicunt etiam,« inquit, »motum genitalium et commixtionem coniugum, a diabolo fuisse repertam: et propterea eos qui nascuntur innocentes [1 1Kb] , reos esse; et a diabolo fieri, non a Deo, quia de hac diabolica commixtione nascuntur. Hoc autem sine aliqua ambiguitate Manicheum est.« Imo sicut dicimus a Deo nuptias institutas propter ordinatam generationem filiorum; ita dicimus filiorum gignendorum seminationem sine motu genitalium et sine commixtione coniugum nec in paradiso, si filii gignerentur, esse potuisse. Sed utrum talis eorum motus atque commixtio fuisset, si nemo peccasset, qualis nunc est cum pudenda libidine, hinc est questio: de qua diligentius postea, si Deus uoluerit, disputabimus.



CAPUT uI.

11. Pelagianorum consilium in laudanda coniugalis commixtionis innocentia. Quid tamen isti uelint, quid intendant, quo rem perducere moliantur, adiuncta istius uerba declarant, ubi ait nos dicere, »propterea eos qui innocentes nascuntur, reos esse; et a diabolo fieri, non a Deo, quia de hac diabolica commixtione nascuntur.« Cum itaque nos nec diabolicam dicamus coniugum commixtionem, maxime fidelium, que fit causa generandorum qui postea regenerandi sunt, filiorum: nec homines ullos a diabolo fieri, sed a Deo in quantum homines sunt: et tamen etiam de coniugibus fidelibus reos nasci, tanquam ex oliua oleastrum, propter originale peccatum; et propter hoc esse sub diabolo, nisi renascantur in Christo; quoniam diabolus culpe auctor est, non nature: contra illi paruulos dicentes nullum trahere originale peccatum, et ideo non esse sub diabolo; quid efficere laborant, nisi ut illa Dei gratia euacuetur in paruulis, qua eruit nos, sicut dicit Apostolus, de potestate tenebrarum, et transtulit in regnum filii caritatis sue ? Quandoquidem paruulos negant esse in potestate tenebrarum, etiam ante Domini liberatoris auxilium; ita in eis laudantes opus Creatoris, ut misericordiam destruant Redemptoris. Quam nos quoniam et in maioribus et in paruulis confitemur, »hoc« dicit »sine aliqua ambiguitate esse Manicheum:« cum sit antiquissimum catholicum, unde nouum istorum dogma euertatur hereticum.



CAPUT uII.

12. Quarta calumnia, Sanctos ueteris Testamenti non a peccatis liberos dici. »Dicunt,« inquit, »sanctos in uetere Testamento non caruisse peccatis, id est, nec per emendationem a criminibus fuisse liberos, sed in reatu a morte fuisse deprehensos.« Imo dicimus uel ante Legem uel tempore ueteris  Testamenti a peccatis fuisse liberatos, non uirtute propria; quia maledictus omnis qui spem suam ponit in homine ; et in hoc sine dubio maledicto [1 1Kb] sunt, quos etiam Psalmus diuinus notat, Qui confidunt in uirtute sua : nec uetere Testamento, quod in seruitutem generat , quamuis certe dispensationis gratia diuinitus datum sit: nec [2 1Kb] ipsa lege sancta et iusta et bona , ubi scriptum est, Non concupisces ; quoniam non est data que posset uiuificare, sed preuaricationis gratia posita est, donec ueniret semen cui promissum est : sed liberatos esse per sanguinem ipsius redemptoris, qui est unus mediator Dei et hominum homo Christus iehsu . Isti autem inimici gratie Dei, que data est pusillis et magnis per Iesum Christum Dominum nostrum, ideo dicunt antiquos homines Dei perfecte fuisse iustitie, ne Christi incarnatione, passione, resurrectione, cuius fide salui facti sunt, credantur eguisse.



CAPUT uIII.

13. Quinta calumnia, Paulum et ceteros Apostolos libidine pollutos fuisse dici.---Apostolum etiam Paulum, inquit, uel omnes apostolos dicunt semper immoderata libidine fuisse pollutos. Quis hoc uel profanus audeat dicere? Sed nimirum iste propterea sic calumniatur [3 1Kb] , quia contendunt id quod dixit Apostolus, Scio quia non habitat in me, hoc est in carne mea, bonum; uelle enim adiacet mihi, perficere autem bonum non inuenio ; et cetera talia, non eum dixisse de se ipso, sed nescio cuius alterius, qui illa pateretur, induxisse personam: propter quod locus ipse in eius Epistola diligenter considerandus est et scrutandus, ne in eius aliqua obscuritate delitescat error istorum. Quamuis ergo latius hinc Apostolus disputet, et magno diuturnoque conflictu gratiam defendens aduersus eos qui gloriabantur in lege; tamen ad rem pertinentia pauca contingimus. Unde  ait: Quia non iustificabitur ex lege omnis caro coram illo. Per legem enim cognitio peccati. Nunc autem sine lege iustitia Dei manifestata est, testificata per Legem et Prophetas: iustitia autem Dei per fidem Iesu Christi, in omnes qui credunt. Non est enim distinctio. Omnes enim peccauerunt, et egent gloria Dei; iustificati gratis per gratiam ipsius, per redemptionem que est in Christo Iesu. Et iterum: Ubi est gloriatio [4 1Kb] ? Exclusa est. Per quam legem? factorum? Non, sed per legem fidei. Arbitramur enim iustificari hominem per fidem sine operibus legis . Et iterum: Non enim per legem promissio Abrahe aut semini eius [5 1Kb] , ut heres esset mundi, sed per iustitiam fidei. Si enim qui per legem, heredes sunt; exinanita est fides, et euacuata  est promissio. Lex enim iram operatur. Ubi enim non est lex, nec preuaricatio . Et alio loco: Lex autem subintrauit, ut abundaret delictum: ubi autem abundauit delictum, superabundauit gratia . Item alio loco: Peccatum enim uobis non dominabitur, non enim estis sub lege, sed sub gratia . Itemque alio loco: An ignoratis, fratres, , quia lex dominatur homini in quantum tempus uiuit? Mulier enim sub uiro, uiro marito iuncta est legi: si autem mortuus fuerit uir eius, euacuata est a lege uiri. Et paulo post: Itaque, fratres mei, et uos mortui estis legi per corpus Christi, ut sitis alterius, qui ex mortuis resurrexit, ut fructificemus Deo. Cum enim essemus in carne, passiones peccatorum, que per legem sunt, operabantur in membris nostris, ut fructum ferrent morti: nunc uero euacuati sumus a lege mortis, in qua detinebamur, ita ut seruiamus in nouitate spiritus, et non in uetustate littere. His atque huiusmodi contestationibus Doctor ille Gentium satis euidenter ostendit, legem non potuisse auferre, sed potius auxisse peccatum, quod auferat [1 1Kb] gratia: quoniam lex iubere nouit, cui succumbit infirmitas; gratia iuuare, qua infunditur caritas. Ne quis enim propter hec testimonia uituperet legem, et malam esse contendat, uidit Apostolus male intelligentibus quid posset occurrere, et eamdem sibi ipse proposuit questionem: Quid ergo dicemus, inquit? Lex peccatum est? Absit: sed peccatum non cognoui nisi per legem. Hoc iam superius dixerat, Per legem enim cognitio peccati. Non ergo ablatio [2 1Kb] , sed cognitio.

14. Apostolum ex sua et aliorum qui sub gratia, non sub lege adhuc sunt, persona locutum esse. Hinc autem iam incipit, propter quod ista consideranda suscepimus, introducere personam suam, et tanquam de se ipso loqui: ubi nolunt Pelagiani ipsum Apostolum intelligi; sed quod in se alium transfigurauerit, id est, hominem sub lege adhuc positum, nondum per gratiam liberatum. Ubi quidem iam debent concedere, quod in lege nemo iustificatur, sicut alibi idem apostolus dicit ; sed ad cognitionem peccati, et ad ipsius legis preuaricationem ualere legem, ut, cognito auctoque peccato, per fidem gratia requiratur. Non autem timent ista de Apostolo intelligi, que posset et de preteritis suis dicere, sed ea que sequuntur timent. Hic enim: Concupiscentiam, inquit, nesciebam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum est: ego autem uiuebam aliquando sine lege: adueniente autem mandato peccatum reuixit; ego autem mortuus sum. Et inuentum est mihi mandatum, quod erat in uitam, hoc esse in mortem. Peccatum enim, accepta occasione per mandatum, fefellit me, et per illud occidit. Itaque lex quidem sancta, et mandatum sanctum et iustum et bonum. Quod ergo bonum est, mihi factum est mors? Absit. Sed peccatum ut appareat peccatum, per bonum mihi operatum est mortem, ut fiat supra modum peccator  aut peccatum [1 1Kb] per mandatum . Hec omnia, sicut dixi, potest uideri Apostolus de sua uita commemorasse preterita: ut illud quod ait, Ego autem uiuebam aliquando sine lege; etatem suam primam ab infantia ante rationales annos uoluerit intelligi: quod autem adiunxit, Adueniente autem mandato peccatum reuixit; ego autem mortuus sum; iam se precepti capacem, sed non efficacem, et ideo preuaricatorem legis ostenderet.



CAPUT IX.

15. uoluntate peccat, qui solo timore non peccat. Nec moueat quod ad Philippenses scripsit, Secundum iustitiam que in lege est, qui fuerim [2 1Kb] sine querela . Potuit enim esse intus in affectionibus prauis preuaricator legis, et tamen conspicua opera legis implere, uel timore hominum, uel ipsius Dei; sed pene formidine, non dilectione et delectatione [3 1Kb] iustitie. Aliud est enim uoluntate benefaciendi benefacere, aliud autem ad malefaciendum sic uoluntate inclinari, ut etiam faceret si hoc posset impune permitti. Nam sic profecto in ipsa intus uoluntate peccat, qui non uoluntate, sed timore non peccat. In quibus interioribus suis talem se fuisse sciens Apostolus ante gratiam Dei, que per Iesum Christum Dominum nostrum est, alibi hoc apertissime confitetur. Scribens quippe ad Ephesios: Et uos, inquit, cum essetis mortui delictis et peccatis uestris, in quibus aliquando ambulastis secundum seculum mundi huius, secundum principem potestatis eris, spiritus eius, qui nunc operatur in filiis diffidentie in quibus et nos omnes aliquando conuersati sumus in desideriis carnis nostre, facientes uoluntatem carnis et affectionum, et eramus naturaliter filii ire, sicut et ceteri: Deus autem qui diues est in misericordia, propter multam dilectionem qua dilexit nos, et cum essemus mortui peccatis, conuiuificauit nos Christo, cuius gratia sumus salui facti . Rursus ad Titum: Fuimus enim et nos, inquit, stulti aliquando et increduli, errantes, seruientes desideriis et uoluptatibus uariis, in malitia et inuidia agentes, abominabiles, inuicem odio habentes. Talis Saulus fuit, quando secundum iustitiam que in lege est, sine querela fuisse se dicit. Nam quia non post hanc abominabilem uitam, ut esset sine querela, in lege profecerat, moresque mutauerat, euidenter in his [4 1Kb] que sequuntur ostendit; quandoquidem mutatum se non dicit ab his malis, nisi per gratiam Saluatoris. Adiungens enim hoc ipsum etiam hic, sicut ad Ephesios [5 1Kb] , ait: Cum autem benignitas et humanitas illuxit Saluatoris nostri Dei, non ex operibus iustitie, que nos fecimus; sed secundum suam misericordiam saluos nos fecit per lauacrum regenerationis et renouationis Spiritus sancti, quem ditissime effudit super nos, per Iesum Christum Saluatorem nostrum; ut iustificati gratia ipsius, heredes efficiamur secundum spem uite eterne .

 16. Quod autem ait in hoc Epistole loco ad Romanos, Peccatum ut appareat peccatum, per bonum mihi operatum est mortem; congruit superioribus ubi dixit. Sed peccatum non cognoui, nisi per legem; nam concupiscentiam nesciebam, nisi lex diceret, Non concupisces. Et superius, Per legem cognitio peccati: hoc enim et hic dixit, ut appareat peccatum: ut illud quod dixerat, Sine lege enim peccatum mortuum est; non intelligamus nisi tanquam non sit, Latet, non apparet, penitus ignoratur, tanquam in nescio quibus ignorantie tenebris sit sepultum. Et quod ait, Ego autem uiuebam aliquando sine lege; quid ait, nisi, uiuere mihi uidebar? Et quod adiunxit, Adueniente autem mandato peccatum reuixit; quid est aliud, quam, Eminuit [1 1Kb] et apparuit? Nec tamen ait, uixit; sed, reuixit. uixerat enim aliquando in paradiso, quando contra datum preceptum satis apparebat admissum: cum autem a nascentibus trahitur, tanquam mortuum sit latet, donec repugnans iustitie malum eius prohibitione sentiatur, cum aliud iubetur atque approbatur, aliud delectat atque dominatur: tunc peccatum quodam modo in notitia nati hominis reuiuiscit, quod in notitia primum [2 1Kb] facti hominis aliquando iam uixerat.



CAPUT X.

17. Sequitur de eodem argumento. Sed quod sequitur, non ita expeditum est, quomodo de Paulo possit intelligi. Scimus enim, inquit, quia lex spiritualis est; ego autem carnalis sum . Non ait, Fui: sed, sum. Numquid ergo Apostolus, cum hec scriberet, carnalis fuit? An secundum corpus hoc dicit? Adhuc enim erat in corpore mortis huius , nondum facto [3 1Kb] quod alibi dicit, Seminatur corpus animale, surget [4 1Kb] corpus spirituale . Tunc enim ex toto se, id est, ex utraque parte qua constat, spiritualis homo erit, quando spirituale etiam corpus erit. Neque enim absurdum est, ut sit in illa uita etiam caro spiritualis; si potuit esse in hac uita, in his qui adhuc carnalia sapiunt, etiam spiritus ipse carnalis. Sic ergo ideo dixit, Ego autem carnalis sum; quia nondum spirituale corpus habebat Apostolus. Sicut posset dicere, Ego autem mortalis sum: quod utique non nisi secundum corpus intelligeretur dixisse, quod nondum fuerat immortalitate uestitum. Item quod adiunxit, uenundatus sub peccato: ne quisquam eum nondum redemptum Christi sanguine existimet, etiam hoc secundum illud potest intelligi, quod ait, Et nos primitias habentes spiritus, et ipsi in nobismetipsis ingemiscimus, adoptionem exspectantes, redemptionem corporis nostri . Si enim secundum hoc se dicit uenundatum sub peccato, quod adhuc non est redemptum a corruptione corpus eius; uel uenundatum aliquando in prima transgressione precepti, ut haberet corpus corruptibile quod aggrauat animam : quid prohibet hic Apostolum intelligi de se ipso dicere, quod ita dicit, ut etiam  in ipso possit [1 1Kb] intelligi; etiamsi in sua persona non se solum, sed omnes accipi uelit, qui se nouerunt spirituali delectatione [2 1Kb] cum carnis affectione sine consensione confligere.

18. An forte metuimus ea que sequuntur. Quod enim operor, ignoro: non enim quod uolo, hoc ago; sed quod odi, illud facio: ne forte ex his uerbis quispiam consentire carnis concupiscentie ad opera mala suspicetur Apostolum [3 1Kb] ? Sed considerandum est quod adiungit: Si autem quod nolo, hoc facio, consentio legi quoniam bona est. Magis enim se dicit legi consentire, quam carnis concupiscentie. Hanc enim peccati nomine appellat. Facere ergo se dixit et operari, non affectu consentiendi et implendi, sed ipso motu concupiscendi. Hinc ergo, inquit, consentio legi quoniam bona est: consentio, quia nolo quod non uult. Deinde dicit, Nunc autem iam non ego operor illud, sed id quod habitat in me peccatum. Quid est, Nunc autem; nisi, Iam nunc sub gratia, que liberauit delectationem uoluntatis a consensione cupiditatis? Non enim melius intelligitur, Non ego operor, nisi quia non consentit exhibere membra sua arma iniquitatis peccato . Nam si et concupiscit et consentit et agit; quomodo non ipse illud operatur, etiamsi se operari doleat, et uinci grauiter ingemiscat?

19. Iam illud quod sequitur, nonne unde loquatur, apertissime ostendit? Scio enim quia non habitat in me, hoc est in carne mea, bonum. Si enim non exponeret adiungendo, hoc est in carne mea, aliter fortasse acciperetur quod dixit, in me. Ac per hoc uersat hoc idem repetens, et inculcans: uelle enim adiacet mihi; perficere autem bonum, non. Hoc est enim perficere bonum, ut nec concupiscat homo. Imperfectum est autem bonum, quando concupiscit, etiam si concupiscentie non consentit ad malum. Non enim quod uolo facio bonum, inquit; sed quod nolo malum, hoc ago. Si autem quod nolo ego, hoc facio; iam non ego operor illud, sed quod habitat in me peccatum. Id repetiuit inculcans, et tanquam tardissimos de somno excitans: Inuenio ergo legem, inquit, mihi uolenti facere bonum, quoniam mihi malum adiacet. Illa ergo bonum est uolenti facere, adiacet autem malum ex concupiscentia, cui non consentit qui dicit, Iam non ego operor illud.

20. Apertius autem quod sequitur utrumque declarat: Condelector enim legi Dei secundum interiorem hominem; uideo autem aliam legem in membris meis, repugnantem legi mentis mee, et captiuantem me in lege peccati [4 1Kb] , que est in membris meis. Sed quod dixit, captiuantem me, potest mouere, si nulla consensio est. Unde propter tria ista, duo scilicet de quibus iam disputauimus, quod ait, Ego autem carnalis sum, et, uenundatus sub peccato, et hoc tertium, captiuantem me in lege peccati, que est in membris meis, potest uideri  Apostolus cum describere qui sub lege adhuc uiuit, nondum sub gratia. Sed sicut illa duo exposuimus, propter carnem adhuc corruptibilem dicta; sic et hoc potest intelligi, ut captiuantem me, dixerit, carne, non mente; motione, non consensione: et ideo captiuantem me, quia et in ipsa carne non est aliena natura, sed nostra. Sicut ergo exposuit ipse quid dixerit, Scio enim quia non habitat in me, hoc est in carne mea, bonum: sic iam [1 1Kb] ex illius expositione hunc locum debemus accipere, tanquam dixerit, captiuantem me, hoc est, carnem meam, in lege peccati, que est in membris meis.

21. Deinde subiungit propter quod dicta sunt omnia: Miser ego homo, quis me liberabit de corpore mortis huius? Gratia Dei per Iesum Christum Dominum nostrum. Atque inde concludit, Igitur ipse ego mente seruio legi Dei, carne autem legi peccati: carne scilicet legi peccati, concupiscendo; mente autem legi Dei, eidem concupiscentie non consentiendo. Nulla ergo condemnatio est nunc his qui sunt in Christo Iesu. Non enim damnatur, nisi qui concupiscentie carnis consentit ad malum. Lex enim spiritus uite in Christo Iesu liberauit te a lege peccati et mortis : ne scilicet consensionem tuam concupiscentia sibi uindicet carnis. Et ea que sequuntur, eumdem sensum magis magisque demonstrant: sed adhibendus est modus.

22. uisum autem aliquando etiam mihi fuerat, hominem sub lege, isto Apostoli sermone describi  . Sed uim mihi fecerunt postea ista uerba, quod ait, Nunc autem iam non ego operor illud. Ad hoc enim pertinet illud quod ait et postea, Nulla ergo condemnatio est nunc his qui sunt in Christo Iesu. Et quia non uideo quomodo diceret homo sub lege, Condelector legi Dei secundum interiorem hominem: cum ipsa delectatio boni, qua etiam non consentit ad malum, non timore pene, sed amore iustitie , nonnisi gratie deputanda sit.



CAPUT XI.

23. Iterum de eodem argumento. Nam et ubi ait, Quis me liberabit de corpore mortis huius; quis neget Apostolum cum hec diceret, adhuc fuisse in corpore mortis huius? A quo utique impii non liberantur, quibus eadem corpora ad tormenta eterna redduntur. Liberari ergo est a corpore mortis huius, omni sanato languore concupiscentie carnis, non ad penam corpus recipere, sed ad gloriam. Huic loco et illud satis consonat: Etiam nos ipsi primitias habentes spiritus, et ipsi in nobismetipsis ingemiscimus, adoptionem exspectantes, redemptionem corporis nostri. Nimirum enim gemitu isto ingemiscimus, in quo dicimus, Miser ego homo, quis me liberabit de corpore mortis huius? Illud etiam ubi ait, Quod enim operor, ignoro; quid est aliud, quam, Nolo, non approbo, non consentio, non facio? Alioquin contrarium est his, que superius dixit, Per legem cognitio peccati;  et, Peccatum non cognoui nisi per legem; et, Peccatum ut appareat peccatum, per bonum mihi operatum est mortem. Quomodo enim peccatum per legem cognouit, quod ignorat? quomodo apparet peccatum, quod ignoratur? Sic ergo dictum est, ignoro, Non facio, quia nulla consensione id ego ipse committo: quomodo dicturus est Dominus impiis, Non noui uos ; quem procul dubio latere nichil potest: et sicut dictum est, Eum qui non nouerat peccatum ; quod est, Non fecerat: neque enim non nouerat quod arguebat?

24. His atque huiusmodi in ista Scripture apostolice circumstantia diligenter consideratis, recte intelligitur Apostolus, non quidem se solum in sua persona, uerum alios etiam sub gratia constitutos significasse, sed secum nondum in illa constitutos pace perfecta, in qua absorbebitur mors in uictoriam . De qua post dicit, Si autem Christus in uobis, corpus quidem mortuum est propter peccatum; spiritus autem uita est propter iustitiam. Si ergo Spiritus eius qui suscitauit Iesum ex mortuis, habitat in uobis; qui suscitauit Christum Iesum a mortuis, uiuificabit et mortalia corpora uestra per inhabitantem Spiritum eius in uobis . uiuificatis igitur mortalibus corporibus nostris, non solum ad peccandum consensio nulla erit, sed nec ipsa cui non [1 1Kb] consentiatur carnis concupiscentia remanebit. Quam spiritui resistentem non habere in carne mortali, ille tantummodo homo potuit, qui non per ipsam ad homines uenit. Et ideo Apostolos, quia homines erant, et corpus quod corrumpitur et aggrauat animam, in huius uite mortalitate portabant, absit ut dicamus, sicut iste calumniatur, »semper immoderata libidine fuisse pollutos:« sed dicimus a consensione prauarum libidinum liberos, de concupiscentia tamen carnis, quam moderando frenabant, tanta humilitate et pietate gemuisse, ut optarent eam non habere potius, quam domare.



CAPUT XII.

25. Sexta calumnia, Nec Christum a peccatis liberum fuisse. Proinde iste quod addidit nos dicere, »Christum et a peccatis liberum non fuisse, sed carnis necessitate mentitum, et aliis maculatum fuisse delictis:« uiderit a quibus audierit, uel in quorum litteris legerit; quod quidem fortasse non intellexit, et in sensus calumniosos malitia fallente conuertit.



CAPUT XIII.

26. Septima calumnia, In Baptismo non remitti peccata omnia. »Dicunt etiam,« inquit, »Baptisma non dare omnem indulgentiam peccatorum, nec auferre crimina, sed radere, ut omnium peccatorum radices in mala carne teneantur.« Quis hoc aduersus Pelagianos, nisi infidelis affirmet? Dicimus ergo Baptisma dare omnium indulgentiam peccatorum, et auferre crimina, non radere; nec »ut omnium peccatorum radices in mala carne teneantur, quasi rasorum in capite capillorum, unde crescant iterum resecanda peccata.« Nam et istam similitudinem comperi, sue illos adhibere calumnie,  tanquam hoc nos sentiamus atque dicamus.

27. Sed de ista concupiscentia carnis falli eos credo, uel fallere; cum qua necesse est ut etiam baptizatus, et hoc si diligentissime proficit, et Spiritu Dei agitur , pia mente confligat. Sed hec etiamsi uocatur peccatum, non utique quia peccatum est, sed quia peccato facta est, sic uocatur: sicut scriptura manus cuiusque dicitur, quod manus eam fecerit. Peccata autem sunt, que secundum carnis concupiscentiam uel ignorantiam illicite fiunt, dicuntur, cogitantur: que transacta etiam reos tenent, si non remittantur. Et ista ipsa carnis concupiscentia in Baptismo sic dimittitur, ut quamuis tracta sit a nascentibus, nichil noceat renascentibus. Ex quibus tamen, si filios carnaliter gignunt, rursus trahitur; rursusque est nocitura nascentibus, nisi eadem forma renascentibus remittatur, et insit nichil obfutura uite future, quoniam reatus eius generatione tractus, regeneratione dimissus est: et ideo iam non sit peccatum, sed hoc uocetur, siue quod peccato facta sit, siue quod peccandi delectatione moueatur, etsi ei uincente delectatione iustitie non consentiatur. Nec propter ipsam, cuius iam reatus lauacro regenerationis absumptus est, dicunt in oratione baptizati, Dimitte nobis debita nostra, sicut et nos dimittimus debitoribus nostris: sed propter peccata que fiunt, siue in eius consensionibus, cum ab eo quod libet uincitur quod placet, siue cum per ignorantiam malum quasi bonum placet. Fiunt autem, siue operando, siue loquendo, siue quod facillimum atque celerrimum est, cogitando. A quibus omnibus quis etiam fidelium gloriabitur castum se habere cor, aut quis gloriabitur mundum se esse a peccato ? Illud sane quod in oratione sequitur, propter ipsam dicitur, Ne nos inferas in tentationem, sed libera nos a malo . Unusquisque enim, sicut scriptum est, tentatur a concupiscentia sua abstractus et illectus; deinde concupiscentia cum conceperit, parit peccatum .



CAPUT XIu.

28. Crimina et peccata uenialia. Hi omnes concupiscentie partus, et ipsius concupiscentie reatus antiquus [1 1Kb] , Baptismatis ablutione dimissi sunt: et quidquid parit nunc ista concupiscentia, si non sint illi partus, qui non solum peccata, uerum etiam crimina nuncupantur, pacto illo quotidiane orationis ubi dicimus, Dimitte nobis debita nostra, sicut dimittimus, et eleemosynarum sinceritate mundantur. Neque enim quisquam sic desipit, ut dicat ad baptizatos dominicum illud non pertinere preceptum, Dimittite, et dimittetur uobis; date, et dabitur uobis . Nullus autem in Ecclesia recte posset ordinari minister, si dixisset Apostolus, Si quis sine peccato; ubi ait, Si quis sine crimine est : aut si dixisset, Nullum peccatum habentes; ubi ait, Nullum crimen habentes . Multi quippe baptizati fideles sunt sine crimine; sine peccato autem in hac uita neminem dixerim,  quantalibet Pelagiani, quia hec dicimus, aduersum nos inflentur et disrumpantur insania: non quia aliquid peccati remanet, quod in Baptismate non remittatur; sed quia a nobis [1 1Kb] in huius uite infirmitate manentibus quotidie fieri non quiescunt, que fideliter orantibus et misericorditer operantibus quotidie remittantur. Hec est fidei catholice sanitas, quam sanctus ubique seminat Spiritus, non prauitatis heretice uanitas et presumptio spiritus.



CAPUT Xu.

29. Iulianus suorum fidem Catholicorum sententiis opponit. Antithesis prima, de libero arbitrio. Secunda, de nuptiis. Tertia, de coniugali commixtione. Iam itaque de cetero uideamus, quemadmodum posteaquam nobis calumniose putauit obiicienda que credimus, et fingenda que non credimus, suam ipse uel Pelagianorum fidem profiteatur. »Contra hec,« inquit, »nos quotidie disputamus, et ideo nolumus preuaricatoribus adhibere consensum, quia nos dicimus liberum arbitrium in omnibus esse naturaliter, nec Ade peccato perire potuisse: quod Scripturarum omnium auctoritate firmatur.« Hec si quemadmodum oportet, non contra Dei gratiam diceretis; non consensum [2 1Kb] preuaricatoribus adhiberetis, sed uestrum sensum corrigeretis. Hinc autem quantum potuimus, et quantum sufficere uisum est, superius disputauimus.

30. »Dicimus,« inquit, »has que nunc aguntur in orbe terrarum, a Deo nuptias institutas, nec reos esse coniuges, sed fornicatores et adulteros condemnandos.« Hoc uerum et catholicum est: sed quod uos hinc uultis efficere, ut de commixtione masculi et femine, nichil peccati [3 1Kb] nascentes trahant, quod lauacro regenerationis expietur, hoc falsum est et hereticum.

31. »Motum,« inquit, »genitalium, id est, ipsam uirilitatem sine qua non potest esse commixtio, a Deo dicimus institutam.« Ad hoc respondemus, motum genitalium, et, ut uerbo eius utar, uirilitatem, sine qua non potest esse commixtio, Deus sic instituit, ut nichil haberet pudendum. Non enim fas fuit ut eius erubesceret creatura de sui opere Creatoris; sed inobedientia membrorum supplicio iusto primis hominibus inobedientibus reddita est, de qua erubuerunt, quando foliis ficulneis pudenda texerunt, que prius pudenda non fuerunt.



CAPUT XuI.

32. Perizomata que sibi Adam et Eua consuerunt. Apertio oculorum Ade et Eue. Pudor nuditatis. Neque enim sibi tunicas, ut totum corpus tegerent post peccatum, sed succinctoria consuerunt , que nonnulli interpretes nostri minus diligentes [4 1Kb] tegmina interpretati sunt. Quod quidem uerum est: sed generale nomen est tegmen, quo indumentum et operimentum omne possit intelligi. Et ideo debuit ambiguitas euitari, ut quemadmodum  grecus posuit, quibus non teguntur nisi pudende corporis partes, sic et latinus, aut ipsum grecum poneret, quia et ipso iam consuetudo utitur pro latino, uel sicut quidam succinctoria, uel sicut alii melius campestria nominarunt. Ex illo quippe hoc nomen est, quod pudenda iuuenes tegebant antiquo more Romano, quando nudi exercebantur in campo: unde campestrati appellantur hodieque, qui [1 1Kb] eadem membra cingendo cooperiunt. Quanquam si ea quibus peccatum est, tegenda fuerant post peccatum; ne tunicis quidem indui debuerunt, sed manum et os tegere, quia sumendo et uescendo peccarunt. Quid sibi ergo uult, quod accepto prohibito cibo, cum fuisset precepti facta transgressio, in illa membra aspectus intenditur? Que ibi nouitas ignota sentitur, et se compellit aduerti? quod apertione significatur oculorum. Neque enim eis uel quando ille nomina pecoribus et uolueribus imponebat , uel quando illa pulchrum lignum uidit et bonum, oculi non patebant; sed aperti, hoc est, intenti ad intuendum facti sunt : sicut scriptum est de Agar ancilla Sarre, quod aperuit oculos suos, et uidit puteum ; quos clausos utique non habebat. Ut ergo nuditatis sue, quam quotidie profecto intuebantur, nec confundebantur, eos subito sic puderet, ut membra illa iam nuda ferre non possent, sed statim operire curarent; nonne et ille in motu aperto, et illa in occulto, contra sue uoluntatis arbitrium inobedientia illa membra senserunt, quibus utique nutu uoluntario sicut ceteris dominari debuerunt? Quod merito passi sunt quia et ipsi obedientes suo Domino non fuerunt. Erubuerunt ergo, ita se Creatori suo non exhibuisse seruitium, ut in eis membris [2 1Kb] ex quibus essent filii procreandi, mererentur amittere [3 1Kb] dominatum.

33. Hoc pudoris genus, hec erubescendi necessitas certe cum omni homine nascitur, et ipsis quodammodo nature legibus imperatur, ut in hac re uerecundentur etiam ipsa pudica coniugia; nec quisquam tam male turpiterque proficiat, ut quia cognouit Deum esse conditorem nature auctoremque nuptiarum, ideo etiam miscendus uxori, si quis eum uideat, non de his motibus erubescat, queratque secretum, ubi non solum alienorum, uerum etiam suorum omnium possit uitare conspectum. Itaque sua culpa sibi accidens malum, natura humana permittatur agnoscere; ne cogatur, aut quod est impudentissimum, de his suis motibus non erubescere, aut quod est ingratissimum, de sui creatoris operibus erubescere. Quo tamen malo, propter bonum generationis filiorum, bene utuntur pudica coniugia. Solius autem carnalis uoluptatis causa libidini consentire, peccatum est; quamuis coniugatis secundum ueniam concedatur.



CAPUT XuII.

34. An libido ante peccatum in paradiso esse potuerit. Sed constituite, Pelagiani, seruata honestate ac fecunditate nuptiarum si nemo  peccasset, qualem uelitis in paradiso uitam illorum hominum cogitare, et unum de his quatuor rebus eligite. Procul dubio enim, aut quotiescumque libuisset, toties concubuissent; aut frenarent libidinem, quando concubitus necessarius non fuisset: aut tunc ad nutum uoluntatis libido consurgeret, quando esse concubitum necessarium casta prudentia [1 1Kb] presensisset; aut nulla ibi omnino existente libidine, ut cetera membra queque ad opera sua, sic ad opus proprium etiam genitalia iussis uolentium sine ulla difficultate seruissent. Horum quatuor quod uultis eligite. Sed puto quod duo priora respuetis, ubi [2 1Kb] libidini aut seruitur, aut repugnatur. Namque illud primum tam preclara honestas; hoc autem secundum tam magna felicitas non uult. Absit enim ut tante illius beatitudinis decus, aut precedentem semper sequendo libidinem ageret turpissimam seruitutem, aut ei resistendo non haberet plenissimam pacem: absit, inquam, ut carnis concupiscentiam non opportune ad generandum, sed inordinata commotione surgentem, aut illi menti placere consentiendo satiare, aut illi quieti necesse esset dissentiendo cohibere.

35. Duarum uero reliquarum quamlibet elegeritis, non est aduersus uos ulla contentione laborandum. Etsi enim quartum nolueritis eligere, ubi est omnium obedientium membrorum [3 1Kb] sine ulla libidine summa tanquillitas, quoniam iam uos ei fecit uestrarum disputationum impetus inimicos: illud uobis saltem placebit, quod tertio loco posuimus, ut illa carnalis concupiscentia, cuius motus ad postremam [4 1Kb] , que uos multum delectat, peruenit uoluptatem, nunquam in paradiso, nisi cum ad gignendum esset necessaria, ad uoluntatis nutum exsurgeret. Hanc si placet uobis in paradiso collocare, et per talem concupiscentiam carnis, que nec preueniret, nec tardaret, nec excederet imperium uoluntatis, uobis uidetur in illa felicitate filios potuisse generari [5 1Kb] , non repugnamus. Ad hoc enim quod agimus, sufficit nobis quia nunc talis in hominibus non est, qualem in illius felicitatis loco esse potuisse conceditis. Qualis quippe nunc sit, profecto omnium sensus mortalium, etsi cum uerecundia, confitetur: quia et castos etiam nolentes, eamque temperantia castigantes, inquietudine inordinata importunaque sollicitat, et plerumque sese uolentibus subtrahit, nolentibus ingerit; ut nichil aliud inobedientia sua, quam illius prisce inobedientie penam se esse testetur. Unde merito de illa et tunc primi homines, quando pudenda texerunt, et nunc qui se utcumque hominem esse considerat, omnis pudens impudensque confunditur, absit ut de opere Dei, sed de pena primi ueterisque peccati. uerum uos non pro religiosa ratione, sed pro animosa contentione, nec pro humano pudore, sed pro uestro furore, ne uel ipsa concupiscentia carnis uitiata  credatur, et ex ea trahi originale peccatum; talem prorsus qualis nunc est, in paradisum conamini [1 1Kb] disputando reuocare, eamque illic esse potuisse contendere, quam uel semper sequeretur inhonesta consensio, uel aliquando cerceret miseranda dissensio. Nos autem non multum curamus quid uos de illa sentire delectet. Quidquid tamen hominum per illam nascitur, si non renascatur, sine dubitatione damnatur, et necesse est esse sub diabolo, si non inde liberetur a Christo.



CAPUT XuIII.

36. Quarta Iuliani antithesis, quod homo sit Dei opus, nec ex illius potentia uel in malum uel in bonum cogatur. »Homines,« inquit, »Dei opus esse defendimus: nec ex illius potentia uel in malum uel in bonum inuitum aliquem cogi; sed propria uoluntate, aut bonum facere, aut malum: in bono uero opere a Dei gratia semper adiuuari, in malum uero diaboli suggestionibus incitari.« Ad hec respondemus, Homines esse opus Dei, in quantum homines sunt; sed sub diabolo esse, in quantum peccatores sunt, nisi eruantur inde per eum, qui non ob aliud factus est inter Deum et homines mediator, nisi quia ex hominibus non potuit esse peccator. Nec ex Dei potentia uel in malum uel in bonum inuitum aliquem cogi; sed Deo deserente pro meritis ire in malum, et Deo adiuuante sine meritis conuerti ad bonum. Non enim est homo bonus si nolit; sed gratia Dei etiam ad hoc adiuuatur ut uelit: quoniam non inaniter scriptum est, Deus est enim qui operatur in uobis [2 1Kb] et uelle et operari, pro bona uoluntate ; et, Preparatur uoluntas a Domino .



CAPUT XIX.

37. Initium bone uoluntatis, donum gratie. uenire ad Christum est credere. uis gratie. uos autem in bono opere sic putatis adiuuari hominem gratia Dei, ut in excitanda eius ad ipsum bonum opus uoluntate, nichil eam credatis operari. Quod satis ipsa tua uerba declarant. Cur enim non dixisti, hominem Dei gratia in bonum opus excitari, sicut dixisti, »in malum diaboli suggestionibus incitari;« sed aisti, »in bono opere a Dei gratia semper adiuuari?« tanquam sua uoluntate, nulla Dei gratia bonum opus aggressus, in ipso iam opere diuinitus adiuuetur, pro meritis uidelicet uoluntatis bone; ut reddatur debita gratia, non donetur indebita: ac sic gratia iam non sit gratia ; sed sit illud quod Pelagius in iudicio Palestino ficto corde damnauit, gratiam Dei secundum merita nostra dari  . Dic mihi, obsecro, quid boni Paulus adhuc Saulus, uolebat, ac non potius magna mala, quando spirans cedem pergebat ad uastandos horrenda mentis cecitate ac furore Christianos? Quibus meritis bone uoluntatis Deus illum ab his malis ad bona, mirabili et repentina uocatione conuertit ? Quid ego dicam, quibus meritis, cum ipse clamet, Non ex operibus iustitie que nos fecimus, sed secundum suam misericordiam saluos nos fecit ? Quid illud  quod iam commemoraui dixisse Dominum, Nemo potest uenire ad me, quod intelligitur, Credere in me; nisi ei datum fuerit a Patre meo ? Utrum iam uolenti credere pro meritis bone uoluntatis hoc datur: an potius ut credat, ipsa uoluntas, sicut Sauli, desuper excitatur, etiam si tam sit auersus a fide, ut credentes etiam persequatur? Utquid enim nobis Dominus precepit, ut oremus pro eis qui nos persequuntur ? Numquid hoc oramus, ut eis pro bona eorum uoluntate gratia Dei retribuatur, ac non potius ut mala in bonum uoluntas ipsa [1 1Kb] mutetur? Sicut credimus, tunc a sanctis quos persequebatur, non inaniter oratum esse pro Saulo , ut ad fidem quam uastabat, uoluntas eius conuerteretur. Et illius quidem conuersio desuper facta, manifesto etiam miraculo apparuit. Quam multi inimici Christi quotidie subito Dei occulta gratia trahuntur ad Christum? Quod uerbum si non ex Euangelio posuissem, quanta de me propter hoc iste dixisset; cum etiam nunc obluctetur non mihi, sed illi qui clamat, Nemo potest uenire ad me, nisi Pater, qui misit me, traxerit eum ? Non enim ait, Duxerit, ut illic aliquo modo intelligamus precedere uoluntatem. Quis trahitur, si iam uolebat? Et tamen nemo uenit, nisi uelit. Trahitur ergo miris modis ut uelit, ab illo qui nouit intus in ipsis hominum cordibus operari, non ut homines, quod fieri non potest, nolentes credant, sed ut uolentes ex nolentibus fiant.



CAPUT XX.

38. Gratie Dei uis demonstratur. Hoc uerum esse non coniectura suspicamur humana, sed euidentissima diuinarum Scripturarum auctoritate dignoscimus. Legitur in Paralipomenon libris: Et quidem in Iuda facta est manus Dei, ut daret illis cor unum, ut facerent preceptum regis et principum in uerbo Domini . Item per Ezechielem prophetam Dominus dicit: Dabo eis cor aliud, et spiritum nouum dabo eis, et euellam cor eorum lapideum de carne eorum, et dabo eis cor carneum; ut in preceptis meis ambulent, et iustificationes meas obseruent, et faciant eas . Quid est autem quod Esther illa regina orat, et dicit, Da sermonem concinnum in os meum, et uerba mea clarifica in conspectu leonis, et conuerte cor eius in odium impugnantis nos? Utquid ista in oratione dicit Deo, si non operatur Deus in cordibus hominum uoluntatem? Sed forte hoc mulier insipienter orauit. uideamus ergo utrum inaniter premissus fuerit orantis affectus, et consecutus non fuerit exaudientis effectus. Ecce ingreditur ad regem. Ne multa dicamus. Et quia non ordine suo ingrediebatur, magna necessitate compulsa, intuitus est eam, sicut scriptum est, uelut taurus in impetu indignationis sue. Et timuit regina, et conuersus est color eius per dissolutionem, et inclinauit se super caput delicate sue, que precedebat eam. Et conuertit Deus, et transtulit indignationem eius in lenitatem. Iam sequentia commemorare quid opus est, ubi Deum compleuisse  quod illa rogauerat, diuina Scriptura testatur , operando in corde regis, quid aliud, quam uoluntatem, qua iussit et factum est quod ab eo regina poposcerat? Quam Deus iam, ut fieret, exaudierat, qui cor regis, antequam mulieris sermonem poscentis audisset, occultissima et efficacissima potestate conuertit, et transtulit ab indignatione ad lenitatem, hoc est, a uoluntate ledendi ad uoluntatem fauendi: secundum illud Apostoli, Deus operatur [1 1Kb] in uobis et uelle. Numquid homines Dei qui hec scripserunt, imo ipse Spiritus Dei, quo auctore per eos ista conscripta sunt, oppugnauit liberum hominis arbitrium? Absit: sed Omnipotentis in omnibus et iudicium iustissimum, et auxilium misericordissimum commendauit. Sufficit enim scire homini quod non est iniquitas apud Deum. Iam quomodo ista dispenset, faciens alios secundum meritum uasa ire, alios [2 1Kb] secundum gratiam uasa misericordie ; quis cognouit sensum Domini, aut quis consiliarius eius fuit ? Si ergo ad honorem gratie pertinemus, non simus ingrati, tribuendo nobis quod accepimus. Quid enim habemus, quod non accepimus ?



CAPUT XXI.

39. Quinta Iuliani antithesis, de iustis ueteris Testamenti. »Dicimus,« inquit, »sanctos ueteris Testamenti perfecta hinc iustitia ad eternam transisse uitam, id est, studio uirtutis ab omnibus recessisse peccatis: quia et illi quos legimus aliquid peccasse, postea tamen eos emendasse cognouimus.« Quantelibet fuisse uirtutis [3 1Kb] antiquos predices iustos, non eos saluos fecit nisi fides Mediatoris, qui in remissionem peccatorum sanguinem fudit. Ipsorum enim uox est: Credidi, propter quod locutus sum . Unde ait et apostolus Paulus: Habentes autem eumdem spiritum fidei, secundum quod scriptum est, Credidi, propter quod locutus sum; et nos credimus, propter quod et loquimur . Quid est, eumdem spiritum; nisi quem iusti quoque illi habuerunt, qui ista dixerunt? Dicit etiam apostolus Petrus: Quid uultis iugum imponere Gentibus, quod neque nos portare potuimus, neque patres nostri? Sed per gratiam Domini Iesu Christi credimus salui fieri [4 1Kb] , quemadmodum et illi . Hoc uos non uultis, inimici huic gratie [5 1Kb] , ut eadem gratia Iesu Christi salui facti credantur antiqui: sed distribuitis tempora secundum Pelagium, in cuius libris hoc legitur; et ante Legem dicitis saluos factos esse natura [6 1Kb] , deinde per Legem, postremo per Christum, quasi hominibus duorum superiorum temporum, ante Legem scilicet et in Lege, sanguis Christi non fuerit necessarius: euacuantes quod dictum est, Unus enim  Deus, unus et mediator Dei et hominum homo Christus iehsu .



CAPUT XXII.

40. Sexta antithesis, de gratia omnibus necessaria et de Baptismo paruulorum. »Gratiam Christi,« inquiunt, »omnibus necessariam et maioribus et paruulis confitemur; et eos qui dicunt de duobus baptizatis natum non debere baptizari, anathematizamus.« Nouimus quomodo non secundum Paulum apostolum, sed secundum Pelagium hereticum ista dicatis: paruulis uidelicet Baptismum necessarium, non propter remissionem peccatorum, sed tantummodo propter regnum celorum. Datis enim eis extra regnum Dei locum salutis et uite eterne, etiamsi non fuerint baptizati. Nec attenditis quod scriptum est: Qui crediderit et baptizatus fuerit saluus erit [1 1Kb] ; qui autem non crediderit, condemnabitur . Propter quod in Ecclesia Saluatoris per alios paruuli credunt, sicut ex aliis ea que illis in Baptismo remittuntur peccata traxerunt. Nec illud cogitatis, eos uitam habere non posse, qui fuerint expertes corporis et sanguinis Christi, dicente ipso, Nisi manducaueritis carnem meam, et biberitis sanguinem meum, non habebitis uitam in uobis . Aut si euangelicis uocibus cogimini confiteri, nec uitam salutemque posse habere paruulos de corpore exeuntes, nisi fuerint baptizati; querite cur compellantur non baptizati secunde mortis subire supplicium, iudicante illo qui neminem damnat immeritum; et inuenietis quod non uultis, originale peccatum.



CAPUT XXIII.

41. Septima antithesis, de Baptismi effectu. »Eos etiam qui dicunt,« inquit, »Baptisma non omnia peccata delere, condemnamus; quia scimus plenam purgationem per ipsa mysteria conferri.« Hoc dicimus et nos: sed paruulos quoque per ipsa mysteria, prime natiuitatis et obnoxie successionis uinculis solui, non dicitis uos. Propter quod de Ecclesia Christi, que hoc antiquitus tenet, oportet ut sicut alii heretici segregemini et uos.



CAPUT XXIu.

42. Iuliani Epistole conclusionem refellit. Iam uero quod ita concludit Epistolam, ut dicat, »Nemo ergo uos seducat, nec se negent impii ista sentire. Sed si uerum dicunt, aut audientia detur, aut certe isti ipsi episcopi, qui nunc dissident, damnent que supra dixi cum Manicheis ista tenere, sicut nos ista damnamus que de nobis iactant; et fit [2 1Kb] plena concordia: quod si nolunt, scitote eos esse Manicheos, et ab eorum uos abstinete consortiis;« contemnendum est potius quam refellendum. Quis enim nostrum dubitat anathema dicere Manicheis, qui dicunt a bono Deo nec homines, nec nuptias institutas, nec legem datam, que per Moysen Hebreo populo ministrata est? Sed et Pelagianis non immerito anathema dicimus, qui tam sunt inimici gratie Dei, que uenit per Iesum Christum Dominum nostrum , ut eam dicant non gratis, sed secundum merita nostra dari, ac sic gratia iam non sit gratia ; tantumque constituunt  in libero arbitrio, quo in profundum demersus est homo, ut eo bene utendo dicant hominem mereri gratiam: cum nemo bene illo uti possit, nisi per gratiam, que non secundum debitum redditur, sed Deo gratis miserante donatur. Paruulos autem ita contendunt  esse iam saluos, ut a Saluatore [1 1Kb] audeant negare saluandos. Et hec exsecrabilia dogmata tenentes et seminantes, adhuc insuper flagitant audientiam, cum damnati debeant agere penitentiam.



LIBER SECUNDUS.


Epistolam Pelagianorum alteram, calumniis in Catholicos instar prime refertam, que octodecim episcoporum nomine Thessalonicam ab ipsis missa est, excutiendam suscipit. Ac primo Catholicos haudquaquam incidere in Manicheorum errores, dum Pelagianorum dogmata detestantur, hereticis iisdem inter se collatis ostendit. Calumniam preuaricationis in posteriore Pelagii Celestiique sub Zosimo damnatione admisse propulsat a Romanis clericis, ostendens Pelagiana dogmata nunquam Rome approbata, tametsi Zosimi clementia lenius aliquandiu actum sit cum Celestio, ut ad corrigendos errores suos adduceretur. Gratie nomine nec fatum asseri a Catholicis, nec personarum acceptionem Deo tribui: quamuis reuera Dei gratiam non secundum merita hominum dari dicant, et boni cupiditatem primam inspirari a Deo, ita ut omnino non incipiat homo ex malo in bonum commutari, nisi hoc in illo agat indebita et gratuita misericordia Dei.



CAPUT PRIMUM.

1. Pelagiani Catholicos Manicheorum nomine criminantur. Iam nunc aliam, non Iuliani tantum, sed ei [1 1Kb] communem cum plurimis Pelagianis episcopis, quam Thessalonicam miserunt, consideremus Epistolam, eique, Domino adiuuante, respondeamus, ut possumus. Quod opus nostrum ne longius fiat, quam cause ipsius necessitas postulat; quid opus est ea quoque refellere, que dogmatis eorum insidiosa uenena non continent, sed tantum in auxilium suum, uel pro catholica fide contra Manicheorum, sicut loquuntur, profanitatem, consensionem [2 1Kb] Orientalium episcoporum uidentur exposcere; nichil aliud nitentes, nisi ut horribili heresi obiecta, cuius se aduersarios esse confingunt, lateant inimici gratie in laude nature? Quis enim eis hinc commouit aliquando questionem? Aut cui Catholicorum propterea displicent, quia damnant eos quos predixit Apostolus recessuros a fide, cauteriatam habentes conscientiam, prohibentes nubere, abstinentes a cibis, quos immundos putant, nec putantes a Deo cuncta esse condita? Quis eos aliquando negare compulit, quod omnis creatura Dei bona sit , et nulla substantia sit quam non summus fecerit Deus, nisi ipse Deus qui non est ab aliquo factus? Non ista in eis, que constat esse catholica, reprehenduntur atque damnantur. Impietatem quippe Manicheorum nimium [3 1Kb] stultam et noxiam, non solum fides catholica detestatur; uerum etiam heretici omnes, qui non sunt Manichei. Unde et isti Pelagiani hoc bene faciunt, Manicheis anathema dicere, et eorum erroribus contradicere. Sed faciunt duo mala, quibus et ipsi anathematizandi sunt: unum, quod Catholicos Manicheorum nomine criminantur; alterum, quod etiam ipsi heresim noui erroris inducunt. Neque enim quia Manicheorum morbo non laborant, propterea fidei sane sunt. Non unum pestilentie est genus, quemadmodum in corporibus, ita et in mentibus. Sicut ergo medicus corporis non continuo pronuntiasset a mortis periculo liberum [4 1Kb] , quem negasset hydropicum, si alio lethali morbo perspexisset egrotum: ita istis non ideo ueritas gratulatur, quia Manichei non sunt, si alio genere peruersitatis insaniunt.  Quapropter aliud est quod anathematizamus cum eis, aliud quod in eis. Detestamur enim cum eis, quod recte displicet etiam ipsis; ita tamen ut detestemur in eis, unde recte displicent ipsi.



CAPUT II.

2. Manicheorum et Pelagianorum hereses sibi mutuo aduerse et eque a catholica Ecclesia reprobate. Manichei et Pelagiani quatenus errore coniuncti, quatenus separati. Manichei dicunt, Deum bonum non omnium naturarum esse creatorem: Pelagiani dicunt, Deum non esse omnium etatum in hominibus mundatorem, saluatorem, liberatorem. Catholica utrosque redarguit, et contra Manicheos defendens Dei creaturam, ne ab illo instituta negetur ulla natura; et contra Pelagianos, ut in omnibus etatibus perdita requiratur humana natura. Manichei carnis concupiscentiam non tanquam accidens uitium, sed tanquam naturam ab eternitate malam uituperant: Pelagiani eam tanquam nullum uitium, sed naturale sit bonum insuper laudant. Catholica utrosque redarguit, Manicheis dicens, Non natura, sed uitium est; Pelagianis dicens, Non a Patre, sed ex mundo est: ut eam uelut malam ualetudinem sanari utrique permittant, desinendo illi tanquam insanabilem credere, isti tanquam laudabilem predicare. Manichei negant homini bono ex libero arbitrio fuisse initium mali: Pelagiani dicunt etiam hominem malum sufficienter habere liberum arbitrium ad faciendum preceptum bonum. Catholica utrosque redarguit, et illis dicens, Fecit Deus hominem rectum : et istis dicens, Si uos Filius liberauerit, uere liberi eritis . Manichei dicunt, animam particulam Dei, nature male commixtione habere peccatum: Pelagiani dicunt, animam iustam, non quidem particulam, sed creaturam Dei, etiam in ista corruptibili uita non habere peccatum. Catholica utrosque redarguit, Manicheis dicens, Aut facite arborem bonam, et fructum eius bonum; aut facite arborem malam, et fructum eius malum ; quod non diceretur homini, qui naturam facere non potest, nisi quia peccatum non natura, sed uitium est: Pelagianis dicens, Si dixerimus quia peccatum non habemus, nos ipsos seducimus, et ueritas in nobis non est . His morbis inter se contrariis Manichei Pelagianique confligunt, dissimili  uoluntate, simili uanitate; separati opinione diuersa, sed propinqui mente peruersa.

3. Iam uero gratiam Christi simul oppugnant, Baptismum eius simul euacuant, carnem eius simul exhonorant; sed etiam hec modis causisque diuersis. Nam Manichei meritis nature bone, Pelagiani autem meritis uoluntatis bone, perhibent diuinitus subueniri. Illi dicunt, Debet hoc Deus laboribus membrorum suorum: isti dicunt, Debet hoc Deus uirtutibus seruorum suorum. Utrisque ergo merces non imputatur secundum gratiam, sed secundum debitum . Manichei lauacrum regenerationis, id est, aquam ipsam dicunt esse superfluam, nec prodesse aliquid profano corde contendunt: Pelagiani autem, quod in sacro Baptismate ad expianda peccata dicitur [1 1Kb] , nichil opitulari infantibus nullum peccatum habentibus asserunt. Ac per hoc in paruulis baptizandis, quantum ad remissionem attinet peccatorum, Manichei uisibile destruunt elementum: Pelagiani autem etiam inuisibile sacramentum. Manichei carnem Christi exhonorant, partum uirginis blasphemando [2 1Kb] ; Pelagiani autem carnem redimendorum carni Redemptoris equando. Propterea quippe natus est Christus, non utique in carne peccati, sed in similitudine carnis peccati , quia ceterorum hominum nascitur caro peccati. Manichei ergo omnem carnem penitus detestantes, auferunt carni Christi perspicuam ueritatem: Pelagiani uero nullam carnem peccati nasci asseuerantes, auferunt carni Christi propriam dignitatem.

4. Desinant itaque Pelagiani Catholicis obiectare quod non sunt, sed ipsi potius festinent emendare quod sunt [3 1Kb] : nec ideo se uelint haberi [4 1Kb] amabiles, quia odioso Manicheorum aduersantur errori; sed merito se agnoscant odibiles, quia suum non auersantur errorem. Possunt enim duo errores inter se esse contrarii, sed ambo sunt detestandi, quia sunt ambo contrarii ueritati. Nam si propterea sunt diligendi Pelagiani, quia oderunt Manicheos; diligendi sunt et Manichei, quia oderunt Pelagianos. Sed absit ut Catholica mater propter alterorum odium, alteros eligat amare: cum monente atque adiuuante Domino debeat utrosque uitare, et cupiat utrosque sanare.



CAPUT III.

5. Calumnia Pelagianorum aduersus Romane Ecclesie clericos. Quin etiam Romanos clericos arguunt, scribentes, »eos iussionis terrore perculsos non erubuisse preuaricationis crimen admittere, ut contra priorem sententiam suam, qua gestis catholico dogmati adfuerant, postea pronuntiarent malam hominum esse naturam.« Imo uero Pelagiani spe falsa putauerant, nouum et exsecrabile dogma Pelagianum uel Celestianum persuaderi quorumdam Romanorum catholicis mentibus posse; quando illa ingenia, quamuis nefando errore  peruersa [1 1Kb] , non tamen contemptibilia, cum studiose corrigenda potius, quam facile damnanda uiderentur, aliquanto lenius, quam seuerior postulabat Ecclesie disciplina, tractata sunt. Tot enim et tantis inter Apostolicam Sedem et Afros episcopos currentibus et recurrentibus scriptis ecclesiasticis, etiam gestis de hac causa apud illam Sedem Celestio presente et respondente confectis; quenam tandem epistola uenerande memorie Pape Zosimi, que interlocutio reperitur, ubi preceperit credi oportere, sine ullo uitio peccati originalis hominem nasci? Nusquam prorsus hoc dixit, nusquam omnino conscripsit. Sed cum hoc Celestius in suo libello posuisset, inter illa duntaxat de quibus se adhuc dubitare et instrui uelle confessus est, in homine acerrimi ingenii, qui profecto si corrigeretur plurimis profuisset, uoluntas emendationis, non falsitas dogmatis approbata est. Et propterea libellus eius catholicus dictus est, quia et hoc catholice mentis est, si qua forte aliter sapit, quam ueritas exigit, non ea certissime definire [2 1Kb] , sed detecta ac demonstrata respuere. Non enim hereticis, sed Catholicis Apostolus loquebatur, ubi ait: Quotquot ergo perfecti hoc sapiamus; et si quid aliter sapitis, id quoque Deus uobis reuelabit . Hoc in illo factum esse putabatur, quando se litteris beate memorie Pape Innocentii, quibus de hac re dubitatio tota sublata est, consentire respondit. Et hoc ut plenius et manifestius in illo fieret, exspectabatur, uenturis ex Africa litteris, in qua prouincia eius aliquanto calliditas euidentius innotuerat. Que Romam littere posteaquam uenerunt, id continentes, non sufficere hominibus tardioribus et sollicitioribus, quod se generaliter Innocentii episcopi litteris consentire fatebatur; sed aperte eum debere anathematizare que in suo libello praua posuerat; ne si id non fecisset, multi parum intelligentes magis in libello eius illa fidei uenena a Sede Apostolica crederent approbata, propterea quod ab illa dictum erat, eum libellum esse catholicum, quam emendata, propter illud quod se Pape Innocentii litteris consentire ipse responderat: tunc ergo cum eius presentia posceretur, ut certis ac dilucidis responsionibus, uel astutia hominis uel correctio dilucesceret, et nulli ambigua remaneret, se subtraxit et negauit examini. Nec differendum iam fuerat, sicut factum est, quod aliis prodesset, si nimium peruersorum pertinacie dementieque non posset [3 1Kb] . Sed si, quod absit, ita tunc fuisset de Celestio uel Pelagio in Romana Ecclesia iudicatum, ut illa eorum dogmata, que in ipsis et cum ipsis Papa Innocentius damnauerat, approbanda et tenenda pronuntiarentur, ex hoc potius esset preuaricationis nota Romanis clericis inurenda. Nunc uero cum primitus beatissimi Pape Innocentii littere episcoporum litteris respondentis Afrorum, pariter hunc errorem, quem conantur isti persuadere, damnauerint: successor quoque eius sanctus Papa Zosimus  hoc tenendum esse, quod isti de paruulis sentiunt, nunquam dixerit, nunquam scripserit; insuper etiam Celestium se purgare molientem ad consentiendum supra dictis Sedis Apostolice litteris crebra interlocutione constrinxerit: profecto quidquid interea lenius actum est cum Celestio, seruata duntaxat antiquissime et robustissime fidei firmitate, correctionis fuit clementissima suasio, non approbatio exitiosissima prauitatis [1 1Kb] . Et quod ab eodem sacerdote postea Celestius et Pelagius repetita auctoritate damnati sunt, paululum intermisse, iam necessario proferende ratio seueritatis fuit, non preuaricatio prius cognite uel noua cognitio ueritatis.



CAPUT Iu.

6. Idem tractatur argumentum. Sed quid opus est nos de hac re loquendo diutius immorari, cum exstent hinc atque inde gesta et scripta directa, ubi possint cuncta illa, quemadmodum acta sint, uel cognosci uel recognosci? Interrogationibus enim sancti precessoris tui, et Celestii responsionibus quibus se beati Pape Innocentii litteris consentire professus est, quis non uideat quemadmodum sit Celestius colligatus, et uinculo saluberrimo obstrictus, ne ulterius defendere auderet in Baptismate paruulorum non dimitti originale peccatum? uenerabilis quippe Innocentii episcopi de hac re ista sunt uerba ad Carthaginense concilium: »Liberum enim,« inquit, »arbitrium olim ille perpessus, dum suis inconsultius utitur bonis, cadens in preuaricationis profunda demersus, nichil quemadmodum exinde surgere posset inuenit: suaque in eternum libertate deceptus, huius ruine iacuisset oppressu [2 1Kb] , nisi eum post Christi pro sua gratia liberasset aduentus, qui per noue regenerationis purificationem omne preteritum [3 1Kb] uitium sui Baptismatis lauacro purgauit« . Quid ista Sedis Apostolice sententia clarius atque manifestius? Huic se Celestius consentire professus est, quando cum illi a sancto precessore tuo dictum esset, »Illa omnia damnas que iactata sunt de nomine tuo?« ipse respondit, »Damno secundum sententiam beate memorie precessoris tui Innocentii.« Inter cetera autem que de nomine eius iactata fuerant, diaconus Celestio Paulinus obiecerat, quod diceret, »peccatum Ade ipsi soli obfuisse, et non generi humano; et quod infantes nuper nati, in eo essent statu, in quo Adam fuit ante peccatum.« Proinde si obiecta Paulini, secundum sententiam beati Pape Innocentii ueraci corde atque ore damnaret; quid ei remaneret deinceps unde contenderet, nullum esse ex preterita primi hominis transgressione in paruulis uitium, quod per noue regenerationis purificationem sacro Baptismate purgaretur? Sed illud se respondisse fallaciter nouissimo exitu ostendit, cum se subtraxit  examini, ne secundum Africana rescripta ipsa omnino de hac questione uerba commemorare et anathematizare, que in libello suo posuit, cogeretur.

7. Quid illud quod idem Papa de hac ipsa causa etiam Numidie rescripsit episcopis, quia de utroque concilio, et de Carthaginensi scilicet et de Mileuitano scripta susceperat, nonne apertissime de paruulis loquitur? Hec enim eius uerba sunt: »Illud uero, quod eos uestra Fraternitas asserit predicare, paruulos eterne uite premiis etiam sine Baptismatis gratia posse donari, perfatuum est. Nisi enim manducauerint carnem Filii hominis, et biberint sanguinem eius, non habebunt uitam in semetipsis . Qui autem hanc eis sine regeneratione defendunt, uidentur mihi ipsum Baptismum uelle cassare, cum predicant hos habere, quod in eos credimus nonnisi Baptismate conferendum« . Quid ad hec dicit ingratus, cui Sedes Apostolica iam sua professione quasi correcto benignissima lenitate pepercerat? Quid ad hec dicit? utrum post huius uite finem paruuli, etiamsi dum uiuunt non baptizentur in Christo, in uita eterna erunt, an non erunt? Si dixerit, Erunt: quomodo ergo que de nomine eius iactata sunt, secundum sententiam beate memorie Innocentii se damnasse respondit? Ecce beate memorie Innocentius Papa sine Baptismo Christi, et sine participatione corporis et sanguinis Christi uitam non habere paruulos dicit. Si dixerit, Non erunt: quomodo ergo non accipientes eternam uitam, utique consequenter eterna morte damnantur, si nullum trahunt originale peccatum?

8. Quid ad hec dicunt isti, qui suas calumniosas impietates audent etiam [1 1Kb] scribere, audent et orientalibus episcopis mittere? Tenetur Celestius litteris uenerabilis Innocentii prebuisse consensum: leguntur ipse memorati antistitis littere, scribentis non baptizatos uitam paruulos habere non posse. Quis autem negabit id esse consequens ut mortem habeant, qui non habent uitam? Unde ergo in infantibus ista miserabilis pena, si nulla originalis est culpa? Quomodo igitur ab istis fidei desertoribus et oppugnatoribus gratie, Romani clerici preuaricationis arguuntur sub episcopo Zosimo, quasi aliud senserint in damnatione posteriore Celestii et Pelagii, quam quod sub Innocentio in priore senserunt? Quia utique cum litteris uenerabilis Innocentii de paruulis, nisi baptizarentur in Christo, in eterna morte mansuris, catholice fidei clareret antiquitas; profecto Ecclesie Romane preuaricator potius esset, quicumque ab illa sententia deuiasset: quod Deo propitio, quoniam factum non est, sed ipsa constanter repetita Celestii et Pelagii damnatione seruata est; intelligant se isti esse unde alios criminantur, et aliquando a fidei preuaricatione sanentur. Malam quippe hominum esse naturam, non dicit catholica fides, in quantum homo a Creatore primitus institutus est; neque nunc quod in illa Deus creat, cum homines ex hominibus facit,  hoc est malum eius; sed quod ex illo uitio primi hominis trahit.



CAPUT u.

9. Respondet ad Pelagianorum calumnias. Quid liberum arbitrium sine gratia. Quid sentiant Catholici de fato. Iam nunc illa uidenda sunt, que in Epistola sua nobis obiicientes, breuiter posuerunt, quibus hec est nostra responsio. Peccato Ade arbitrium liberum de hominum natura periisse non dicimus: sed ad peccandum ualere in hominibus subditis diabolo; ad bene autem pieque uiuendum non ualere, nisi ipsa uoluntas hominis Dei gratia fuerit liberata, et ad omne bonum actionis, sermonis, cogitationis adiuta. Neminem nisi Dominum Deum dicimus nascentium conditorem; nec a diabolo, sed ab ipso nuptias institutas: omnes tamen sub peccato nasci propter propaginis uitium; et ideo esse sub diabolo, donec renascantur in Christo. Nec sub nomine gratie fatum asserimus, quia nullis hominum meritis Dei gratiam dicimus antecedi. Si autem quibusdam omnipotentis Dei uoluntatem placet fati nomine nuncupare; profanas quidem uerborum nouitates euitamus , sed de uerbis contendere non amamus.

10. Unde autem hoc eis uisum fuerit nobis obiicere, quod fatum asseramus sub nomine gratie, cum aliquanto attentius cogitarem; prius eorum uerba que consequuntur inspexi. Sic enim hoc nobis obiiciendum putarunt: »Sub nomine,« inquiunt, »gratie ita fatum asserunt, ut dicant, quia nisi Deus inuito et reluctanti homini inspirauerit boni, et ipsius imperfecti, cupiditatem, nec a malo declinare, nec bonum possit arripere.« Deinde aliquanto post, ubi ipsi que defendant, commemorant, quid de hac re ab eis diceretur, attendi. »Baptisma,« inquiunt, omnibus necessarium esse etatibus confitemur: gratiam quoque adiuuare uniuscuiusque bonum propositum, non tamen reluctanti studium uirtutis immittere, quia personarum acceptio non est apud Deum« . Ex his eorum uerbis intellexi, ob hoc illos uel putare uel putari uelle, fatum nos asserere sub nomine gratie, quia gratiam Dei non secundum merita nostra dicimus dari, sed secundum ipsius misericordissimam uoluntatem, qui dixit, Miserebor cui misertus ero, et misericordiam prestabo cui misericors fuero. Ubi consequenter adiunctum est, Igitur non uolentis, neque currentis, sed miserentis est Dei . Posset etiam hinc quispiam similiter stultus fati assertorem Apostolum putare uel dicere. uerum hic se isti satis aperiunt. Cum enim propterea nobis calumniantur, dicentes nos fatum gratie nomine asserere, quia non secundum merita nostra dari dicimus Dei gratiam; procul dubio confitentur quod ipsi eam secundum nostra merita dari dicunt: ita cecitas eorum occultare ac dissimulare non potuit, hoc se sapere atque sentire, quod sibi obiectum Pelagius in episcopali iudicio Palestino subdolo timore damnauit. Obiectum quippe illi est ex uerbis quidem discipuli sui Celestii, quod etiam ipse diceret, »gratiam Dei secundum merita nostra  dari.« Quod ille detestans, uel quasi detestans [1 1Kb] , ore duntaxat anathematizare non distulit: sed sicut eius libri posteriores indicant, et istorum sectatorum eius nudat [2 1Kb] assertio, ficto corde seruauit, donec postea, quod tunc metu texerat negantis astutia, etiam in litteras proferret audacia. Et adhuc non reformidant, nec saltem uerecundantur episcopi Pelagiani litteras suas catholicis orientalibus episcopis mittere, quibus nos assertores fati esse criminantur, quia non dicimus gratiam Dei secundum merita nostra dari, quod Pelagius episcopos orientales metuens, et dicere non ausus, et damnare compulsus est.



CAPUT uI.

11. Fati criminatio retorquetur in aduersarios. Itane uero, filii superbie, inimici gratie Dei, o noui heretici Pelagiani, quisquis dicit, gratia Dei omnia hominis bona merita preueniri, nec gratiam Dei meritis dari, ne non sit gratia, si non gratis datur, sed debita merentibus redditur; fatum uobis uidetur asserere? Nonne etiam uos ipsi qualibet intentione necessarium Baptismum omnibus etatibus dicitis? Nonne in hac ipsa Epistola uestra, istam de Baptismo sententiam, et de gratia iuxta posuistis? Cur non uos Baptismus, qui datur infantibus, ipsa uicinitate commonuit, quid sentire de gratia debeatis? Hec enim uerba sunt uestra: »Baptisma omnibus necessarium esse etatibus confitemur: gratiam quoque adiuuare uniuscuiusque bonum propositum, non tamen reluctanti studium uirtutis immittere, quia personarum acceptio non est apud Deum.« In his omnibus uerbis uestris de gratia quod dixistis, interim taceo: de Baptismate reddite rationem; cur illud dicatis omnibus esse etatibus necessarium, quare sit necessarium paruulis dicite: profecto quia eis boni aliquid confert, et idem aliquid nec paruum, nec mediocre, sed magnum est. Nam etsi [3 1Kb] eos negatis attrahere quod in Baptismo remittatur originale peccatum: tamen illo regenerationis lauacro adoptari ex filiis hominum in Dei filios non negatis; imo etiam predicatis. Dicite ergo nobis, quicumque baptizati in Christo paruuli de corpore exierunt, hoc tam sublime donum quibus precedentibus meritis acceperunt? Si dixeritis, hoc eos parentum pietate meruisse: respondebitur uobis, Cur aliquando piorum filiis negatur hoc bonum, et filiis tribuitur impiorum? Nonnunquam enim de religiosis orta proles in tenera etate aque ab utero recentissima [4 1Kb] preuenitur morte, antequam lauacro regenerationis abluatur; et infans natus ex inimicis Christi misericordia Christianorum baptizatur in Christo: plangit baptizata mater non baptizatum proprium; et ab impudica expositum, baptizandum casta fetum colligit alienum. Hic certe merita parentum uacant, uacant uobis fatentibus ipsorum etiam paruulorum. Scimus enim uos non hoc de anima humana credere, quod  ante corpus terrenum [1 1Kb] alicubi uixerit, et aliquid operata sit uel boni uel mali, unde istam in carne diffecitur, ubi rentiam mereretur. Que igitur causa huic paruulo Baptismum procurauit, illi negauit? An ipsi fatum habent, quia meritum non habent? aut in his st acceptio a Domino personarum? Nam utrumque dixistis, prius fatum, acceptionem postea personarum: ut quoniam utrumque refutandum est, remaneat quod uultis aduersus gratiam introducere meritum. Respondete igitur de meritis paruulorum, cur alii baptizati, alii non baptizati de corporibus exeant, nec parentum meritis uel polleant uel careant tam excellenti bono, ut fiant filii Dei ex hominum filiis, nullis parentum, nullis meritis suis. Nempe reticetis; et uos ipsos [2 1Kb] potius in eo quod nobis obiicitis, inuenitis. Nam si ubi non est meritum, consequenter esse dicitis fatum, et ob hoc in gratia Dei meritum hominis uultis intelligi, ne fatum cogamini confiteri; ecce uos potius asseritis fatum in Baptismate paruulorum, quorum nullum esse fatemini meritum. Si autem in baptizandis paruulis, et nullum meritum omnino precedere, et tamen fatum non esse conceditis; cur nos quando dicimus gratiam Dei propterea gratis dari, ne gratia non sit, et non tanquam debitam meritis precedentibus reddi, fati assertores esse iactatis? non intelligentes, in [3 1Kb] iustificandis impiis, sicut propterea merita non sunt, quia Dei gratia est; ita propterea non esse fatum, quia Dei gratia est; ita propterea non esse acceptionem personarum, quia Dei gratia est.

12. Fatum quippe qui affirmant, de siderum positione ad tempus quo concipitur quisque uel nascitur, quas constellationes uocant, non solum actus et euenta, uerum etiam ipsas nostras uoluntates pendere contendunt: Dei uero gratia non solum omnia sidera et omnes celos, uerum etiam omnes Angelos supergreditur. Deinde fati assertores et bona et mala hominum fato tribuunt: Deus autem in malis hominum merita eorum debita retributione persequitur, bona uero per indebitam gratiam misericordi uoluntate largitur; utrumque faciens non per stellarum temporale consortium, sed per sue seueritatis et bonitatis eternum altumque consilium. Neutrum ergo pertinere uidemus ad fatum. Hic si [4 1Kb] respondetis, hanc ipsam Dei beneuolentiam, qua non merita sequitur, sed bona indebita gratuita bonitate largitur, fatum potius esse dicendum: cum hanc Apostolus gratiam uocet, dicens, Gratia salui facti estis per fidem, et hoc non ex uobis, sed Dei donum est; non ex operibus, ne forte quis extollatur ; nonne attenditis, nonne perspicitis, non a nobis diuine gratie nomine fatum asseri, sed a uobis potius diuinam gratiam fati nomine nuncupari?



CAPUT uII.

13. Refellit calumniam de personarum  acceptione. Itemque, acceptio [1 1Kb] personarum ibi recte dicitur, ubi ille qui iudicat relinquens cause meritum de qua iudicat, alteri contra alterum suffragatur, quia inuenit aliquid in persona quod honore uel miseratione sit dignum. Si autem quispiam duos habeat debitores, et alteri uelit dimittere debitum, alterum exigere; cui uult donat, sed neminem fraudat: nec acceptio personarum dicenda est, quando iniquitas nulla est. Alioquin eis qui parum intelligunt, potest acceptio personarum uideri, ubi uinee dominus operariis, qui una hora illic opus fecerunt, tantum dedit, quantum illis qui pertulerunt pondus diei et estus, equales faciens in mercede, quorum tam magna distantia fuerat in labore. Sed quid respondit de hac ueluti acceptione personarum aduersus patremfamilias murmurantibus? Amice, inquit, non facio tibi iniuram. Nonne ex denario conuenisti mecum? Tole quod tuum est, et uade. uolo autem et huic nouissimo dare sicut et tibi. Annon licet mihi quod uolo facere? An oculus tuus nequam est, quia ego bonus sum ? Nempe hic tota iustitia est: Hoc uolo. Tibi, inquit, reddidi, huic donaui; neque ut huic donarem, tibi aliquid abstuli, aut quod debebam uel minui uel negaui. Annon licet mihi facere quod uolo? an oculus tuus nequam est, quia ego bonus sum? Sicut ergo hic nulla est acceptio personarum; quia sic alius gratis [2 1Kb] honoratur, ut alius debito non fraudetur: sic etiam cum secundum propositum Dei uocatur alius , alius non uocatur, uocato datur gratuitum bonum, cuius boni est uocatio ipsa principium; non uocato redditur malum, quia omnes rei sunt ex eo quod per unum hominem peccatum intrauit in mundum . Et in illa quidem operariorum similitudine, ubi unum denarium acceperunt, qui una hora, et qui duodecies tantum laborauerunt, qui utique secundum rationes humanas, sed uanas, pro quantitate laboris sui duodecim denarios accipere debuerunt, utrique in bono cequati, non alii liberati, alii damnati sunt: quia et illi qui plus laborauerunt, et quod sic uocati sunt ut uenirent, et quod sic pasti ut non deficerent, ab ipso patrefamilias habuerunt. Ubi autem dicitur, Ergo cui uult miseretur, et quem uult obdurat; qui facit, aliud uas in honorem, aliud in contumeliam : bonum quidem immerito et gratis datur, quia ex eadem massa est cui non [3 1Kb] datur, malum uero merito et debitum redditur, quia in massa perditionis malum malo non male redditur; et ei cui redditur malum est, quia supplicium eius est; ei uero a quo redditur, bonum est, quia recte factum eius est. Nec ulla est acceptio personarum in duobus debitoribus equaliter reis, si alteri dimittitur, alter exigitur [4 1Kb] , quod pariter ab utroque debetur.

14. Sed ut id quod dicimus alicuius exempli manifestatione  clarescat, constituamus aliquos ab aliqua meretrice geminos editos, atque ut ab aliis colligerentur expositos: horum sine Baptismo exspirauit unus, alius baptizatus. Quod hic fatum fortunamue fuisse dicamus, que omnino nulla sunt? Quam personarum acceptionem, cum apud Deum nulla esset [1 1Kb] etiam si in istis ulla esse potuisset: qui utique nichil habebant, unde alter alteri preferretur, meritaque nulla propria, siue bona, quibus mereretur alius baptizari; siue mala, quibus alius sine Baptismate mori? An aliqua parentum fuerunt, ubi fornicator pater, meretrix mater? Sed qualiacumque illa fuerint, non utique istis tam diuersa conditione morientibus ulla diuersa, sed utrique communia. Si ergo nec fatum, quia nulle stelle ista decernunt; nec fortuna, quia non fortuiti casus hec agunt; nec personarum, nec meritorum diuersitas hoc fecerunt: quid restat, quantum ad baptizatum adtinet, nisi gratia Dei que uasis factis in honorem gratis datur; quantum autem ad non baptizatum, ira Dei, que uasis factis in contumeliam pro ipsius masse meritis redditur? Sed in illo qui baptizatus est, gratiam Dei uos confiteri cogimus, et meritum eius nullum precessisse conuincimus: de illo autem sine Baptismate mortuo, cur ei defuerit Sacramentum, quod et uos fatemini omnibus etatibus necessarium, et quid isto modo in eo fuerit uindicatum, uos uideritis qui non uultis esse originale delictum.

15. Nobis in duobus istis geminis unam procul dubio habentibus causam, difficultatem questionis cur alius sic, alius uero sic mortuus est, uelut non soluendo soluit Apostolus: qui cum et ipse de duobus geminis tale aliquid proposuisset, propter quod [2 1Kb] non ex operibus, quia nondum operati fuerant aliquid boni uel mali, sed ex uocante dictum est, Maior seruiet minori; et, Iacob dilexi, Esau autem odio habui: et huius profunditatis horrorem usque ad hoc perduxisset, ut diceret, Ergo cuius uult miseretur, et quem uult obdurat: sensit continuo quid moueret, et sibi uerba contradicentis, que apostolica auctoritate cerceret, opposuit. Ait enim: Dicis itaque mihi, Quid adhuc conqueritur? nam uoluntati eius quis resistit? Responditque ista dicenti: O homo, tu quis es qui respondeas Deo? Numquid dicit figmentum ei qui se finxit, Quare sic me fecisti? Annon habet potestatem figulus luti ex eadem massa [3 1Kb] facere aliud quidem uas in honorem, aliud in contumeliam? Deinde secutus, tam magnum abditumque secretum, quantum aperiendum esse hominibus iudicauit, aperuit dicens: Si autem uolens Deus ostendere iram, et demonstrare potentiam suam, attulit in multa patientia uasa ire, que perfecta sunt in perditionem, et ut notas faceret diuitias glorie sue in uasa misericordie, que preparauit in gloriam . Hoc est [4 1Kb] gratie Dei, non solum adiutorium uerum etiam documentum: adiutorium  scilicet in uasis misericordie; in uasis autem ire documentum: in eis enim ostendit iram, et demonstrat potentiam suam, quia tam potens est bonitas eius, ut bene utatur etiam malis; et in eis notas facit diuitias glorie sue in uasa misericordie, quoniam quod ab ire uasis exigit iustitia punientis, hoc uasis misericordie dimittit gratia liberantis: nec beneficium quod quibusdam gratis tribuitur, appareret, nisi Deus aliis ex eadem massa pariter reis iusto supplicio condemnatis, quid utrisque deberetur, ostenderet. Quis enim te discernit? ait idem apostolus, homini tanquam de semetipso et de suo proprio bono glorianti [1 1Kb] : Quis enim te discernit? utique ab ire uasis, a massa perditionis, que per unum omnes misit in damnationem. Quis te discernit? Et tanquam respondisset, Discernit me fides mea, propositum meum, meritum meum. Quid enim habes, inquit, quod non accepisti? Si autem et accepisti, quid gloriaris quasi non acceperis ? hoc est, quasi de tuo sit, unde discerneris. Ergo ille discernit, qui unde discernaris impertit, penam debitam remouendo, indebitam gratiam largiendo: ille discernit, qui cum tenebre essent super abyssum, dixit, Fiat lux, et facta est lux, et diuisit, hoc est discreuit, inter lucem et tenebras . Non enim cum sole essent tenebre, quid discerneret inuenit: sed lucem faciendo discreuit; ut iustificatis impiis dicatur, Fuistis enim aliquando tenebre, nunc autem lux in Domino : ac sic qui gloriatur, non in se ipso, sed in Domino glorietur . Ille discernit, qui de nondum natis neque qui aliquid egerant boni aut mali, ut secundum electionem propositum eius maneret, non ex operibus, sed ex se ipso [2 1Kb] uocante dixit, Maior seruiet minori : atque idipsum commendans postea per prophetam; Iacob, inquit, dilexi, Esau autem odio habui . Electionem [3 1Kb] quippe dixit, ubi Deus non ab alio factum quod eligat inuenit, sed quod inueniat ipse facit: sicut de reliquiis Isrel scriptum est, Reliquie per electionem gratie facte sunt. Si autem gratia, iam non ex operibus; alioquin gratia, iam non est gratia . Propter quod profecto desipitis, qui dicente ueritate, Non ex operibus, sed ex uocante dictum est; uos dicitis, Ex futuris operibus, que Deus illum facturum esse presciebat, Iacob fuisse dilectum: atque ita contradicitis Apostolo dicenti, Non ex operibus: quasi non posset dicere, Non ex presentibus, sed futuris operibus. Sed ait, Non ex operibus, ut gratiam commendaret: Si autem gratia, iam non ex operibus; alioquin gratia iam non est gratia. Precedit namque, non debita, sed gratuita gratia, ut per illam fiant [4 1Kb] bona opera: ne si precesserint bona opera, tanquam operibus reddatur gratia, ac sic gratia iam non sit gratia.

 16. Sed ut uobis auferretur omnis uestre caliginis latebra, propterea geminos tales proposui, qui neque parentum meritis iuuarentur, et animo infantie primordio unus baptizatus, alter sine Baptismate morerentur; ne diceretis Deum, sicut de Iacob et Esau contra Apostolum dicitis, opera eorum futura prescisse. Quomodo enim presciuit ea futura, que illis in infantia morituris, quia prescientia eius falli non potest, presciuit potius non futura? Aut quid prodest eis qui rapiuntur ex hac uita, ne malitia mutet intellectum eorum, aut ne fictio decipiat animam eorum , si peccatum etiam quod non est factum, dictum, cogitatum, tanquam commissum fuerit, sic punitur? Quod si absurdissimum, insulsissimum, dementissimum est, quoslibet homines ex his peccatis, quorum nec reatum ex parentibus trahere, sicut dicitis, nec ea non solum committere, sed nec saltem cogitare potuerunt, esse damnandos; redit ad uos [1 1Kb] frater ille geminus baptizati non baptizatus, et tacitus querit a uobis, unde fuerit a fraterna felicitate discretus, cur illa infelicitate punitus, ut illo in Dei filium adoptato [2 1Kb] , ipse non acciperet omnibus etatibus necessarium, sicut fatemini, Sacramentum; si quemadmodum nulla est fortuna uel fatum, uel apud Deum acceptio personarum, ita nullum est gratie sine meritis donum; nullum originale peccatum. Huic prorsus infanti linguam uestram uocemque submittitis, huic non loquenti quid loquamini non habetis.



CAPUT uIII.

17. Boni etiam imperfecti cupiditas donum gratie est; alioquin gratia secundum merita daretur. Iam nunc uideamus, ut possumus, hoc ipsum quod uolunt precedere in homine, ut adiutorio gratie dignus habeatur, et cui merito eius non tanquam indebita tribuatur, sed debita gratia retribuatur [3 1Kb] ; ac sic gratia iam non sit gratia: uideamus tamen quid illud sit. Sub nomine, inquiunt, gratie ita fatum asserunt, ut dicant, quia nisi inuito et reluctanti homini inspirauerit boni, et ipsius imperfecti, cupiditatem [4 1Kb] , nec a malo declinare, nec bonum possit arripere. Iam de fato et gratia quam inania loquantur ostendimus: nunc illud est quod debemus aduertere, utrum inuito et reluctanti homini Deus inspiret boni cupiditatem, ut iam non sit reluctans, non sit inuitus, sed consentiens bono, et uolens bonum. Isti enim uolunt, in homine ab ipso homine incipere cupiditatem boni, ut huius cepti meritum etiam perficiendi gratia consequatur: si tamen hoc saltem uolunt. Pelagius enim facilius dicit impleri quod bonum est, si adiuuet gratia. Quo additamento, id est, addendo Facilius, utique significat hoc se sapere, quod etiamsi gratie defuerit adiutorium, potest, quamuis difficilius, impleri  bonum per liberum arbitrium. Sed istis, quid in hac re sentiant, non de illo auctore huius heresis prescribamus: permittamus eos cum suo libero arbitrio esse liberos et ab ipso Pelagio; atque ista uerba eorum, que in hac cui respondemus Epistola posuerunt, potius attendamus.

18. Hoc enim nobis obiiciendum putarunt, quod inuito et reluctanti homini Deum dicamus inspirare, non quanticumque boni, sed et ipsius imperfecti cupiditatem. Fortassis ergo ipsi eo modo saltem seruant locum gratie, ut sine illa putent hominem posse habere boni, sed imperfecti cupiditatem; perfecti autem non facilius per illam posse, sed nisi per illam omnino non posse. uerum et sic gratiam Dei dicunt secundum merita nostra dari: quod in Oriente Pelagius ecclesiasticis Gestis damnari timendo damnauit. Si enim sine Dei gratia per nos incipit cupiditas boni; ipsum ceptum erit meritum, cui tanquam ex debito gratie ueniat adiutorium: ac sic gratia Dei non gratis donabitur, sed secundum meritum nostrum dabitur. Dominus autem ut responderet futuro Pelagio, non ait, Sine me difficile potestis aliquid facere; sed ait, Sine me nichil potestis facere . Et ut responderet futuris etiam istis in eadem ipsa euangelica sententia, non ait, Sine me nichil potestis perficere; sed, facere. Nam si Perficere dixisset, possent isti dicere, non ad incipiendum bonum, quod a nobis est; sed ad perficiendum, esse Dei adiutorium necessarium. uerum audiant et Apostolum. Dominus enim cum ait, Sine me nichil potestis facere; hoc uno uerbo initium finemque comprehendit. Apostolus uero, tanquam sententie dominice expositor, apertius utrumque distinxit, dicens: Quoniam qui in uobis opus bonum cepit, perficiet usque in diem Christi Iesu . Sed in Scripturis sanctis apud eumdem apostolum, isto unde loquimur, amplius inuenimus. Loquimur enim nunc de boni cupiditate, quam si uolunt a nobis incipere, a Domino perfici, uideant quid respondeant dicenti Apostolo: Non quia idonei sumus cogitare aliquid [1 1Kb] quasi ex nobismetipsis, sed sufficientia nostra ex Deo est . Cogitare, ait, aliquid, utique bonum: minus est autem cogitare quam cupere. Cogitamus quippe omne quod cupimus, nec tamen cupimus omne quod cogitamus; quoniam nonnunquam et quod non cupimus cogitamus. Cum igitur minus sit cogitare quam cupere: potest enim homo cogitare bonum, quod nondum cupit; et proficiendo postea cupere, quod antea non cupiendo cogitauit: quomodo ad id quod minus est, id est, ad cogitandum aliquid boni non sumus idonei tanquam ex nobismetipsis, sed sufficientia nostra ex Deo est; et ad id quod est amplius, id est, ad cupiendum aliquid boni sine diuino adiutorio idonei sumus ex libero arbitrio? Neque enim et hic Apostolus ait, Non quia idonei sumus cogitare quod perfectum est, tanquam ex nobismetipsis: sed cogitare, ait, aliquid; cui contrarium est nichil. Unde est illud Domini: Sine me nichil potestis facere.



CAPUT IX.

19. Scripturas interpretatur, quibus  abutuntur Pelagiani. Sed nimirum quod scriptum est, Hominis est preparare cor, et a Domino responsio lingue , non bene intelligendo falluntur, ut existiment cor preparare, hoc est, bonum inchoare, sine adiutorio gratie Dei ad hominem pertinere. Absit ut sic intelligant filii promissionis, tanquam cum audierint Dominum dicentem, Sine me nichil potestis facere; quasi conuincant cum dicentes, Ecce sine te possumus cor preparare: aut cum audierint a Paulo apostolo, Non quia idonei sumus cogitare aliquid quasi ex nobismetipsis, sed sufficientia nostra ex Deo est; tanquam et ipsum conuincant dicentes, Ecce idonei sumus ex nobismetipsis preparare cor, ac per hoc et boni aliquid cogitare. Quis enim potest sine [1 1Kb] bona cogitatione ad bonum cor preparare? Absit ut sic intelligant, nisi superbi sui arbitrii defensores et fidei catholice desertores. Ideo quippe scriptum est, Hominis est preparare cor, et a Domino responsio lingue; quia homo preparat cor, non tamen sine adiutorio Dei, qui sic tangit cor, ut homo preparet cor [2 1Kb] . In responsione autem lingue, id est, in eo quod preparato cordi lingua diuina respondet, nichil operis habet homo, sed totum est a Domino Deo.

20. Nam sicut dictum est, Hominis est preparare cor, et a Domino responsio lingue; ita etiam dictum est, Aperi os, et adimplebo illud . Quamuis enim nisi adiuuante illo, sine quo nichil possumus facere, os non possumus aperire: tamen nos aperimus illius adiumento et opere nostro; implet autem illud Dominus sine opere nostro. Nam quid est preparare cor, et os aperire, nisi uoluntatem parare? Et tamen in eisdem Litteris legitur, Preparatur uoluntas a Domino ; et, Labia mea aperies, et os meum annuntiabit laudem tuam . Ecce Deus admonet, ut preparemus uoluntatem in eo quod legimus, Hominis est preparare cor: et tamen ut hoc faciat homo, adiuuat Deus; quia preparatur uoluntas a Domino. Et, Aperi os, ita dicit iubendo [3 1Kb] , ut nemo possit nisi ipse id faciat adiuuando, cui dicitur, Labia mea aperies. Numquid istorum aliqui ita desipiunt [4 1Kb] , ut aliud os, aliud labia esse contendant, et mirabili uanitate hominem dicant os aperire, labia hominis Deum? Quanquam Deus illos et ab hac absurditate compescit, ubi ad Moysen famulum suum dicit, Ego aperiam os tuum, et instruam te que debeas loqui . In sententia ergo illa ubi dicitur, Aperi os, et adimplebo illud; quasi unum eorum uidetur ad hominem  pertinere, alterum ad Deum: in hac autem ubi dicitur, Ego aperiam os tuum, et instruam te; utrumque ad Deum. Quare hoc, nisi quia in uno istorum cooperatur homini facienti, alterum solus facit?

21. Quapropter multa Deus facit in homine bona, que non facit homo: nulla uero facit homo, que non facit Deus ut faciat homo. Proinde cupiditas boni non homini a Domino esset, si bonum non esset: si autem bonum est, non nisi ab illo nobis est, qui summe atque incommutabiliter bonus est. Quid est enim boni cupiditas, nisi caritas, de qua Ioannes apostolus sine ambiguitate loquitur dicens, Charitas ex Deo est ? Nec initium eius ex nobis, et perfectio eius ex Deo; sed si caritas ex Deo, tota nobis ex Deo est. Auertat enim Deus hanc amentiam, ut in donis eius nos priores faciamus, posteriorem ipsum: quoniam misericordia eius preueniet me ; et ipse est cui fideliter ueraciterque cantatur, Quoniam preuenisti eum in benedictione dulcedinis . Et quid hic aptius intelligitur, quam ipsa de qua loquimur cupiditas boni? Tunc enim bonum concupisci incipit, quando dulcescere ceperit. Quando autem timore pene, non amore iustitie fit bonum, nondum bene fit bonum; nec fit in corde quod fieri uidetur in opere, quando mallet homo non facere, si posset impune. Ergo benedictio dulcedinis, est gratia Dei, qua fit in nobis ut nos delectet et cupiamus, hoc est, amemus quod precipit nobis; in qua si nos non preuenit Deus, non solum non perficitur, sed nec inchoatur ex nobis. Si enim sine illo nichil possumus facere, profecto nec incipere, nec perficere: quia ut incipiamus, dictum est, Misericordia eius preueniet me; ut perficiamus, dictum est, Misericordia eius subsequetur me .



CAPUT X.

22. Secundum cuius propositum uocentur electi. Quid est ergo, quod in consequentibus, ubi ea que ipsi sentiunt commemorant, dicunt se confiteri, »gratiam quoque adiuuare uniuscuiusque bonum propositum, non tamen reluctanti studium uirtutis immittere?« Hoc quippe ita dicunt, uelut homo a se ipso sine adiutorio Dei habeat propositum bonum studiumque uirtutis, quo merito precedente dignus sit adiuuari Dei gratia subsequente. Putant enim fortasse ita dixisse Apostolum, Scimus quia diligentibus Deum omnia cooperatur [1 1Kb] in bonum, iis qui secundum propositum uocati sunt; ut propositum hominis uellet intelligi, quod propositum tanquam bonum meritum sequatur misericordia uocantis Dei: ignorantes ideo dictum esse, qui secundum propositum uocati sunt, ut Dei, non hominis propositum intelligatur, quo eos quos presciuit et predestinauit conformes imaginis Filii sui , elegit ante mundi constitutionem . Non enim omnes uocati, secundum propositum sunt uocati: quoniam multi uocati, pauci electi . Ipsi ergo secundum propositum uocati, qui electi ante constitutionem  mundi. De hoc proposito Dei dictum est et illud, quod iam commemoraui de geminis Esau et Iacob, Ut secundum electionem propositum Dei maneret, non ex operibus, sed ex uocante dictum est, Quia maior seruiet minori . Hoc propositum Dei et illo commemoratur loco, ubi ad Timotheum scribens ait: Collabora Euangelio secundum uirtutem Dei, saluos nos facientis, et uocantis uocatione sua sancta, non secundum opera nostra, sed secundum suum propositum et gratiam, que data est nobis in Christo Iesu ante secula eterna, manifestata autem nunc per aduentum Saluatoris nostri Iesu Christi . Hoc est ergo propositum Dei unde dicitur: Omnia cooperatur in bonum iis qui secundum propositum uocati sunt. Hominis autem propositum bonum adiuuat quidem subsequens gratia, sed nec ipsum esset nisi precederet gratia. Studium quoque hominis quod dicitur bonum, quamuis cum esse ceperit, adiuuetur gratia, non tamen incipit sine gratia: sed ab illo inspiratur, de quo dicit Apostolus, Gratias autem Deo, qui dedit idem studium pro uobis in corde Titi . Si studium quisque ut pro aliis habeat, Deus dat; ut pro ipso se habeat [1 1Kb] , quis alius est daturus?

 23. Que cum ita sint, nichil in Scripturis sanctis homini a Domino uideo iuberi, propter probandum liberum arbitrium, quod non inueniatur uel dari ab eius bonitate, uel posci propter adiutorium gratie demonstrandum: nec omnino incipit homo ex malo in bonum per initium fidei commutari, nisi hoc in illo agat indebita et gratuita misericordia Dei. De qua suam cogitationem recolens quidam, sicut legimus in Psalmis: Numquid obliuiscetur, inquit, misereri Deus? aut continebit in ira sua miserationes suas? Et dixi, Nunc cepi, hec mutatio dextere Excelsi . Cum ergo dixisset, Nunc cepi; non ait, hec mutatio arbitrii mei; sed dextere Excelsi. Sic itaque Dei gratia cogitetur, ut ab initio bone mutationis sue usque in finem consummationis qui gloriatur in Domino glorietur . Quia sicut nemo potest bonum perficere sine Domino, sic nemo incipere sine Domino [1 1Kb] . Sed hic sit huius uoluminis terminus, ut legentis reficiatur intentio et ad sequentia reparetur.



LIBER TERTIUS.


Pergit refutare cetera que calumniose a Pelagianis in eadem Epistola Thessalonicam missa obiectantur; exponitque contra eorum heresim quid uere Catholici dicant de Legis utilitate, quid de Baptismi effectu et uirtute doceant, quid de utriusque Testamenti, ueteris ac noui discrepantia, quid de Prophetarum et Apostolorum iustitia et perfectione, quid de peccati in Christo appellatione, cum in similitudine carnis peccati de peccato damnasse peccatum dicitur, uel factus ipse peccatum; quid postremo de preceptorum in futura uita impletione profiteantur.



CAPUT PRIMUM.

1. Exordium. Adhuc ea sequuntur que calumniose nobis obiiciunt: nondum ea que ipsi sentiunt pertexere incipiunt. Sed ne prolixitas uoluminum offenderet, hec ipsa que obiiciunt in duos libros partiti sumus; quorum superiore finito, qui totius huius operis liber secundus est, hinc ordimur alterum, et eum tertium primo secundoque coniungimus.



CAPUT II.

2. Pelagianorum calumnia, de usu ueteris legis. »Legem ueteris Testamenti nos« aiunt »dicere non ob hoc datam fuisse, ut iustificaret obedientes, sed ut grauioris [1 1Kb] fieret causa peccati.« Prorsus non intelligunt quid de lege dicamus, quia id quod dicit Apostolus, quem non intelligunt, dicimus. Quis enim dicat, non iustificari eos qui sunt legi obedientes; quando nisi iustificarentur, non possent esse obedientes? Sed dicimus lege fieri, ut Deus quid fieri uelit, audiatur: gratia uero fieri, ut legi obediatur. Non enim auditores legis, ait Apostolus, iusti sunt apud Deum, sed factores legis iustificabuntur . Lex ergo auditores iustitie facit, gratia factores. Quod enim impossibile erat legis [2 1Kb] , ait idem apostolus, in quo infirmabatur per carnem, misit Deus Filium suum in similitudine carnis  peccati, et de peccato damnauit peccatum in carne, ut iustitia legis impleretur in nobis, qui non secundum carnem ambulamus, sed secundum spiritum . Ecce quod dicimus: orent ut aliquando intelligant, non litigent, ut nunquam intelligant. Impossibile est enim legem impleri per carnem, hoc est, per carnalem presumptionem, qua superbi ignorantes Dei iustitiam, id est, que ex Deo est homini ut sit iustus, et suam uolentes constituere, tanquam per eorum non adiutum diuinitus arbitrium lex possit impleri, iustitie Dei non sunt subiecti . Ideo iustitia legis in eis impletur, qui non secundum carnem ambulant, id est, secundum hominem ignorantem Dei iustitiam et suam uolentem constituere, sed ambulant secundum spiritum. Quis autem ambulat secundum spiritum, nisi quisquis agitur [1 1Kb] Dei spiritu? Quotquot enim Dei spiritu aguntur, hi filii sunt Dei . Ergo littera occidit, spiritus autem uiuificat . Nec littera malum est, quia occidit: sed malos preuaricatione conuincit. Lex enim sancta, et mandatum sanctum et iustum et bonum. Quod ergo bonum est, inquit, mihi factum est mors? Absit: sed  peccatum ut appareat peccatum, per bonum mihi operatum est mortem, ut fiat supra modum peccator aut peccatum [1 1Kb] per mandatum . Ecce quid est, Littera occidit. Aculeus enim mortis est peccatum; uirtus autem peccati, lex . Auget quippe prohibendo peccati desideria, et inde occidit, nisi subueniendo uiuificet gratia.

3. Ecce quod dicimus: ecce unde nobis obiiciunt, quod »sic legem« dicamus »datam, ut grauioris sit causa peccati:« non audientes Apostolum dicentem, Lex enim iram operatur; ubi enim non est lex, nec preuaricatio ; et, Lex preuaricationis gratia posita est [2 1Kb] , donec ueniret semen cui promissum est; et, Si data esset lex que posset uiuificare, omnino ex lege esset iustitia: sed conclusit Scriptura omnia sub peccato, ut promissio ex fide Iesu Christi daretur credentibus . Hinc est quod uetus Testamentum ex monte Sina, ubi lex data est, in seruitutem generat [3 1Kb] , quod est Agar. Nos autem, inquit, non sumus ancille filii, sed libere . Non sunt itaque libere filii, qui legem acceperunt littere, qua possent non solum peccatores, uerum etiam preuaricatores insuper demonstrari; sed qui spiritum gratie, quo lex ipsa sancta et iusta et bona possit impleri. Ecce quod dicimus: intendant, et non contendant; illuminentur, et non calumnientur.



CAPUT III.

4. Calumnia de effectu Baptismi. »Baptisma quoque,« inquiunt, »non uere homines nouos facere asserunt, id est, non plenam dare remissionem peccatorum; sed ex parte filios Dei fieri, ex parte autem filios seculi, id est, diaboli, remanere contendunt.« Mentiuntur, insidiantur, tergiuersantur: non hoc dicimus. Omnes enim homines qui sunt filii diaboli, etiam filios seculi; non autem omnes filios seculi etiam filios diaboli dicimus. Absit enim ut filios diaboli dicamus fuisse sanctos patres, Abraham, Isaac, et Iacob, et alios huiusmodi, quando per nuptias generabant, et eos fideles qui usque nunc et deinceps adhuc generant. Nec tamen possumus Domino contradicere dicenti, Filii seculi huius nubunt, et tradunt ad nuptias . Quidam ergo filii seculi huius sunt, et tamen filii diaboli non sunt. Quamuis enim diabolus sit auctor et princeps omnium peccatorum; non tamen filios diaboli faciunt quecumque peccata. Peccant enim et filii Dei, quoniam si dixerint se non habere peccatum, se ipsos seducunt, et ueritas in eis non est . Sed ea conditione peccant, qua sunt filii adhuc huius seculi: qua uero gratia sunt filii Dei, non utique peccant; quia omnis qui natus est ex Deo, non peccat . Filios autem diaboli infidelitas facit, quod peccatum proprie [4 1Kb] uocatur, quasi solum sit, si non exprimatur quale peccatum sit. Sicut Apostolus cum dicitur, si non exprimatur quis apostolus, non intelligitur nisi Paulus: quia pluribus est Epistolis  notior, et plus omnibus illis laborauit . Unde quod ait Dominus de Spiritu sancto, Ipse arguet mundum de peccato; infidelitatem intelligi uoluit. Hoc enim cum exponeret, ait, De peccato quidem, quod non crediderunt in me . Et ubi ait, Si non uenissem, et locutus eis fuissem, peccatum non haberent . Non enim peccatum antea non habebant: sed ipsam uoluit intelligi diffidentiam, qua nec presenti et loquenti crediderunt, pertinentes ad eum de quo dicit Apostolus, Secundum principem potestatis eris, qui nunc operatur in filiis diffidentie . Ergo in quibus non est fides, filii sunt diaboli; quia non habent in interiore homine cur eis dimittatur quidquid hominis uel infirmitate, uel ignorantia [1 1Kb] , uel omnino aliqua mala uoluntate committitur. Illi autem filii Dei, qui utique si dixerint se non habere peccatum, se ipsos decipiunt, et ueritas in eis non est, profecto, quod sequitur, cum confitentur peccata sua , fidelis est et iustus qui dimittat eis peccata, et mundet eos ab omni iniquitate . Ut autem plenius intelligatur quod dicimus, audiatur ipse iehsu, qui filiis Dei utique loquebatur, dicens: Si autem uos cum sitis mali, nostis bona data dare filiis uestris, quanto magis Pater uester, qui in celis est, dabit bona petentibus se ? Si enim filii Dei non essent, non eis diceret, Pater uester qui in celis est. Et tamen eos malos esse dicit, et nosse bona dare filiis suis. Numquid inde mali, unde filii Dei? Absit: sed inde mali, unde adhuc filii seculi, iam tamen filii Dei facti pignore Spiritus sancti.

5. Baptismus igitur abluit quidem peccata omnia, prorsus omnia, factorum, dictorum, cogitatorum, siue originalia, siue addita, siue que ignoranter, siue que scienter admissa sunt: sed non aufert infirmitatem, cui regeneratus resistit, quando bonum agonem luctatur; consentit autem, quando sicut homo in aliquo delicto preoccupatur ; propter illud gaudens in actione gratiarum, propter hoc autem gemens in allegatione orationum. Ibi dicens, Quid retribuam Domino pro omnibus que retribuit mihi ? hic dicens, Dimitte nobis debita nostra . Propter illud dicens, Diligam te, Domine, uirtus mea : propter hoc dicens, Miserere mei, Domine, quia infirmus sum . Propter illud dicens, Oculi mei semper ad Dominum, quoniam ipse euellet de laqueo pedes meos : propter hoc dicens, Turbatus est pre ira oculus meus . Et innumerabilia, quibus diuine Littere plene sunt, que alternis uicibus [2 1Kb] , uel exsultando de Dei bonis, uel merendo de nostris malis, a filiis Dei dicuntur ex fide, quamdiu adhuc filii sunt etiam seculi huius [3 1Kb] pro uite huius  infirmitate: quos tamen Deus a filiis diaboli non solum lauacro regenerationis, sed ipsius etiam que per dilectionem operatur , fidei probitate discernit; quia iustus ex fide uiuit . Hec autem infirmitas [1 1Kb] , cum qua usque ad corporis mortem defectu et profectu alternante contendimus, magnique interest quid uincat in nobis, regeneratione alia consumetur; de qua Dominus dicit, In regeneratione, cum sederit Filius hominis in sede maiestatis sue, sedebitis et uos super sedes duodecim , etc. Regenerationem quippe hoc loco, ambigente nullo, nouissimam resurrectionem uocat: quam Paulus quoque apostolus et adoptionem et redemptionem nuncupat, dicens, Sed etiam nos ipsi primitias spiritus habentes, et ipsi in nobismetipsis ingemiscimus, adoptionem exspectantes, redemptionem corporis nostri . Numquid non per lauacrum sanctum regenerati, adoptati et redempti sumus? Et tamen restat regeneratio, adoptio, redemptio, quam in fine uenturam nunc patienter exspectare debemus, ut tunc filii huius seculi ex nulla parte iam simus. Quisquis igitur Baptismati derogat, quod modo per illud percipimus, corrumpit fidem: quisquis autem iam nunc ei tribuit, quod quidem per ipsum, sed tamen postea percepturi sumus, amputat spem. Nam si a me quisquam quesierit, utrum per Baptismum salui facti fuerimus; negare non potero, dicente Apostolo, Saluos nos fecit per lauacrum regenerationis et renouationis Spiritus sancti . Sed si quesierit, utrum per idem lauacrum omni prorsus modo iam nos fecerit saluos; respondebo, Non ita est. Idem quippe item dicit apostolus: Spe enim salui facti sumus. Spes autem que uidetur, non est spes; quod enim uidet quis, quid sperat? Si autem quod non uidemus speramus, per patientiam exspectamus . Salus ergo hominis in Baptismate facta est, quia dimissum est quod peccati [2 1Kb] a parentibus traxit, uel quidquid etiam proprie ante Baptismum ipse peccauit: salus uero eius tanta post erit [3 1Kb] , ut peccare omnino non possit.



CAPUT Iu.

6. Calumnia de ueteri Testamento et antiquis iustis. uetus Testamentum figura noui. Sancti ueteris Testamenti ad nouum pertinent. Quibus ita se habentibus, ex his etiam illa que deinceps nobis obiiciunt refelluntur. Quis enim catholicus dicat, quod nos dicere iactitant, »Spiritum sanctum adiutorem uirtutis in ueteri Testamento non fuisse;« nisi cum uetus Testamentum sic intelligimus, quemadmodum Apostolus dixit, A monte Sina in seruitutem generans ? Sed quia in eo prefigurabatur nouum, qui hoc intelligebant tunc homines Dei, secundum distributionem temporum, ueteris quidem Testamenti dispensatores et gestatores, sed noui demonstrantur  heredes. An uero illum ad Testamentum nouum negabimus pertinere, qui dicit, Cor mundum crea in me, Deus, et spiritum rectum innoua in uisceribus meis ? aut illum qui dicit, Posuit super petram pedes meos, et direxit gressus meos, et immisit in os meum canticum nouum, hymnum Deo nostro. ? uel illum ante Testamentum uetus, quod est a monte Sina, patrem fidelium, de quo dicit Apostolus, Fratres, secundum hominem dico, tamen hominis confirmatum testamentum nemo irritum facit aut superordinat. Abrahe dicte sunt promissiones et semini eius. Non dicit, Et seminibus, tanquam in multis; sed tanquam in uno, Et semini tuo, quod est Christus. Hoc autem dico, inquit, Testamentum confirmatum a Deo, que post quadringentos et triginta annos facta est lex non infirmat ad euacuandam promissionem. Si enim ex lege hereditas, iam non ex promissione: Abrahe autem per promissionem donauit Deus.

7. Hic certe si queramus, utrum hoc Testamentum, quod dicit confirmatum a Deo non infirmari a lege que post quadringentos et triginta annos facta est, utrum nouum, an uetus intelligendum sit: quis respondere dubitet, Nouum, sed in propheticis latebris occultatum, donec ueniret tempus quo reuelaretur in Christo? Nam si dixerimus, uetus; quid erit illud a monte Sina in seruitutem generans? Ibi enim facta est lex post quadringintos et triginta annos: qua lege hoc Testamentum promissionis Abrahe infirmari non posse confirmat; et hoc quod factum est ab Abraham, uult potius ad nos pertinere, quos uult esse filios libere, non ancille; heredes ex promissione, non lege; cum dicit, Si enim ex lege hereditas, iam non ex promissione: Abrahe autem per promissionem donauit Deus [1 1Kb] . Ut quod facta lex est post quadringentos et triginta annos, ad hoc subintrauerit, ut abundaret delictum; cum per peccatum preuaricationis conuincitur hominis superbia de sua iustitia presumentis: et ubi abundauit delictum, superabundauit gratia ; per fidem iam humilis hominis in lege deficientis [2 1Kb] et ad Dei misericordiam fugientis. Ideo cum dixisset, Si enim ex lege hereditas, iam non ex promissione; Abrahe autem per promissionem donauit Deus: tanquam ei diceretur, Utquid ergo lex postea facta est? subiunxit atque ait, Quid ergo lex? Cui mox interrogationi reddidit, Preuaricationis gratia proposita est [3 1Kb] , donec ueniret semen cui promissum est . Hoc identidem ita dicit: Si enim qui ex lege, heredes sunt; exinanita est fides, et euacuata est promissio. Lex enim iram operatur: ubi enim non est lex, nec preuaricatio . Quod ait in illo testimonio, Si enim ex lege hereditas, iam non ex promissione; Abrahe autem per promissionem donauit Deus; hoc in isto ait, Si enim qui per legem, heredes sunt; exinanita est fides, et euacuata promissio:  satis ostendens ad fidem nostram pertinere  quod per promissionem donauit Deus Abrahe. Et quod ait in illo testimonio, Quid ergo lex? atque respondit, Preuaricationis gratia proposita est: hoc in isto subdidit similiter, Lex enim iram operatur: ubi enim non est lex, nec preuaricatio.

8. Siue igitur Abraham, siue ante illum iusti, siue post eum usque ad ipsum Moysen, per quem datum est Testamentum a monte Sina in seruitutem generans, siue ceteri Prophete post eum et sancti homines Dei usque ad Ioannem Baptistam, filii sunt promissionis et gratie secundum Isaac filium libere, non ex lege, sed ex promissione heredes Dei, coheredes autem Christi. Absit enim ut Ne iustum, et prioris temporis iustos, et quicumque ab illo usque ad Abraham iusti esse potuerunt uel conspicui uel occulti, negemus ad supernam Ierusalem, que mater nostra est, pertinere; quamuis anteriores tempore [1 1Kb] inueniantur esse quam Sara, que ipsius libere matris prophetiam figuramque gestabat [2 1Kb] . Quanto euidentius ergo post Abraham, cui sic declarata est ipsa promissio, ut pater multarum gentium diceretur , quicumque Deo placuerunt, filii promissionis habendi sunt? Non enim ex Abraham et deinceps iustorum generatio uerior, sed prophetia manifestior reperitur.

9. Ad Testamentum autem uetus, quod est a monte Sina in seruitutem generans, quod est Agar, illi pertinent, qui cum acceperint legem sanctam et iustam et bonam, putant sibi ad uitam, litteram posse sufficere: et ideo qua fiant factores legis, diuinam misericordiam non requirunt; sed ignorantes Dei iustitiam, et suam iustitiam uolentes constituere, iustitie Dei non sunt subiecti . Ex hoc genere fuit illa multitudo, que aduersus Deum in eremo murmurauit, et idolum fecit, et illa que iam in ipsa terra promissionis fornicata est post deos alienos. Sed hec in ipso quoque uetere Testamento ualde reprobata est multitudo. Illi etiam, quicumque ibi erant, sola que ibi Deus pollicetur terrena promissa sectantes, et quid pro nouo Testamento ea ipsa significent ignorantes, eorum adipiscendorum amore et amittendorum timore, Dei precepta seruabant; imo non seruabant, sed sibi seruare uidebantur. Neque enim fides in eis per dilectionem operabatur , sed terrena cupiditas metusque carnalis. Sic autem precepta qui facit, procul dubio inuitus facit; ac per hoc in animo non facit: magis uult [3 1Kb] enim omnino non facere, si secundum ea que cupit et metuit, permittatur impune. Ac per hoc in ipsa uoluntate intus est reus, ubi ipse qui precipit inspicit Deus. Tales erant filii terrene Ierusalem, de qua dicit Apostolus, Seruit enim cum filiis suis, pertinens ad Testamentum uetus a monte Sina in seruitutem generans, quod est Agar  . Ex ipso genere fuerunt, qui Dominum crucifixerunt, et in eadem infidelitate manserunt. Inde sunt adhuc etiam filii eorum in ingenti multitudine Iudeorum, quamuis iam nouo Testamento, sicut prophetatum est, per Christi sanguinem patefacto atque firmato, et a flumine ubi baptizatus magisteriumque professus est , usque ad terminos terre Euangelio diffamato. Qui Iudei, secundum prophetias quas legunt, per omnes sunt terras ubique dispersi, ut ex eorum quoque codicibus Christiane non desit testimonium ueritati.

10. Et uetus igitur Testamentum Deus condidit: quia Deo placuit, usque ad plenitudinem temporis promissis terrenis tanquam in premio constitutis promissa uelare celestia; et populo terrenis bonis inhianti, et propterea durum cor habenti, quamuis spiritualem, tamen in tabulis lapideis legem dare. Exceptis quippe Librorum ueterum sacramentis, que sola significandi ratione precepta sunt ; cetera certe que ad pietatem bonosque mores pertinentia, non ad aliquam significationem ulla interpretatione referenda, sed prorsus ut sunt dicta, facienda sunt: profecto illam Dei legem, non solum illi tunc populo, uerum etiam nunc nobis ad instituendam recte uitam necessariam nemo dubitauerit. Si enim Christus nobis abstulit illud grauissimum multarum obseruationum iugum, ne carnaliter circumcidamur, ne pecorum uictimas immolemus, ne sabbato septeno dierum uolumine redeunte ab operibus etiam necessariis quiescamus, et cetera huiusmodi, sed ea spiritualiter intellecta teneamus, remotisque umbris significantibus in rerum ipsarum que significantur luce uigilemus: numquid propterea dicturi sumus, non ad nos pertinere quod scriptum est, ut alienum quodcumque perditum quisquis inuenerit, reddat ei qui perdidit ; et alia multa similia, quibus pie recteque uiuere discitur, maximeque ipsum Decalogum, qui duabus illis lapideis tabulis continetur, excepta sabbati obseruatione carnali, que spiritualem sanctificationem quietemque significat? Quis enim dicat non debere obseruare Christianos, ut uni Deo religionis obsequio seruiatur, ut idolum non colatur, ut nomen Domini non accipiatur in uanum, ut parentes honorentur, ne adulteria, homicidia, furta, falsa testimonia perpetrentur, ne uxor, ne omnino res ulla concupiscatur aliena ? Quis est tam impius, qui dicat ideo se ista legis non custodire precepta, quia est ipse christianus, nec sub lege, sed sub gratia constitutus?

11. uerum hec plane magna distantia est, quod faciunt ista sub lege positi, quos littera occidit, terrenam felicitatem uel cupiditate adipiscendi uel timore amittendi: et ideo non uere faciunt; quoniam carnalis cupiditas, qua peccatum commutatur potius uel [1 1Kb] augetur, cupiditate alia non sanatur. Hi ad uetus pertinent  Testamentum, quod in seruitutem generat; quia facit eos carnalis timor et cupiditas seruos, non euangelica fides et spes et caritas liberos. Sub gratia uero positi, quos uiuificat Spiritus, ex fide [1 1Kb] ista faciunt, que per dilectionem operatur, in spe bonorum, non carnalium, sed spiritualium, non terrenorum, sed celestium, non temporalium, sed eternorum; precipue credentes in Mediatorem, per quem sibi non dubitant, et spiritum gratie subministrari, ut bene ista faciant, et ignosci posse cum peccant. Hi pertinent ad Testamentum nouum, filii promissionis, regenerati [2 1Kb] Deo patre et libera matre. Huius generis fuerunt antiqui omnes iusti, et ipse Moyses Testamenti minister ueteris, heres noui; quia ex fide qua nos uiuimus, una eademque uixerunt, incarnationem, passionem, resurrectionemque Christi credentes futuram, quam nos credimus factam: usque ad ipsum Ioannem Baptistam quasi preterite dispensationis limitem quemdam, qui Mediatorem ipsum non aliqua umbra futuri, uel allegorica significatione, uel ulla prophetica prenuntiatione uenturum esse significans; sed digito demonstrans ait, Ecce Agnus Dei, ecce qui tollit peccatum mundi : tanquam dicens, Quem multi iusti uidere concupierunt, in quem uenturum ab ipsius humani generis initio crediderunt, de quo Abrahe dicte sunt promissiones, de quo scripsit Moyses, de quo Lex et Prophete sunt testes; Ecce Agnus Dei, ecce qui tollit peccatum mundi. Ab hoc Ioanne et deinceps ceperunt de Christo fieri preterita uel presentia, que ab illis omnibus anterioris temporis iustis credebantur, sperabantur, desiderabantur futura. Eadem igitur fides est, et in illis qui nondum nomine, sed reipsa fuerunt antea christiani, et in istis qui non solum sunt, uerum etiam uocantur, et in utrisque eadem gratia per Spiritum sanctum. Unde dicit Apostolus: Habentes autem eumdem spiritum fidei, secundum quod scriptum est, Credidi, propter quod locutus sum; et nos credimus, propter quod et loquimur .

12. Aliter itaque dicitur iam obtinente loquendi consuetudine uetus Testamentum, Lex et Prophete omnes, qui usque ad Ioannem prophetauerunt; quod distinctius uetus Instrumentum, quam uetus Testamentum uocatur: aliter autem sicut apostolica appellat auctoritas, siue hoc nomen exprimens, siue significans. Exprimit enim, ubi dicit, Usque in hodiernum diem, quamdiu legitur Moyses, idipsum uelamen in lectione ueteris Testamenti manet: quod non reuelatur, quia in Christo euacuatur . Sic enim utique uetus Testamentum ad Moysi retulit ministerium. Item dicit, Ut seruiamus in nouitate spiritus, et non in uetustate littere : idipsum significans Testamentum nomine littere. Item alio loco: Qui et idoneos nos fecit ministros noui Testamenti, non littere, sed spiritus [3 1Kb] : littera enim occidit, spiritus autem uiuificat  . Et hic per commemorationem noui, illud utique uetus intelligi uoluit. Multo autem euidentius, quamuis non dixerit, aut uetus, aut nouum, duo ipsa Testamenta distinxit, per duos filios Abrahe, unum de ancilla, alium de libera: quod iam superius commemorauimus. Quid enim expressius, quam ut diceret, Dicite mihi, sub lege uolentes esse, legem non audistis? Scriptum est enim quoniam Abraham duos filios habuit, unum de ancilla, et unum de libera: sed ille quidem qui de ancilla, secundum carnem natus est; qui autem de libera, per repromissionem: que sunt in allegoria. Hec enim sunt duo Testamenta, unum quidem in monte Sina in seruitutem generans, quod est Agar. Sina enim mons est in Arabia, que coniuncta est huic que nunc est Ierusalem: seruit enim cum filiis suis. Que autem sursum est Ierusalem, libera est, que est mater nostra. Quid clarius, quid certius, quid ab omni obscuritate atque ambiguitate remotius promissionis filiis? Et paulo post: Nos autem fratres, inquit, secundum Isaac promissionis filii sumus. Item paulo post: Nos autem fratres, non sumus ancille filii, sed libere; qua libertate Christus nos liberauit . Eligamus igitur utrum antiquos iustos ancille filios dicamus, an libere. Absit autem ut ancille: ergo si libere [1 1Kb] , ad nouum pertinent Testamentum in Spiritu sancto, quem uiuificantem littere occidenti opponit Apostolus. Nam quo pacto ad gratiam noui Testamenti non pertinent hi, de quorum dictis et Libris istos eiusdem gratie dementissimos et ingratissimos inimicos refellendo [2 1Kb] conuincimus?

13. Sed dicet aliquis: Quomodo uetus appellatur, quod post quadringentos et triginta annos factum est per Moysen ; et nouum dicitur, quod ante tot annos factum est ad Abraham? Qui ex hoc non litigiose, sed studiose mouetur, intelligat primum, quia cum [3 1Kb] ex anteriore tempore dicitur uetus, ex posteriore autem nouum; reuelationes eorum considerantur in his nominibus, non institutiones. Per Moysen quippe reuelatum est Testamentum uetus, per quem data est lex sancta, et iusta, et bona , per quam fieret non abolitio, sed cognitio peccati; qua conuincerentur superbi suam iustitiam uolentes constituere, quasi diuino adiutorio non egentes, et rei facti littere confugerent ad gratie spiritum, non sua iustitia iustificandi, sed Dei, hoc est, que illis esset ex Deo. Nam sicut idem apostolus loquitur, Per legem cognitio peccati: nunc autem sine lege iustitia Dei manifestata est, testificata per Legem et prophetas . Lex quippe, eo ipso quo in ea nemo iustificatur, testimonium perhibet iustitie Dei. Quod enim in lege nemo iustificatur apud Deum, manifestum est quia iustus ex fide uiuit . Sic ergo, cum lex non iustificat impium de preuaricatione conuictum, mittit ad iustificantem Deum, atque ita iustitie Dei perhibet testimonium. Prophete uero testimonium  perhibent iustitie Dei, prenuntiando Christum, qui factus est nobis sapientia a Deo et iustitia et sanctificatio et redemptio: ut quemadmodum scriptum est, Qui gloriatur, in Domino glorietur . Erat autem occulta ista lex ab initio, cum homines iniquos natura ipsa conuinceret, aliis facientes quod sibi fieri noluissent. Reuelatio autem noui Testamenti in Christo facta est, cum est manifestatus in carne; in quo apparuit iustitia Dei, id est, que hominibus ex Deo est. Hinc [1 1Kb] enim ait: Nunc autem sine lege iustitia Dei manifestata est. Ecce qua causa illud dicitur uetus Testamentum, quia priore; hoc autem nouum, quia posteriore tempore reuelatum est. Deinde, quia Testamentum uetus pertinet ad hominem ueterem, a quo necesse est hominem incipere; nouum autem ad hominem nouum, quo debet homo ex uetustate transire. Ideo in illo sunt promissa terrena, in isto promissa celestia: quia et hoc ad Dei misericordiam pertinuit, ne quisquam uel ipsam terrenam qualemcumque felicitatem, nisi a Domino creatore uniuersitatis putet cuiquam posse conferri. Sed si propter illam colatur Deus, seruilis est cultus, pertinens ad filios ancille: si autem propter ipsum Deum, ut in eterna uita sit Deus omnia in omnibus, liberalis est seruitus, pertinens ad filios libere, que est mater nostra eterna in celis; que prius tanquam sterilis apparebat, quando perspicuos filios non habebat; nunc autem uidemus quod de illa prophetatum est, Letare, sterilis, que non paris; erumpe et exclama, que non parturis: quia multi filii deserte, magis quam eius que habet uirum : id est, magis quam illus Ierusalem, que legis quodammodo uinculo maritata est, et seruit cum filiis suis. Tempore igitur ueteris Testamenti Spiritum sanctum in eis, qui etiam tunc secundum Isaac promissionis filii erant, non solum adiutorem, quod isti suo dogmati sufficere existimant; uerum etiam largitorem dicimus fuisse uirtutis, quod isti negant, libero eam potius arbitrio tribuentes, contradicentibus illis patribus qui sciebant ad Deum ueraci [2 1Kb] pietate clamare, Diligam te, Domine, uirtus mea .



CAPUT u.

14. Calumnia de Prophetarum et Apostolorum iustitia. Aiunt etiam, »quod omnes Apostoli uel Prophete non plene sancti definiantur a nobis, sed in comparatione peiorum minus malos eos fuisse dicamus; et hanc esse iustitiam cui Deus testimonium perhibet, ut quomodo dicit propheta, iustificatam Sodomam comparatione Iudeorum , sic etiam nos criminosorum comparatione dicamus sanctos aliquam [3 1Kb] exercuisse uirtutem.« Absit ut ista dicamus: sed aut non ualent intelligere, aut nolunt aduertere, aut calumniandi studio dissimulant se scire quod dicimus. Audiant ergo, uel ipsi, uel potius ii quos idiotas et ineruditos decipere moliuntur. Nostra fides, hoc est catholica fides, iustos  ab iniustis, non operum, sed ipsa fidei lege discernit: quia iustus ex fide uiuit. Per quam discretionem fit, ut homo ducens uitam sine homicidio, sine furto, sine falso testimonio, sine appetitu rei ullius aliene, parentibus honorem debitum reddens, castus usque ad continentiam ab omni omnino concubitu, etiam coniugali, eleemosynarum largissimus, iniuriarum patientissimus, qui non solum non auferat aliena, sed nec sua reposcat ablata, uel etiam uenditis omnibus suis erogatisque in pauperes, nichil suum propriumque possideat [1 1Kb] ; cum suis tamen istis uelut laudabilibus moribus, si non in Deum fidem rectam et catholicam teneat, de hac uita damnandus abscedat. Alius autem, habens quidem opera bona ex fide recta que per dilectionem operatur, non tamen ita ut ille bene moratus [2 1Kb] , incontinentiam suam sustentat honestate nuptiarum, coniugii carnalis debitum [3 1Kb] et reddit et repetit, nec sola propagationis causa, uerum etiam uoluptatis, quamuis cum sola uxore, concumbit, quod coniugatis secundum ueniam concedit Apostolus ; iniurias non tam patienter accipit [4 1Kb] , sed ulciscendi cupiditate fertur iratus; quamuis, ut possit dicere, Sicut et nos dimittimus debitoribus nostris , rogatus ignoscat: possidet rem familiarem, faciens inde quidem eleemosynas, non tamen quam ille tam largas [5 1Kb] : non aufert aliena; sed quamuis ecclesiastico iudicio, non forensi, tamen repetit sua: nempe iste qui moribus illo uidetur inferior, propter rectam fidem que illi est in Deum, ex qua uiuit, et secundum quam in omnibus delictis suis se accusat, in omnibus bonis operibus Deum laudat, sibi tribuens ignominiam, illi gloriam, atque ab ipso sumens et indulgentiam peccatorum et dilectionem recte [6 1Kb] factorum, de hac uita liberandus et in consortium cum Christo regnaturorum recipiendus emigrat. Quare, nisi propter fidem? Que licet sine operibus neminem saluat ; tamen per ipsam etiam peccata soluuntur, quia iustus ex fide uiuit: sine ipsa uero etiam que uidentur bona opera, in peccata uertuntur; omne enim quod non est ex fide, peccatum est . Et fit propter hanc maximam differentiam, ut cum, dubitante nullo, perseuerans uirginalis integritas coniugali castitate sit potior; tamen mulier etiam bis nupta catholica professe uirgini heretice preferatur: nec ita preferatur, ut ista melior sit in Dei regno, sed ut illa ibi non sit omnino. Nam et ille quem uelut melioribus descripsimus moribus, si adsit ei fides recta, superat illum alter rum, sed ambo [7 1Kb] illic erunt: si autem fides ei desit,  sic ab illo superatur, ut ipse ibi non sit.

15. Cum itaque iusti omnes et antiquiores et Apostoli ex fide uixerint recta, que est in Christo Iesu Domino nostro; moresque tam sanctos cum fide habuerint, ut licet non tam perfecte uirtutis in hac uita esse potuerint, quam que post hanc uitam futura est, tamen quidquid peccati ex humana infirmitate subreperet [1 1Kb] , pietate ipsius fidei continuo deleretur: unde fieri potest ut in comparatione iniquorum, quos damnaturus est Deus, iustos eos fuisse dicendum sit; cum per piam fidem tam in contrarium ab illis impiis sint remoti, ut clamet Apostolus, Que pars fideli cum in fideli ? Sed uidelicet Pelagiani noui heretici, religiosi [2 1Kb] amatores et laudatores uidentur sibi esse sanctorum, si non audeant dicere imperfecte illos fuisse uirtutis, cum hoc confiteatur uas electionis, qui considerans ubi adhuc esset, et quia corpus quod corrumpitur, aggrauat animam , Non quia iam acceperim, ait, aut iam perfectus sim: fratres, ego me ipsum non arbitror apprehendisse. Et paulo post tamen, qui se negauerat esse perfectum, Quotquot ergo perfecti, inquit, hoc sapiamus : ut ostenderet secundum istius uite modum esse quamdam perfectionem, eique perfectioni hoc quoque deputari, si se quisque nouerit nondum esse perfectum. Quid enim perfectius, quidue [3 1Kb] excellentius in ueteri populo sacerdotibus sanctis? Et tamen eis precepit Deus sacrificium primitus pro suis offerre peccatis . Et quid sanctius in nouo populo Apostolis? Et tamen precepit eis Dominus in oratione dicere, Dimitte nobis debita nostra. Omnium igitur piorum sub hoc onere corruptibilis carnis et in istius uite infirmitate gementium spes una est, quod aduocatum habemus ad Patrem [4 1Kb] Iesum Christum iustum, et ipse est exoratio peccatorum nostrorum .



CAPUT uI.

16. Calumnia de peccato in Christo. Iustum [5 1Kb] aduocatum non habent illi, qui sunt a iustis  in contrarium longeque discreti. Quem iustum aduocatum absit ut dicamus, sicut ipsi calumniantur, »carnis necessitate mentitum:« sed dicimus eum in similitudine carnis peccati de peccato damnasse peccatum . Quod fortasse isti non intelligentes et calumniandi cupiditate cecati, quam diuersis modis peccati nomen in Scripturis sanctis poni soleat ignorantes, peccatum Christi affirmare nos iactant. Dicimus itaque Christum, et nullum habuisse peccatum, nec in anima, nec in carne; et suscipiendo carnem in similitudine carnis peccati de peccato damnasse peccatum. Quod subobscure ab Apostolo dictum duobus modis soluitur: siue quia rerum similitudines solent earum rerum nominibus nuncupari, quarum similes  sunt, ut ipsam similitudinem carnis peccati uoluisse intelligatur Apostolus appellare peccatum: siue quia sacrificia pro peccatis peccata appellabantur in lege, que omnia figure fuerunt carnis Christi, quod est uerum et unicum sacrificium pro peccatis, non solum his que uniuersa in Baptismate diluuntur, uerum etiam his que post ex huius uite infirmitate subrepunt; propter que quotidie uniuersa in oratione ad Deum clamat Ecclesia, Dimitte nobis debita nostra; et dimittuntur nobis per singulare sacrificium pro peccatis, quod Apostolus secundum legem loquens, non dubitauit appellare peccatum. Unde est etiam illud eius multo euidentius, nec aliquo biuio cuiusquam ambiguitatis incertum: Obsecramus pro Christo reconciliari Deo: eum qui non nouerat peccatum, pro nobis peccatum fecit, ut nos simus iustitia Dei in ipso. . Nam quod superius commemoraui, De peccato damnauit peccatum; quia non dictum est, De peccato suo, potest quispiam sic intelligere, ut dicat eum de peccato Iudeorum damnasse peccatum; quia de peccato eorum, qui eum crucifixerunt, factum est ut sanguinem suum in remissionem funderet peccatorum: hoc uero [1 1Kb] , ubi dicitur Deus ipsum Christum, qui non nouerat peccatum, fecisse peccatum, non mihi conuenientius uidetur intelligi, quam Christum factum sacrificium pro peccatis, et ob hoc appellatum esse peccatum.



CAPUT uII.

17. Calumnia de impletione preceptorum in futura uita. Quis autem ferat eos obiicere nobis, »quod post resurrectionem tales processus futuros esse dicamus, ut ibi incipiant homines, que hic noluerint, Dei mandata complere:« quoniam dicimus, ibi omnino nullum futurum esse peccatum, nec cum aliqua peccati cupiditate conflictum; tanquam ipsi audeant hoc negare? Sapientiam quoque et cognitionem Dei tunc perfici in nobis, et in Domino tantam exsultationem, ut ea sit plena et uera securitas, quis negabit, nisi tam auersus sit a uero, ut ob hoc ad eam peruenire non possit? uerum hec non erunt in preceptis, sed in eorum que hic obseruanda sunt premio preceptorum. Quorum quidem preceptorum contemptus illo non perducit ad premium, sed hic studium precepta seruandi gratia Dei tribuit. Que si quid etiam in eis preceptis minus seruatur, ignoscit, propter quod orando dicimus, et, Fiat uoluntas tua; et, Dimitte nobis debita nostra . Hic ergo preceptum est, ut non peccemus: ibi premium, non posse peccare. Hic preceptum est, ut desideriis peccati non obediamus: ibi premium, ut desideria peccati non habeamus. Hic preceptum est, Intelligite ergo, qui insipientes estis in populo; et stulti, aliquando sapite : ibi premium est, plena sapientia et perfecta cognitio. uidemus enim nunc per speculum in enigmate, ait Apostolus; tunc autem facie ad faciem. Nunc scio ex parte; tunc autem cognoscam sicut et cognitus sum . Hic preceptum est, Exsultate Deo adiutori  nostro ; et, Exsultate, iusti, in Domino : ibi premium est, exsultare perfecto et ineffabili gaudio. Postremo in precepto positum est, Beati qui esuriunt et sitiunt iustitiam: in premio autem, Quoniam ipsi saturabuntur . Unde, queso, saturabuntur, nisi quod esuriunt et sitiunt? Quis igitur ita, non solum a diuino, sed a sensu quoque abhorret humano, qui dicat in homine tantam esse posse iustitiam, cum ab illo esuritur et sititur, quanta erit, cum ex illa saturabitur? Quando autem esurimus sitimusque iustitiam, si fides Christi uigilat in nobis, quid nos nisi Christum esurire ac sitire credendum est? Qui factus est nobis sapientia a Deo et iustitia et sanctificatio et redemptio; ut, quemadmodum scriptum est, Qui gloriatur, in Domino glorietur . Et quia modo in eum non uidentes credimus, ideo sitimus esurimusque iustitiam. Quamdiu enim sumus in corpore, peregrinamur a Domino: per fidem enim ambulamus, non per speciem . Quem cum uiderimus [1 1Kb] , peruenientes utique ad speciem, exsultabimus gaudio inenarrabili : et tunc iustitia saturabimur; quia nunc ei pio desiderio dicimus, Saturabor cum manifestabitur gloria tua .

18. Quam uero est, non dico impudens, sed insana superbia, nondum esse equales Angelis Dei, et putare se iam posse habere iustitiam equalem Angelis Dei; nec intueri tam magnum et sanctum uirum [2 1Kb] , qui utique ipsam iustitie perfectionem esuriebat atque sitiebat, quando magnitudine reuelationum nolebat extolli; nec tamen, ut non extolleretur, arbitrio suo uoluntatique commissus est [3 1Kb] , sed accepit stimulum carnis, angelum satane, qui eum colaphizaret; propter quod Dominum ter rogauit, ut discederet ab eo; dixitque ei Dominus, Sufficit tibi gratia mea; nam uirtus in infirmitate perficitur . Que uirtus, nisi ad quam pertinet non extolli? Et quis dubitat hoc ad iustitiam pertinere? Huius igitur iustitie perfectione sunt prediti Angeli Dei, qui semper uident faciem Patris , ac per hoc totius Trinitatis, quia per Filium uident in Spiritu sancto. Nihil est autem ista reuelatione sublimius: nec tamen Angelorum quisquam illa contemplatione letantium necessarium habet angelum satane, a quo colaphizetur, ne illum tanta magnitudo reuelationis extollat. Hanc perfectionem uirtutis utique nondum habebat apostolus Paulus, nondum equalis Angelis Dei: sed inerat illi extollendi se infirmitas, que per angelum etiam satane fuerat comprimenda, ne reuelationum magnitudine extolleretur. Quanquam itaque ipsum satanam elatio prima deiecerit: tamen summus ille medicus, qui bene uti nouit etiam malis, de angelo satane adhibuit contra elationis uitium, salubre, quamuis molestum medicamentum; sicut fieri consueuit antidotum, etiam de serpentibus contra uenena serpentum.  Quid est ergo, Sufficit tibi gratia mea; nisi, ne deficiendo succumbas sub colapho angeli satane? Et quid est, uirtus in infirmitate perficitur; nisi quia in isto loco infirmitatis hactenus perfectio potest esse uirtutis, ut ipsa infirmitate [1 1Kb] presente elatio reprimatur? Que utique infirmitas, futura immortalitate sanabitur. Quomodo est enim dicenda sanitas plena, ubi etiam de angeli satane colapho adhuc est necessaria medicina?

19. Ex hoc factum est, uirtutem, que nunc est in homine iusto, perfectam hactenus nominari, ut ad eius perfectionem pertineat etiam ipsius imperfectionis et in ueritate cognitio, et in humilitate confessio. Tunc enim est secundum hanc infirmitatem pro suo modulo perfecta ista parua iustitia, quando etiam quid sibi desit intelligit. Ideoque Apostolus et imperfectum et perfectum se dicit : imperfectum scilicet, cogitando quantum illi ad iustitiam desit, cuius plenitudinem adhuc esurit ac sitit; perfectum autem, quod et suam imperfectionem confiteri non erubescit, et ut perueniat bene procedit. Sicut possumus dicere perfectum esse uiatorem, cuius bene promouetur accessio, quamuis non perficiatur intentio, nisi fuerit facta peruentio. Propterea cum dixisset, Secundum iustitiam, que in lege est, qui fuerim sine querela: mox addidit, Que mihi lucra fuerunt, hec propter Christum damna esse duxi: uerumtamen et arbitror omnia damnum esse propter eminentem scientiam Christi Iesu Domini nostri; propter quem omnia non solum detrimenta credidi, uerum etiam stercora existimaui esse, ut Christum lucrifaciam, et inueniar in illo non habens meam iustitiam que ex lege est, sed eam que est per fidem Christi, que est ex Deo iustitia in fide . Ecce Apostolus secundum iustitiam que ex lege est, sine querela se fuisse, non utique mendaciter dicit; et tamen hec que illi lucra fuerunt, abiicit propter Christum, et damna, detrimenta, stercora existimat, non solum hec, sed et cetera omnia que supra commemorauit; propter non qualemlibet, sed eminentem, sicut ipse dicit, scientiam Christi Iesu Domini nostri, quam procul dubio adhuc in fide habebat, nondum in specie. Tunc enim erit eminens Christi scientia, quando fuerit ita reuelatus, ut quod creditur uideatur. Unde alio loco ita dicit: Mortui enim estis, et uita uestra abscondita est cum Christo in Deo. Cum Christus apparuerit uita uestra, tunc et uos apparebitis cum illo in gloria . Hinc et ipse Dominus: Qui diligit me, inquit, diligetur a Patre meo, et ego diligam eum, et manifestabo me ipsum illi . Hinc Ioannes euangelista: Dilectissimi, inquit, filii Dei sumus, et nondum apparuit quod erimus. Scimus autem quia cum apparuerit, similes ei erimus, quoniam uidebimus eum sicuti est . Tunc erit eminens Christi scientia. Nunc enim est quidem abscondita in fide, sed nondum eminens apparet in specie.

20. Abiicit ergo illa [2 1Kb] beatus Paulus preterita iustitie  sue tanquam detrimenta et stercora, ut Christum lucrifaciat, et inueniatur in illo non habens suam iustitiam, que ex lege est. Quare suam, si ex lege est [1 1Kb] ? Neque enim lex illa Dei non est: quis hoc nisi Marcion et Manicheus et alie similes pestes dixerunt? Cum ergo lex illa Dei sit, iustitiam suam dicit esse que ex lege est: quam iustitiam suam noluit habere, sed proiecit ut stercora. Cur ita, nisi quia hoc est, quod etiam superius demonstrauimus, eos esse sub lege, qui ignorantes Dei iustitiam, et suam uolentes constituere, iustitie Dei non sunt subiecti ? Putant enim se arbitrii sui uiribus implere legem iubentem, et ista implicati superbia, ad gratiam non conuertuntur iuuantem. Sic eos littera occidit, aut aperte etiam sibi reos, non faciendo quod precipit; aut putando se facere, quod spirituali, que ex Deo est, non faciunt caritate. Ita remanent aut aperte iniqui, aut fallaciter iusti; in aperta iniquitate euidenter elisi, in fallaci iustitia insipienter elati. Ac per hoc miro quidem [2 1Kb] modo, sed tamen uero, iustitiam legis non implet iustitia que in lege est, uel ex lege, sed que in spiritu gratie. Iustitia quippe legis impletur in eis, sicut scriptum est, qui non secundum carnem ambulant, sed secundum spiritum . Secundum iustitiam uero que in lege est, se fuisse sine querela in carne, non in spiritu, dicit Apostolus; et iustitiam que ex lege est, suam dicit fuisse, non Dei. Intelligendum est igitur iustitiam legis non impleri secundum iustitiam, que in lege est, uel ex lege, id est, secundum iustitiam hominis; sed secundum iustitiam que est in spiritu gratie: ergo secundum iustitiam Dei, hoc est, que homini ex Deo est. Quod planius et breuius ita dici potest: Iustitiam legis [3 1Kb] non impleri cum lex iubet, et homo quasi suis uiribus facit; sed cum spiritus adiuuat, et hominis libera [4 1Kb] , sed Dei gratia liberata uoluntas facit. Legis itaque iustitia est, iubere quod Deo placet, uetare quod displicet: in lege autem iustitia est, seruire littere, et extra eam nullum Dei adiutorium ad recte uiuendum requirere. Cum enim dixisset, Non habens meam iustitiam, que ex lege est, sed eam que est per fidem Christi: addidit, que est ex Deo. Ipsa est ergo iustitia Dei, quam superbi ignorantes, suam uolunt constituere. Non enim propterea iustitia Dei dicitur, quoniam Deus ea [5 1Kb] iustus est; sed quia homini ex Deo est.

21. Secundum hanc autem iustitiam Dei, hoc est, que ex Deo nobis est, nunc fides operatur per dilectionem . Id autem operatur [6 1Kb] , quomodo perueniat homo ad eum, in quem modo non uidens credit; quem cum uiderit, tunc quod erat in fide per speculum in enigmate, iam erit in specie facie ad faciem : tunc perficietur et ipsa  dilectio. Nimis quippe insipienter dicitur, tantum amari Deum antequam uideatur, quantum amabitur cum uidebitur. Porro si in hac uita, pio nemine dubitante, quanto amplius diligimus Deum, tanto sumus utique iustiores; quis dubitet, piam ueramque iustitiam, cum fuerit dilectio Dei perfecta, tunc perfici? Tunc ergo lex, ita ut nichil omnino desit, implebitur; cuius legis, secundum Apostolum, plenitudo dilectio est . Ac per hoc cum dixisset, Non habens meam iustitiam, que ex lege est, sed eam que est per fidem Christi, que est ex Deo iustitia in fide; deinde subiunxit, Ad cognoscendum eum, et uirtutem resurrectionis eius, et communicationem passionum eius. Hec omnia nondum plena et perfecta in Apostolo erant, sed tanquam in uia positus ad eorum plenitudinem perfectionemque currebat. Nam quomodo iam perfecte cognouerat Christum, qui dicit alio loco, Nunc scio ex parte, tunc autem cognoscam sicut et cognitus sum ? Et quomodo iam perfecte cognouerat uirtutem eius resurrectionis, cui restabat [1 1Kb] eam plenius tempore resurrectionis carnis experiendo cognoscere? Et quomodo iam perfecte cognouerat communicationem passionum eius, nondum pro illo passionem mortis expertus? Denique addit et dicit: Si quo modo occurram in resurrectionem mortuorum. Ac deinde ait: Non quia iam acceperim, aut iam perfectus sim. Quid ergo se confitetur nondum accepisse, et in quo nondum esse perfectum, nisi in ea [2 1Kb] iustitia, que ex Deo est, quam concupiscens noluit suam habere, que ex lege est? Hinc enim loquebatur, et ista fuit causa ut hec diceret, resistens inimicis gratie Dei [3 1Kb] , pro qua largienda crucifixus est Christus: ex quorum [4 1Kb] genere etiam isti sunt.

22. Nam ex quo loco suscepit hec dicere, sic exorsus est: uidete canes, uidete malos operarios, uidete concisionem. Nos enim sumus circumcisio qui spiritu Deo seruimus; uel sicut nonnulli codices habent, qui spiritui Deo, uel spiritui Dei seruimus; et gloriamur in Christo Iesu, et non in carne fidentes. Hinc manifestum est aduersus Iudeos eum agere, qui carnaliter obseruantes legem, et suam iustitiam uolentes constituere, occidebantur littera, non uiuificabantur spiritu; et in se gloriabantur, cum Apostoli et omnes promissionis filii gloriarentur in Christo. Deinde subiecit: Quanquam ego habeam fiduciam in carne: si quis alius in carne putat se fiduciam habere, magis ego. Et enumerans omnia que secundum carnem habent gloriam, ad illud terminauit, ubi ait: Secundum iustitiam que in lege est, qui fuerim sine querela. Et cum hec sibi omnino damna et detrimenta et stercora fuisse dixisset, ut Christum lucrifaceret, adiecit unde agitur [5 1Kb] : Et inueniar in illo non habens iustitiam meam, que ex lege est, sed eam que est per fidem Christi, que est ex Deo. Huius ergo iustitie perfectionem, que non erit  nisi in illa eminenti scientia Christi, propter quam sibi dixit omnia damnum esse, nondum se accepisse, confessus est, et propterea nondum esse perfectum. Sequor autem, inquit, si apprehendam, in quo et apprehensus sum a Christo Iesu. Tale est, apprehendam in quo et apprehensus sum; quale est, cognoscam sicut et cognitus sum. Fratres, inquit, ego me ipsum non arbitror apprehendisse: unum autem, que retro sunt, oblitus, in ea que ante sunt extentus, secundum intentionem sequor ad palmam superne uocationis Dei in Christo Iesu. Ordo uerborum est, unum autem sequor. De quo uno bene intelligitur et Dominus admonuisse Martham, ubi ait: Martha, Martha, sollicita es, et turbaris circa plurima; porro unum est necessarium . Hoc iste uolens apprehendere, tanquam in uia constitutus, sequi se dixit ad palmam superne uocationis Dei in Christo Iesu. Quis autem cunctetur, cum hoc quod sequi se asseuerat apprehenderit, tunc habiturum eum, iustitiam equalem iustitie sanctorum Angelorum, quorum neminem utique ne magnitudine reuelationem extollatur, satane angelus colaphizat? Deinde admonens eos qui possent illius iustitie plenitudine iam se putare perfectos, Quotquot ergo, inquit, perfecti, hoc sapiamus: tanquam diceret, Si secundum hominis mortalis capacitatem pro huius uite modulo perfecti sumus, ad ipsam perfectionem hoc quoque pertinere intelligamus, ut angelica illa, que in Christi manifestatione nobis erit iustitia, nondum nos perfectos esse sapiamus. Et si quid aliter sapitis, inquit, hoc quoque uobis Deus reuelabit. Quomodo, nisi ambulantibus et proficientibus in uia recte fidei, donec ista peregrinatio finiatur, et ad speciem ueniatur? Unde consequenter adiunxit: uerumtamen, in id quod peruenimus, in eo ambulemus. Deinde concludit, ut caueantur illi, de quibus hic locus sermonis eius sumpsit exordium: Imitatores mei, inquit, estote, fratres, et intendite eos qui sic ambulant, sicut habetis formam nostram. Multi enim ambulant, de quibus sepe dicebam uobis, nunc etiam flens dico, inimicos crucis Christi, quorum finis est interitus , et cetera. Illi ipsi sunt, de quibus incipiens dixerat, uidete canes, uidete malos operarios, et sequentia. Omnes itaque sunt inimici crucis Christi, qui uolentes constituere suam iustitiam, que ex lege est, id est, littera tantum iubente, non spiritu implente, iustitie Dei non sunt subiecti. Si enim qui per legem, heredes sunt; exinanita est fides . Si per legem iustitia, ergo Christus gratis mortuus est , ergo euacuatum est scandalum crucis . Ac per hoc illi inimici sunt crucis eius, qui per legem dicunt esse iustitiam, ad quam iubere pertinet, non iuuare. Gratia uero Dei per Iesum Christum Dominum [1 1Kb] in Spiritu sancto, adiuuat infirmitatem nostram.

23. Quamobrem qui secundum iustitiam que in lege est, sine fide gratie Christi uiuit, sicut se Apostolus  sine querela uixisse commemorat, nullam ueram putandus est habere iustitiam: non quia lex uera et sancta non est; sed quia obedire uelle littere iubenti, sine uiuificante spiritu Dei, ueluti ex uiribus liberi arbitrii, iustitia uera non est. Iustitia uero, secundum quam iustus ex fide uiuit, quoniam per spiritum gratie homini ex Deo est, uera iustitia est. Que licet non immerito in aliquibus iustis pro huius uite capacitate perfecta dicitur, parua tamen est ad illam magnam, quam capit equalitas Angelorum. Quam qui nondum habebat, et propter illam que iam inerat, perfectum, et propter istam que adhuc deerat, imperfectum se esse dicebat. Sed plane minor ista iustitia facit meritum, maior illa fit premium. Unde qui istam non sequitur, illam non assequitur. Quocirca post resurrectionem hominis, futuram negare iustitie plenitudinem, et putare tantam futuram esse iustitiam in corpore uite illius, quanta esse potest in corpore mortis huius, dementie singularis est. Non autem illic incipere homines, que hic noluerint Dei mandata complere, uerissimum est. Erit enim perfectissime [1 1Kb] plenitudo iustitie, non tamen hominum mandata sectantium, et ad eam plenitudinem proficiendo nitentium; sed in ictu oculi, sicut ipsa futura est resurrectio mortuorum : quoniam illa perfecte magnitudo iustitie, eis qui hic mandata fecerunt, premium dabitur, non et ipsa facienda mandabitur. Sed ita dixerim, mandata fecerunt, ut ad ipsa mandata meminerimus pertinere orationem [2 1Kb] , in qua quotidie ueraciter dicunt sancti filii promissionis, et, Fiat uoluntas tua; et, Dimitte nobis debita nostra .



CAPUT uIII.

24. Tria precipua heresis Pelagiane capita. Nebule Pelagianorum, et calumniarum capita quinque. Cum igitur Pelagiani his atque huiusmodi ueritatis testimoniis et uocibus urgentur, ne negent originale peccatum; ne gratiam Dei qua iustificamur, non gratis, sed secundum merita nostra dari dicant; ne in homine mortali, quamlibet sancto et bene agente, tantam dicant esse iustitiam, ut ei non sit necessaria etiam post regenerationis lauacrum, donec istam uitam finiat, remissio peccatorum: ergo cum urgentur, ne ista tria dicant, et per hec homines qui eis credunt a gratia Saluatoris alienent, et elatos in superbiam in iudicium diaboli precipites ire persuadeant; immittunt aliarum nebulas questionum, in quibus eorum apud homines simpliciores, siue tardiores, siue sanctis Litteris minus eruditos, impietas delitescat. He sunt nebule, de laude creature, laude nuptiarum, laude legis, laude liberi arbitrii, laude sanctorum: quasi quisquam nostrum ista uituperet, ac non potius omnia in honorem Creatoris et Saluatoris debitis laudibus predicet. Sed neque creatura ita uult laudari, ut nolit sanari. Et nuptie quanto magis laudande sunt, tanto minus eis imputanda est  pudenda carnis concupiscentia; que non est a Patre, sed ex mundo est : quam profecto inuenerunt in hominibus nuptie, non fecerunt; quia et illa in plurimis sine ipsis est, et ipse si nemo peccasset, sine illa esse potuerunt. Et lex sancta et iusta et bona ; nec ipsa est gratia, et nichil ex ea recte fit sine gratia; quia non est data que posset uiuificare, sed preuaricationis causa posita est, ut conuictos concluderet sub peccato, et promissio ex fide Iesu Christi daretur credentibus . Et liberum arbitrium captiuatum nonnisi ad peccatum ualet; ad iustitiam uero, nisi diuinitus liberatum adiutumque, non ualet. Ac per hoc et sancti omnes, siue ab illo antiquo Abel usque ad Ioannem Baptistam, siue ab ipsis Apostolis usque ad hoc tempus, et deinceps usque ad terminum seculi, in Domino laudandi sunt, non in se ipsis. Quia et illorum anteriorum uox est, In Domino laudabitur anima mea : et istorum posteriorum uox est, Gratia Dei sum id quod sum . Et ad omnes pertinet, Ut qui gloriatur, in Domino glorietur : et confessio communis est omnium, Si dixerimus quia peccatum non habemus, nos ipsos seducimus, et ueritas in nobis non est .



CAPUT IX.

25. Ostendit Catholicorum sententiam inter Manicheorum et Pelagianorum mediam, utramque refellere. Sed quoniam in his quinque rebus quas proposui, in quibus querunt latebras, et de quibus connectunt calumnias, diuinis documentis produntur atque conuincuntur; excogitauerunt Manicheorum detestabili nomine imperitos quos potuerint deterrere, ne aduersus eorum peruersissima dogmata aures accommodent ueritati: quia scilicet Manichei quinque istorum tria priora blasphemando condemnant; dicentes, neque humanam creaturam, neque nuptias, neque legem a summo et uero Deo esse institutam [1 1Kb] . Non autem accipiunt quod ueritas dicit, a libero arbitrio exordium sumpsisse peccatum, et ex illo esse omne uel angeli uel hominis malum: quia mali naturam semper malam et Deo ceternam nimis a Deo exorbitantes credere maluerunt. Sanctos quoque Patriarchas et Prophetas, quantis possunt exsecrationibus insectantur. Ecce unde se putant heretici noui, Manicheorum nomine obiecto, uim subterfugere ueritatis: sed non subterfugiunt. Insequitur quippe illa, et simul Manicheos Pelagianosque subuertit. Homo enim dum nascitur, quia bonum aliquid est, in quantum homo est, Manicheum redarguit, laudatque Creatorem: in quantum uero trahit originale peccatum, Pelagium redarguit, et habet necessarium Saluatorem. Nam et quod sananda dicitur ista natura, utrumque repercutit: quia nec medicina opus haberet, si sana esset, quod est contra Pelagium; nec sanari posset omnino, si eternum atque immutabile malum esset, quod est contra Manicheum. Item quod nuptiis, quas laudamus a Domino constitutas, concupiscentiam carnis imputandam esse non dicimus,  et contra Pelagianos est, qui eam in laudibus ponunt; et contra Manicheos, qui eam male aliene [1 1Kb] nature tribuunt; cum sit nostre nature accidens malum, non Dei disiunctione [2 1Kb] separandum, sed Dei miseratione sanandum. Item quod dicimus legem sanctam, et iustam, et bonam , non iustificandis impiis, sed conuincendis superbis, preuaricationis gratia positam: et contra Manicheos est, quia secundum Apostolum laudatur; et contra Pelagianos, quia secundum Apostolum, nemo ex lege iustificatur : et ideo uiuificandis [3 1Kb] eis quos littera occidit, id est, quos lex bona precipiens preuaricatione reos facit, spiritus gratie gratis opitulatur . Item quod arbitrium in malo liberum [4 1Kb] dicimus ad agendum bonum gratia Dei esse liberandum, contra Pelagianos est: quod autem dicimus ab illo exortum, quod antea non erat malum, contra Manicheos est. Item quod sanctos Patriarchas et Prophetas debitis in Deo laudibus honoramus, aduersum est Manicheis: quod uero et ipsis quamuis iustis et Deo placentibus propitiationem Domini fuisse dicimus necessariam, aduersum est Pelagianis. Utrosque igitur catholica fides, sicut et ceteros hereticos, aduersarios inuenit, utrosque diuinorum testimoniorum auctoritate et luce ueritatis conuincit.



CAPUT X.

26. Pelagiani latendi locum moliuntur adhuc iniecta non necessaria de anime origine questione. Addunt sane ad latebrarum suarum nebulas Pelagiani, de origine anime non necessariam questionem; ad hoc ut res manifestas, aliarum rerum obscuritate turbando, moliantur latendi locum. Aiunt enim, »nos animarum traducem cum peccati traduce contueri.« Quod ubi et quando in eorum, qui defendunt aduersus istos catholicam fidem, uel sermonibus audierint, uel litteris legerint, nescio. Quia etsi inuenio a Catholicis de hac re aliquid scriptum; nondum contra istos fuerat ueritatis suscepta defensio, neque id agebatur ut eis responderetur. Sed hoc dico, tam manifestum esse secundum Scripturas sanctas originale peccatum, atque hoc dimitti lauacro regenerationis in paruulis, tanta fidei catholice antiquitate atque auctoritate firmatum, tam clara Ecclesie celebritate notissimum, ut quidquid de anime origine cuiuslibet inquisitione uel affirmatione disseritur, si contra hoc sit, uerum esse non possit. Quapropter quisquis uel de anima uel de quacumque re obscura id adstruit, unde hoc quod uerissimum, fundatissimum, notissimum est, destruat, siue sit ille filius, siue inimicus Ecclesie, aut corrigendus est, aut cauendus. Sed hic sit huius uoluminis finis, ut aliud habeant que sequuntur exordium.



LIBER QUARTUS.


Postquam coniectas in Catholicos criminationes diluit superioribus libris, hic iam Augustinus aperit insidias, que reliqua parte Epistole secunde Pelagianorum in quinque doctrine eorum capitibus latent, in laude scilicet creature, laude nuptiarum, laude legis, laude liberi arbitrii, et laude sanctorum: penes que capita non magis Manicheis quam Catholicis repugnare se Pelagiani maligne iactant: cum illa quinque ad hoc referre noscantur, ut triplicem errorem suum obtrudant; nempe duo priora, ut negent originale peccatum; duo sequentia, ut gratiam statuant secundum merita dari; quintum, ut sanctos in hac uita peccatum non habuisse dicant. Ostendit Augustinus utrasque hereses, Manicheorum et Pelagianorum, hinc inde oppositas et pariter exosas fidei catholice, qua profitemur primum, bonam esse naturam a Deo bono conditam; sed eam tamen saluatore indigere propter originale peccatum, quod ex primi hominis preuaricatione in omnes pertransiit: tum deinde bonas esse nuptias, uere a Deo institutas; sed malam ipsam concupiscentiam, que nuptiis accidit ex peccato: bonam quoque esse Dei legem, sed ita ut peccatum ostendat solummodo, non tollat: liberum certe arbitrium nature hominis insitum esse; nunc tamen ita captiuatum, ut ad faciendam iustitiam non ualeat, nisi cum fuerit per gratiam liberatum: sanctos autem seu noui seu ueteris Testamenti fuisse quidem uera iustitia preditos, non perfecta tamen, nec tam plena, ut caruerint omni peccato. In fine profert Cypriani et Ambrosii testimonia pro catholica fide, quedam de originali peccato, alia de gratie adiutorio, ultima de presentis iustitie imperfectione.



CAPUT PRIMUM.


1. Latebre Pelagianorum quinque. Post hec que tractauimus, quibusque respondimus, eadem repetunt, quorum redarguimus Epistolam; sed diuerso modo. Nam prius ea proposuerunt nobis obiicientes, que uelut perperam sentiamus: postea uero quid ipsi sentiant exponentes, eadem a contrario reddiderunt; addentes duo quedam que non dixerant, id est, »Baptismum se dicere omnibus etatibus necessarium;« et, »Per Adam mortem ad nos transisse, non crimina.« Que suo loco et ipsa tractanda sunt. Proinde quia superiore libro, quem modo explicauimus, quinque rerum eos obtendere obstacula diximus, in quibus eorum dogmata inimica gratie Dei et catholice fidei delitescant, laude scilicet creature, laude nuptiarum, laude legis, laude liberi arbitrii, laude sanctorum: commodius esse arbitror, omnia que defendunt, quorum contraria nobis obiiciunt, generatim [1 1Kb] distinguere, et que illorum ad quid istorum quinque pertineant demonstrare, ut dilucidior et breuior [2 1Kb] ipsa distinctione possit esse nostra responsio.



CAPUT II.

2. Laus creature; laus nuptiarum; laus legis; laus liberi arbitrii; laus sanctorum. Laudem creature, quod ad genus humanum attinet, unde nunc questio est, his sententiis exsequuntur: »Quod nascentium conditor Deus sit, filiique hominum opus sint Dei; et peccatum omne non de natura, sed de uoluntate descendat.« Huic laudi creature applicant, »Quod omnibus etatibus dicunt esse Baptismum necessarium, ut« scilicet »illa creatura in Dei filios adoptetur, non quod aliquid ex parentibus trahat, quod sit lauacro regenerationis expiandum.« Huic laudi adiungunt, et »quod Christum Dominum nulla dicunt macula peccati fuisse respersum, quantum attinet ad eius infantiam: »quia eius carnem ab omni peccati [3 1Kb] contagione purissimam, non excellentia propria et gratia singulari, sed communione nature, que omnibus inest infantibus asseuerant. Eo pertinet etiam, quod »de anime origine« inserunt questionem: sic anime Christi cequare molientes omnes animas paruulorum, quas uolunt esse similiter nulla peccati macula aspersas.  Propter hoc etiam dicunt, »Ex Adam nichil mali transisse per ceteros, nisi mortem: que non semper est malum,« inquiunt, »cum et martyribus sit causa premiorum, et uel bonam uel malam dici faciat, non resolutio corporum, que excitabuntur in omni genere hominum, sed meritorum diuersitas, que de humana libertate contingit.« Hec scribunt in hac Epistola de laude creature.

Nuptias uero secundum Scripturas laudant, »quia Dominus in Euangelio loquitur, Qui fecit ab initio, masculum et feminam fecit eos , et dixit, Crescite, et multiplicamini, et replete terram« . Quamuis hoc non in eo loco Euangelii, sed tamen in lege sit scriptum. Addunt etiam, »Quod ergo Deus coniunxit, homo non separet« . Que uerba euangelica agnoscimus.

In laude legis dicunt, »ueterem legem secundum Apostolum iustam et sanctam et bonam , custodientibus mandata sua, ac per fidem iuste uiuentibus, sicut Prophetis et Patriarchis omnibusque sanctis, uitam potuisse conferre perpetuam.«

In laude liberi arbitrii dicunt, »Liberum arbitrium non periisse, cum loquatur Dominus per prophetam: Si uolueritis et audieritis me, que bona sunt terre edetis: si nolueritis et non audieritis, gladius uos comedet . Ac per hoc et gratiam uniuscuiusque bonum propositum adiuuare, non tamen reluctandi studium uirtutis immittere, quia personarum acceptio non est apud Deum« .

Laude sanctorum sese contegunt, dicentes, »Baptisma perfecte homines innouare: siquidem Apostolus testis sit, qui per lauacrum aque Ecclesiam de Gentibus sanctam fieri immaculatamque testatur . Sanctum quoque Spiritum mentes bonas in antiquis adiuuisse temporibus, dicente propheta ad Deum, Spiritus tuus bonus deducet me in uiam rectam . Omnes quoque Prophetas et Apostolos uel sanctos, tam noui quam ueteris Testamenti, quibus Deus testimonium perhibet, non in comparatione sceleratorum, sed regula uirtutum iustos fuisse: in futuro autem tempore mercedem esse tam bonorum operum, quam malorum. Ceterum neminem posse, que hic contempserit, illic mandata perficere; quia dixerit Apostolus, Oportet nos manifestari ante tribunal Christi, ut reportet unusquisque  propria corporis, secundum quod gessit, siue bonum, siue malum« .

In his omnibus quidquid dicunt de laude creature atque nuptiarum, ad hoc referre conantur, ut non sit originale peccatum: quidquid de laude legis et liberi arbitrii, ad hoc, ut gratia non adiuuet nisi meritum, ac sic gratia iam non sit gratia: quidquid de laude sanctorum, ad hoc, ut uita mortalis in sanctis uideatur non habere peccatum, nec sit eis necessarium pro dimittendis debitis suis precari Deum.



CAPUT III.

Catholici naturam, nuptias, legem, liberum arbitrium, et sanctos sic laudant, ut Pelagianos simul et Manicheos damnent. Ista nefaria dogmata et damnabilia in hac tripartita diuisione quisquis mente catholica exhorret, illius quinque partite latebras insidiasque deuitet, atque ita inter utrumque sit cautus, ut sic declinet Manicheum, ne se inclinet in Pelagium; rursusque ita se seiungat a Pelagianis, ne coniungat Manicheis; aut si in alterutris iam tenetur, ne sic se a quibuslibet alteris eruat [1 1Kb] , ut in alteros irruat. uidentur quippe inter se esse contrarii; quoniam quinque illa Manichei uituperando se manifestant, Pelagiani laudando se occultant. Quapropter utrosque damnat atque deuitat, quisquis secundum regulam catholice fidei sic in hominibus nascentibus de bona creatura carnis et anime glorificat Creatorem, quod non uult Manicheus; ut tamen propter uitium, quod in eos per peccatum primi hominis pertransiit, fateatur et paruulis necessarium Saluatorem, quod non uult Pelagius: sic discernit malum pudende concupiscentie a bonitate nuptiarum, ut neque Manicheis similis unde nascimur culpet, neque Pelagianis similis unde confundimur laudet: sic legem per Moysen sanctam et iustam et bonam a Deo sancto et iusto et bono datam esse defendit, quod contra Apostolum negat Manicheus; ut eam dicat et peccatum ostendere, non tamen tollere, et iustitiam iubere, non tamen dare, quod rursus contra Apostolum negat Pelagius: sic asserit liberum arbitrium; ut non ex natura nescio qua semper mala, que nulla est, sed ex ipso arbitrio cepisse dicat et angeli et hominis malum, quod euertit heresim Manicheam; nec ideo tamen posse captiuam uoluntatem, nisi Dei gratia, respirare in salubrem libertatem, quod euertit heresim Pelagianam: sic laudat in Deo sanctos homines Dei non solum ex manifestato in carne Christo et deinceps, uerum etiam superiorum temporum, quos audent blasphemare Manichei; ut tamen de ipsis plus credat ipsis confitentibus, quam Pelagianis mentientibus. Sanctorum enim uox est, Si dixerimus quia peccatum non habemus, nos ipsos seducimus, et ueritas in nobis non est .



CAPUT Iu.

De laude creature, Pelagiani, Manichei. His ita se habentibus, quid prodest nouellis hereticis, inimicis crucis Christi et diuine oppugnatoribus gratie, quod a Manicheorum errore sani uidentur, et alia sua pestilentia moriuntur? Quid eis prodest, quod in laude  creature dicunt, »Deum bonum nascentium conditorem, per quem facta sunt omnia, eiusque opus esse filios hominum,« quos Manichei dicunt opus esse principis tenebrarum; cum inter utrosque, uel apud utrosque Dei creatura, que est in infantibus pereat? Utrique enim nolunt eam Christi carne et sanguine liberari: illi quia ipsam carnem et sanguinem Christi, tanquam hec omnino in homine uel ex homine non susceperit, destruunt; isti autem, quia nullum malum inesse infantibus asserunt, unde per Sacramentum carnis huius et sanguinis liberentur. Iacet inter illos in paruulis humana creatura institutione bona, propagatione uitiata; bonis suis confitens optimum conditorem, malis suis querens misericordissimum redemptorem; Manicheos habens bonorum suorum uituperatores, Pelagianos habens malorum suorum negatores, utrosque persecutores. Et quamuis per infantiam loqui non ualeat, specie tamen tacita et infirmitate abdita impiam uanitatem utrorumque compellat, et illis dicens, Ab eo qui bona creat, credite me creari; et istis dicens, Ab eo qui me creauit, sinite me sanari. Manicheus dicit: Nihil est huius infantis, nisi anima bona liberanda; cetera non ad Deum bonum, sed ad principem tenebrarum pertinentia respuenda [1 1Kb] . Pelagianus dicit: Imo huius infantis nichil est liberandum, quia totum ostendimus saluum. Ambo mentiuntur: sed iam mitior est carnis solius accusator, quam qui in uniuersum [2 1Kb] conuincitur seuire laudator. Sed nec Manicheus humane anime subuenit, blasphemando auctorem totius hominis Deum; nec Pelagianus humane infantie diuinam gratiam [3 1Kb] subuenire permittit, negando originale peccatum. Deus ergo miseretur per catholicam fidem, que utramque redarguendo perniciem, infanti subuenit ad salutem; Manicheis dicens, Audite Apostolum clamantem, Nescitis quia corpus uestrum templum est in uobis Spiritus sancti ? et Deum bonum creatorem credite corporum, quia non potest esse templum Spiritus sancti opus principis tenebrarum: Pelagianis dicens, In iniquitatibus conceptus est, et in peccatis eum mater eius in utero aluit , quem conspicitis paruulum. Quid eum tanquam ab omni noxa liberum defendendo, non permittitis per indulgentiam liberari? Nemo mundus a sorde, nec infans cuius est diei unius uita super terram . Sinite miserum remissionem accipere peccatorum, per eum qui solus nec paruus nec magnus potuit habere peccatum.

5. Quid eis igitur prodest, quod dicunt, »Omne peccatum non de natura, sed de uoluntate descendere;« et Manicheis malam naturam dicentibus causam esse peccati, huius sententie ueritate resistere: quando nolentes admittere originale peccatum, cum et ipsum sine dubio de primi hominis uoluntate descendat, faciunt reos paruulos de corpore exire?  Quid eis prodest, »Baptismum omnibus etatibus necessarium confiteri;« quod Manichei dicunt in omni etate [1 1Kb] superfluum: cum isti dicant esse in paruulis falsum, quantum ad remissionem attinet peccatorum? Quid eis prodest, »quod carnem Christi,« quam Manichei nullam uel simulatam fuisse contendunt, aduersus eos isti non solum ueram, sed et »ipsam animam nulla peccati macula respersam fuisse« defendunt: cum sic eius infantie ceteri ab eis cequentur infantes, non impari puritate; ut et illa non uideatur seruare istorum comparatione propriam sanctitatem, et isti ex illa nullam consequantur salutem?

6. In eo sane quod dicunt, »Per Adam mortem ad nos transisse, non crimina,« non habent aduersarios Manicheos: quia nec ipsi astruunt originale peccatum ex homine primo prius puro et recto corpore ac spiritu, et postea per arbitrium liberum deprauato, deinceps in omnes cum morte transisse et transire peccatum: sed carnem dicunt ab initio malam de malo corpore, et a malo [2 1Kb] spiritu et cum malo spiritu creatam; animam uero bonam, partem scilicet Dei, pro meritis inquinationis sue per cibos et potum, in quibus antea colligata est, uenire in hominem, atque ita per concubitum [3 1Kb] carnis uinculo colligari. Ac per hoc Manichei consentiunt Pelagianis, non crimen primi hominis transisse in genus humanum, neque per carnem, quam nunquam fuisse dicunt bonam, neque per animam, quam perhibent cum meritis inquinamentorum suorum, quibus polluta est ante carnem, uenire in hominis carnem. Sed Pelagiani quomodo dicunt, »solam mortem ad nos transisse per Adam?« Si enim propterea morimur, quia ille mortuus est; ille autem mortuus est, quia peccauit: penam dicunt transire sine culpa, et innocentes paruuuulos iniusto supplicio [4 1Kb] puniri, trahendo mortem sine meritis mortis. Quod de uno solo mediatore Dei et hominum homine Christo Iesu catholica fides nouit, qui pro nobis mortem, hoc est, peccati penam sine peccato subire dignatus est. Sicut enim solus ideo factus est hominis filius, ut nos per illum Dei filii fieremus: ita solus pro nobis suscepit sine malis meritis penam, ut nos per illum sine bonis meritis consequeremur [5 1Kb] gratiam. Quia sicut nobis non debebatur aliquid boni, ita nec illi aliquid mali. Commendans ergo dilectionem suam in eos quibus erat daturus indebitam uitam, pati pro eis uoluit indebitam mortem. Hanc singularem Mediatoris prerogatiuam Pelagiani euacuare conantur, ut hoc iam non sit in Domino singulare, si Adam ita propter culpam mortem passus est debitam, ut paruuli ex illo nullam trahentes culpam, mortem patiantur indebitam. Quamuis enim bonis conferatur per mortem plurimum boni, unde nonnulli congruenter etiam de bono mortis disputauerunt; tamen et hinc que predicanda est nisi misericordia  Dei, quod in bonos usus conuertitur pena peccati?

7. Sed hoc ideo dicunt isti, dum uolunt ex uerbis Apostoli in suum sensum homines detorquere. Ubi enim ait Apostolus, Per unum hominem peccatum intrauit in mundum, et per peccatum mors; et ita in omnes homines pertransiit; ibi uolunt intelligi non peccatum pertransisse, sed mortem. Quid est ergo quod sequitur, in quo omnes peccauerunt? Aut enim in illo uno homine peccasse dicit omnes Apostolus, de quo dixerat, Per unum hominem peccatum intrauit in mundum: aut in illo peccato, aut certe in morte. Non enim mouere debet, quia non dixit, In qua, sed, in quo omnes peccauerunt: mors quippe in greca lingua generis masculini est  . Quodlibet ergo eligant: aut enim in illo homine peccauerunt omnes, et ideo dictum est, quoniam quando ille peccauit, in illo erant omnes: aut in illo peccato peccauerunt omnes, quia generaliter omnium factum est, quod nascentes tracturi erant omnes: aut restat ut dicant, quod in illa morte peccauerint omnes. Sed hoc quemadmodum possit intelligi, non plane uideo. In peccato enim moriuntur omnes [1 1Kb] , non in morte peccant: nam peccato precedente, mors sequitur; non morte precedente, peccatum. Aculeus quippe mortis est peccatum , id est, aculeus cuius punctione fit mors, non aculeus quo pungit mors. Sicut uenenum si bibitur, appellatur poculum mortis, quod eo poculo facta sit mors; non quod morte sit poculum factum, aut a morte sit datum. Quod si propterea non potest illis uerbis Apostoli peccatum intelligi, in quo omnes peccauerunt, quia in greco, unde translata est Epistola, peccatum feminino genere positum est  : restat ut in illo primo homine peccasse omnes intelligantur; quia in illo fuerunt omnes quando ille peccauit, unde peccatum nascendo trahitur, quod nisi renascendo non soluitur. Nam et sic sanctus Hilarius intellexit quod scriptum est, in quo omnes peccauerunt: ait enim, »In quo, id est in Adam, omnes peccauerunt.« Deinde addidit: »Manifestum in Adam omnes peccasse quasi in massa. Ipse enim per peccatum corruptus, omnes quos genuit, nati sunt sub peccato«  . Hec scribens Hilarius sine ambiguitate commonuit, quomodo intelligendum esset, in quo omnes peccauerunt.

8. Propter quid autem idem apostolus dicit, nos per Christum reconciliari Deo, nisi propter quod facti fuimus inimici? Et hoc quid est, nisi peccatum? Unde et propheta dicit, Peccata uestra separant inter uos et Deum . Propter hanc ergo separationem Mediator est missus, ut tolleret peccatum mundi, per quod separabamur inimici, et reconciliati ex inimicis efficeremur filii. Hinc utique Apostolus loquebatur: hinc factum est ut interponeret quod ait,  Per unum hominem intrasse peccatum. Hec enim sunt superiora uerba eius. Commendat autem, inquit, suam caritatem Deus in nobis, quoniam cum adhuc peccatores essemus, Christus pro nobis mortuus est; multo magis iustificati nunc in sanguine ipsius, salui erimus ab ira per ipsum. Si enim cum inimici essemus, reconciliati sumus Deo per mortem Filii eius; multo magis reconciliati, salui erimus in uita ipsius. Non solum autem, sed et gloriantes in Deo per Iesum Christum Dominum nostrum, per quem et nunc reconciliationem accepimus. Deinde subiungit: Propter hoc sicut per unum hominem peccatum in hunc mundum intrauit, et per peccatum mors; et ita in omnes homines pertransiit, in quo omnes peccauerunt . Quid tergiuersantur Pelagiani? Si omnibus necessaria est reconciliatio per Christum, per omnes transiit peccatum, quo inimici fuimus, ut opus reconciliari haberemus. Hec reconciliatio est in lauacro regenerationis et Christi carne et sanguine, sine quo nec paruuli possunt habere uitam in semetipsis. Sicut enim fuit unus ad mortem propter peccatum, sic est [1 1Kb] unus ad uitam propter iustitiam. Quia sicut in Adam omnes moriuntur, ita et in Christo omnes uiuificabuntur : et sicut per unius delictum in omnes homines ad condemnationem, ita et per unius iustificationem in omnes homines ad iustificationem uite . Quis aduersus hec apostolica uerba tanta duritia nefande impietatis obsurduit, ut his auditis mortem sine peccato in nos per Adam transisse contendat, nisi oppugnatores gratie Dei, inimici crucis Christi? Quorum finis est interitus , si in hac obstinatione durauerint. uerum hec dixisse sufficiat, propter eorum illam uersutiam serpentinam, qua uolunt mentes corrumpere simplices [2 1Kb] , et auertere a catholice fidei castitate, ueluti laude creature.



CAPUT u.

9. De laude nuptiarum. Porro autem de laude nuptiarum quid eis prodest, quod aduersus Manicheos, qui nuptias non Deo uero et bono assignant, sed principi tenebrarum, isti uerbis uere pietatis obsistunt dicentes, »quia Dominus in Euangelio loquitur, Qui fecit ab initio, masculum et feminam fecit eos , et dicit, Crescite, et multiplicamini, et replete terram . Quod ergo Deus coniunxit, homo non separet« ? Quid eis hoc prodest, per uerum seducere ad falsum? Hoc enim dicunt, ut ab omni noxa liberi [3 1Kb] nasci credantur infantes, ac sic non eis opus sit Deo [4 1Kb] reconciliari per Christum, non habentibus ullum originale peccatum, propter quod reconciliatio necessaria est omnibus per unum, qui sine peccato uenit in mundum: sicut omnium [5 1Kb] facte inimicitie sunt per unum, per quem peccatum intrauit  in mundum. Quod catholice creditur, pro saluanda natura hominum salua laude nuptiarum: quia nuptiarum laus est iusta copulatio sexuum, non iniqua defensio uitiorum. At per hoc cum isti laudando nuptias, a Manicheis homines ad se ipsos uolunt traducere; mutare illis morbum cupiunt, non sanare.

10. De laude legis. Rursus in laude legis quid eis prodest, quod contra Manicheos uerum dicunt, quando ex hoc ad illud uolunt ducere, quod falsum contra catholicos sentiunt? Dicunt enim: »Legem etiam ueterem secundum Apostolum, iustam et sanctam et bonam fatemur , que custodientibus mandata sua, ac per fidem iuste uiuentibus, sicut Prophetis et Patriarchis, omnibusque sanctis uitam potuit conferre perpetuam.« Quibus uerbis callidissime positis legem contra gratiam laudant. Neque enim lex illa, quamuis iusta et sancta et bona, omnibus illis hominibus Dei, sed fides que in Christo est, uitam potuit conferre perpetuam. Hec enim fides per dilectionem operatur , non secundum litteram que occidit, sed secundum spiritum qui uiuificat : ad quam Dei gratiam lex de preuaricatione terrendo tanquam pedagogus perducit , ut sic conferatur homini, quod conferre ipsa non potuit. Istis namque uerbis eorum, quibus dicunt, »Legem Prophetis et Patriarchis omnibusque sanctis mandata eius seruantibus uitam potuisse conferre perpetuam;« respondet Apostolus, Si per legem iustitia, ergo Christus gratis mortuus est . Si ex lege hereditas, iam non ex promissione . Si hi qui per legem, heredes sunt; exinanita est fides, et euacuata est promissio . Quia autem in lege nemo iustificatur apud Deum, manifestum est, quia iustus ex fide uiuit. Lex autem non est ex fide; sed, Qui fecerit ea, uiuet in illis . Quod ex lege testimonium commemoratum ab Apostolo propter [1 1Kb] uitam temporalem intelligitur, propter cuius amittende timorem faciebant homines legis opera, non ex fide; quia [2 1Kb] transgressores legis eadem lege a populo iubebantur occidi. Aut si altius intelligendum est, propter uitam eternam scriptum esse, Qui fecerit ea, uiuet in illis : ideo sic expressum est legis imperium, ut infirmitas hominis in se ipsa deficiens ad facienda que lex imperat, de gratia Dei potius ex fide quereret adiutorium, cuius misericordia etiam fides ipsa donatur. Ita quippe habetur fides, sicut unicuique Deus partitus est mensuram fidei . Si enim non a se ipsis habent, sed accipiunt homines spiritum uirtutis et caritatis et continentie; unde dicit idem ipse doctor Gentium, Non enim accepimus spiritum timoris, sed uirtutis et caritatis et continentie : profecto accipitur etiam spiritus fidei, de quo dicit, Habentes autem eumdem spiritum fidei . uerum ergo dicit lex: Qui fecerit ea, uiuet in illis. Sed ut faciat ea et uiuat in eis, non lex que hoc imperat, sed fides est necessaria,  que hoc impetrat. Que tamen fides, ut hec accipere mereatur, ipsa gratis datur.

11. Nusquam autem isti inimici gratie ad eamdem gratiam uehementius oppugnandam occultiores moliuntur insidias, quam ubi legem laudant, que sine dubitatione laudanda est. Legem quippe diuersis locutionum modis et uarietate uerborum in omnibus disputationibus suis uolunt intelligi gratiam, ut scilicet a Domino Deo adiutorium cognitionis habeamus, quo ea que facienda sunt nouerimus; non inspirationem dilectionis, ut cognita sancto amore faciamus, que proprie [1 1Kb] gratia est. Nam scientia legis sine caritate inflat, non edificat, secundum eumdem apostolum apertissime dicentem, Scientia inflat, caritas uero edificat . Que sententia similis est ei, qua dictum est, Littera occidit, spiritus uiuificat . Quale est enim, Scientia inflat; tale est, Littera occidit: et quale est, caritas edificat; tale est, Spiritus uiuificat; quia caritas Dei diffusa est in cordibus nostris per Spiritum sanctum, qui datus est nobis . Cognitio itaque legis facit superbum preuaricatorem: per donum autem caritatis delectat legis esse factorem. Non ergo legem euacuamus per fidem, sed legem statuimus : que terrendo ducit ad fidem. Ideo quippe lex iram operatur , ut territo atque conuerso ad iustitiam legis implendam, Dei misericordia gratiam largiatur [2 1Kb] , per Iesum Christum Dominum nostrum: qui est Dei sapientia , de qua scriptum est, Legem et misericordiam in lingua portat : legem, qua terreat; misericordiam, qua subueniat: legem per seruum, misericordiam per se ipsum: legem tanquam in baculo, quem misit Eliseus ad filium uidue suscitandum, et non resurrexit; Si enim data esset lex, que posset uiuificare, omnino ex lege esset iustitia ; misericordiam uero tanquam in ipso Eliseo, qui figuram Christi gerens, mortuo uiuificando magni sacramenti uelut Noui Testamenti significatione coniunctus est .



CAPUT uI.

12. De laude liberi arbitrii. Inscrutabilis questio. Item quod aduersus Manicheos laudant liberum arbitrium, adhibentes propheticum testimonium, Si uolueritis et audieritis me, que bona sunt terre edetis; si autem nolueritis et non audieritis me, gladius uos consumet : quid eis hoc prodest? quandoquidem non tam contra Manicheos defendunt, quam contra Catholicos extollunt liberum arbitrium. Sic enim uolunt intelligi quod dictum est, Si uolueritis et audieritis me; tanquam in ipsa precedente uoluntate sit consequentis meritum gratie; ac sic gratia iam non sit gratia, que non est gratuita, cum redditur debita. Si autem sic intelligerent quod dictum est, Si uolueritis, ut etiam ipsam bonam uoluntatem illum preparare confiterentur, de quo scriptum  est, Preparatur uoluntas a Domino : tanquam catholici uterentur hoc testimonio, et non solum heresim ueterem Manicheorum uincerent, sed nouam Pelagianorum non conderent [1 1Kb] .

13. Quid eis prodest, quod in laude ipsius liberi arbitrii, »gratiam dicunt adiuuare uniuscuiusque bonum propositum?« Hoc sine scrupulo acciperetur catholice dictum, si non in bono proposito meritum ponerent, cui merito iam merces secundum debitum, non secundum gratiam redderetur; sed intelligerent et confiterentur etiam ipsum bonum propositum, quod consequens adiuuat gratia, non esse potuisse in homine, si non precederet gratia. Quomodo enim est hominis bonum propositum sine miserante prius Domino; cum ipsa sit bona uoluntas, que preparatur a Domino? Quod autem cum dixissent, »gratiam quoque adiuuare uniuscuiusque propositum bonum,« mox addiderunt, »non tamen reluctanti studium uirtutis immittere:« posset bene intelligi, si non ab istis, quorum sensus notus est, diceretur. Reluctanti enim prius auditus [2 1Kb] diuine uocationis ipsa Dei gratia procuratur, ac deinde in illo iam non reluctante studium uirtutis accenditur. uerumtamen in omnibus que quisque agit secundum Deum, misericordia eius preuenit eum . Quod isti nolunt, quia non esse Catholici, sed Pelagiani uolunt. Multum enim delectat impietatem superbam, ut etiam id quod cogitur confiteri a Domino datum, non sibi donatum uideatur esse, sed redditum: ut scilicet filïi perditionis, non promissionis, ipsi credantur se bonos fecisse, et Deus iam bonis a se ipsis effectis, pro isto eorum opere debitum premium reddidisse.

14. Ita namque illis tumor ipse aures cordis obstruxit, ut non audiant, Quid enim habes quod non accepisti ? non audiant, Sine me nichil potestis facere : non audiant, Charitas ex Deo est : non audiant, Deus partitus est mensuram fidei : non audiant, Spiritus ubi uult spirat ; et, Qui spiritu Dei aguntur, hi filii sunt Dei : non audiant, Nemo potest uenire ad me, nisi fuerit ei datum a Patre meo : non audiant quod Esdras scribit, Benedictus est Dominus patrum nostrorum, qui hoc dedit in cor regis, clarificare domum suam, que est in Ierusalem : non audiant quod per Ieremiam dicit Dominus, Et timorem meum dabo in cor eorum, ut a me non recedant, et uisitabo eos, ut bonos eos faciam : maximeque illud per Ezechielem prophetam, ubi prorsus Deus ostendit nullis se hominum bonis meritis prouocari, ut eos bonos faciat, id est, obedientes mandatis suis; sed potius hec eis se retribuere bona pro malis, propter se ipsum hoc faciendo, non propter illos. Ait enim: Hec dicit Dominus Deus, Ego facio, non propter uos, domus Isrel [3 1Kb] , sed propter nomen meum sanctum, quod  profanastis in gentibus, quo intrastis illuc; et sanctificabo nomen meum magnum, quod profanatum est in gentibus, et profanastis in medio eorum: et scient gentes quia ego sum Dominus, dicit Adonai Dominus, cum sanctificatus fuero in uobis ante oculos eorum, et accipiam uos de gentibus, et congregabo uos ex omnibus terris, et inducam uos in terram uestram; et aspergam super uos aquam mundam, et mundabimini ab omnibus immunditiis uestris, et mundabo uos; et dabo uobis cor nouum, et spiritum nouum dabo in uobis; et auferetur cor lapideum de carne uestra, et dabo uobis cor carneum; et spiritum meum dabo in uobis, et faciam ut in iustificationibus meis ambuletis, et iudicia mea obseruetis et faciatis. Et post aliquanta per eumdem ipsum prophetam: Non propter uos, inquit, ego facio, dicit Dominus Deus; notum erit uobis: confundimini, et erubescite de uiis uestris, domus Isrel. Hec dicit Dominus Deus: In die quo mundabo uos ab omnibus iniquitatibus uestris, et constituam ciuitates, et edificabuntur deserta, et terra exterminata operabitur [1 1Kb] , pro eo quod exterminata est ante oculos omnis pretereuntis. Et dicent: Terra illa exterminata, facta est sicut hortus uoluptatis, et ciuitates deserte et exterminate et effosse, munite sederunt. Et scient gentes quecumque relicte fuerint in circuitu uestro, quia ego Dominus edificaui destructas, plantaui exterminatas. Ego Dominus locutus sum, et feci. Hec dicit Dominus: Adhuc hoc inquiram domui Isrel ut faciam eis; multiplicabo eos sicut oues homines, sicut oues sanctas, sicut oues Ierusalem in diebus festis eius: sic erunt ciuitates ille desolate, plene ouium hominum, et scient quia ego Dominus .

15. Quid remansit pelli morticine, unde possit inflari, et dedignetur, quando gloriatur, in Domino gloriari? Quid ei remansit, quando quidquid dixerit se fecisse, ut eo precedente hominis merito ab homine exorto, Deus subsequenter faciat quo dignus est homo, respondebitur, reclamabitur, contradicetur, Ego facio, sed propter nomen meum sanctum, non propter uos ego facio, dicit Dominus Deus? Nihil sic euertit Pelagianos dicentes, gratiam Dei secundum merita nostra dari. Quod quidem ipse Pelagius, et si non corrigendo [2 1Kb] , tamen orientales iudices timendo damnauit. Nihil sic euertit hominum presumptionem dicentium, Nos facimus, ut mereamur cum quibus faciat Deus. Respondet uobis non Pelagius, sed ipse Dominus, Ego facio, et non propter uos, sed propter nomen meum sanctum. Quid enim potestis facere boni de corde non bono? Ut autem habeatis cor bonum, Dabo, inquit, uobis cor nouum, et spiritum nouum [3 1Kb] dabo uobis. Numquid potestis dicere, Prius  ambulauimus in iustificationibus eius, et iudicium eius obseruauimus, et fecimus ut digni essemus, quibus [1 1Kb] gratiam suam daret? Quid enim boni faceretis homines mali; et quomodo ista bona faceretis, nisi boni essetis? Ut autem homines sint boni, quis facit, nisi ille qui dixit, Et uisitabo eos, ut eos bonos faciam; et qui dixit, Spiritum meum dabo in uobis, et faciam ut in iustificationibus meis ambuletis, et iudicia mea obseruetis et faciatis? Itane nondum euigilatis? nondum auditis, Faciam ut ambuletis, faciam ut obseruetis, postremo, faciam ut faciatis? Quid adhuc uos inflatis? Nos quidem ambulamus, uerum est; nos obseruamus, nos facimus: sed ille facit ut ambulemus, ut obseruemus, ut faciamus. Hec est gratia Dei bonos faciens nos, hec est misericordia eius preueniens nos. Quid merentur deserta, et exterminata, et effossa; que tamen edificabuntur, et operabuntur, et munientur? Numquid hec pro meritis desertionis, exterminationis, effossionis sue? Absit. Ista enim merita mala sunt, hec munera bona. Redduntur itaque malis bona: gratuita ergo, non debita; et ideo gratia. Ego, inquit Dominus, Ego Dominus. Nonne te ista uox comprimit, o humana superbia, que dicis, Ego facio, ut merear a Domino edificari atque plantari? Nonne audis, Non propter uos ego facio: Ego Dominus edificaui destructas, plantaui exterminatas: Ego Dominus locutus sum, et feci: non tamen propter uos, sed propter nomen meum sanctum? Quis multiplicat sicut oues homines, sicut oues sanctas, sicut oues Ierusalem: quis facit ut ciuitates ille desolate plene sint ouium hominum, nisi ille qui sequitur et dicit, Et scient quia ego Dominus? Sed quibus ouibus hominibus implet, sicuti est pollicitus, ciuitates, utrum quas inuenit, an quas facit? Psalmum interrogemus; ecce respondet, audiamus: uenite, adoremus et procidamus ei, et ploremus ante [2 1Kb] Dominum qui fecit nos; quia ipse est Deus noster, et nos populus pascue eius, et oues manus eius . Ipse igitur facit oues, quibus desolatas impleat ciuitates. Quid mirum? Quandoquidem illi unice oui dicitur, hoc est, Ecclesie, cuius membra sunt omnes oues homines: Quoniam ego sum Dominus qui facio te. Quid mihi obtendis liberum arbitrium, quod ad faciendam iustitiam liberum non erit, nisi ouis fueris [3 1Kb] ? Qui facit igitur oues homines, ipse ad obedientiam pietatis humanas liberat uoluntates.

16. Sed quare istos homines oues facit, et istos non facit, apud quem non est acceptio personarum ? Ipsa est questio, quam beatus Apostolus curiosius quam capacius proponentibus ait, O homo, tu quis es ut respondeas Deo? Numquid dicit figmentum ei qui se finxit, Quare sic me fecisti ? Ipsa est questio, que ad illam pertinet altitudinem,  quam perspicere uolens idem apostolus, quodam modo expauit, et exclamauit: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? Aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia: ipsi gloria in secula seculorum . Non itaque istam scrutari audeant inscrutabilem questionem, qui meritum ante gratiam, et ideo iam contra gratiam defendentes, priores uolunt dare Deo, ut retribuatur eis; priores utique dare quodlibet ex libero arbitrio, ut sit gratia retribuenda pro premio: et sapienter intelligant, uel fideliter credant, etiam quod se putant, priores dedisse, ab illo ex quo sunt omnia, per quem sunt omnia, in quo sunt omnia, percepisse. Cur autem iste accipiat, ille non accipiat, cum ambo non mereantur accipere, et quisquis eorum acceperit [1 1Kb] , indebite accipiat, uires suas metiantur, et fortiora se non scrutentur . Sufficiat eis scire quod non sit iniquitas apud Deum. Cum enim nulla merita inuenisset Apostolus, quibus Iacob geminum apud Deum precederet fratrem: Quid ergo dicemus, inquit? numquid est apud Deum iniquitas? Absit. Moysi enim dicit: Miserebor cui misertus ero; et misericordiam prestabo cui misericors fuero. Igitur non uolentis, neque currentis, sed miserentis est Dei. Grata sit ergo nobis eius gratuita miseratio, etiamsi hec profunda insoluta sit questio. Que tamen eatenus soluitur, quatenus eam soluit idem apostolus, dicens: Si autem Deus uolens ostendere iram et demonstrare potentiam suam, attulit in multa patientia uasa ire, que perfecta sunt in perditionem, et ut notas faceret diuitias glorie sue in uasa misericordie, que preparauit in gloriam . Ira quippe non redditur, nisi debita, ne sit iniquitas apud Deum: misericordia uero etiam cum prebetur indebita, non est iniquitas apud Deum. Et hinc intelligunt uasa misericordie, quam gratuita [2 1Kb] illis misericordia prebeatur, quod ire uasis cum quibus est eis perditionis causa et massa communis, ira debita et iusta rependitur. Hec iam satis sint aduersus eos, qui per arbitrii libertatem destruere uolunt gratie largitatem.



CAPUT uII.

17. De laude sanctorum. Ecclesia huius temporis non est sine macula et ruga. Insidie Pelagianorum. Quod uero laude sanctorum, nolunt nos affectu illius Publicani esurire et sitire iustitiam, sed uanitate illius Pharisei tanquam saturatos plenosque ructare ; quid eis prodest quod aduersus Manicheos, qui Baptisma destruunt, isti dicunt, »Baptismo perfecte homines innouari,« atque ad hoc Apostoli adhibent testimonium, »qui per lauacrum aque Ecclesiam de gentibus sanctam fieri immaculatamque testatur« ; cum superbo sensu atque peruerso contra orationes ipsius  Ecclesie suas exserant disputationes? Hoc enim propterea dicunt, ut credatur Ecclesia post sanctum Baptismum, in quo fit omnium remissio peccatorum, ulterius non habere peccatum: cum aduersus eos illa a solis ortu usque ad occasum omnibus suis membris clamet ad Deum, Dimitte nobis debita nostra . Quid, quod etiam [1 1Kb] de se ipsis in hac causa si interrogentur, quid respondeant non inueniunt? Si enim dixerint se non habere peccatum: respondet eis Ioannes, quod se ipsos decipiant, et ueritas in eis non sit . Si autem confitentur peccata sua; cum se uelint esse Christi corporis membra, quomodo erit illud corpus, id est Ecclesia, in isto adhuc tempore perfecte [2 1Kb] , sicut isti sapiunt, sine macula et ruga, cuius membra non mendaciter confitentur se habere peccata? Quapropter et in Baptismate dimittuntur cuncta peccata, et per ipsum lauacrum aque in uerbo exhibetur Christo Ecclesia sine macula et ruga . Quia nisi esset baptizata, infructuose diceret, Dimitte nobis debita nostra: donec perducatur ad gloriam, ubi ei perfectius nulla insit macula et ruga.

18. »Et Spiritum sanctum« fatendum est »etiam antiquis temporibus« non solum »mentes bonas adiuuisse,« quod et isti uolunt; uerum etiam bonas eas fecisse, quod nolunt. »Omnes quoque Prophetas et Apostolos uel sanctos et euangelicos et antiquos, quibus Deus testimonium perhibet, non in comparatione sceleratorum, sed regula uirtutum iustos fuisse,« non dubium est; quod aduersum est Manicheis, qui Patriarchas Prophetasque blasphemant: sed quod aduersum est et Pelagianis, interrogati omnes de se ipsis cum in hoc corpore degerent, una uoce concordissima responderent, Si dixerimus quia peccatum non habemus, nos ipsos seducimus, et ueritas in nobis non est . »In futuro autem tempore,« negandum non est, »mercedem esse tam bonorum operum quam malorum; et nemini precipi, que hic contempserit, illic mandata perficere:« sed plene iustitie saturitatem [3 1Kb] , ubi peccatum esse non possit, que hic a sanctis esuritur et sititur, hic sperari in precepto, ibi percipi in premio, eleemosynis et orationibus impetrantibus, ut quod hic minus impletum fuerit mandatorum fiat impunitum per indulgentiam peccatorum.

19. Que cum ita sint, desinant Pelagiani quinque istarum rerum insidiosissimis [4 1Kb] laudibus, id est, laude creature, laude nuptiarum, laude legis, laude liberi arbitrii, laude sanctorum, quasi a Manicheorum tendiculis fingere se homines uelle eruere, ut possint eos suis retibus implicare: id est, ut negent originale peccatum, et paruulis inuideant Christi medici auxilium; et ut dicant, gratiam Dei secundum merita nostra dari, ac sic gratia iam non sit gratia  ; et ut dicant sanctos in hac uita non habuisse peccatum, ac sic euacuetur oratio [1 1Kb] quam sanctis tradidit qui non habebat peccatum, et per quem sanctis orantibus dimittitur omne peccatum. Ad hec tria mala homines incautos et incruditos quinque illorum bonorum fraudulenta laude seducunt. De quibus omnibus satis me existimo respondisse eorum crudelissime et impiissime et superbissime uanitati.



CAPUT uIII.

20. Testimonia ueterum aduersus Pelagianos. Sed quoniam dicunt, »Inimicos suos dicta nostra in ueritatis odium suscepisse, et toto penitus Occidente non minus stultum quam impium dogma esse susceptum, et simplicibus episcopis sine congregatione synodi in locis suis sedentibus ad hoc confirmandum subscriptionem queruntur extortam;« cum potius eorum profanas uocum nouitates  Ecclesia Christi et occidentalis et orientalis horruerit: ad curam nostram existimo pertinere, non solum Scripturas sanctas canonicas aduersus eos testes adhibere, quod iam satis fecimus; uerum etiam de sanctorum litteris, qui eas ante nos fama celeberrima et ingenti gloria tractauerunt, aliqua documenta proferre: non quo canonicis Libris a nobis ullius disputatoris equetur auctoritas, tanquam omnino non sit quod melius seu uerius ab aliquo catholico, quam ab alio itidem catholico sentiatur; sed ut admoneantur, qui putant istos aliquid dicere, quemadmodum de his rebus ante noua istorum uaniloquia, catholici antistites eloquia diuina secuti sint; et sciant a nobis rectam et antiquitus fundatam catholicam fidem aduersus recedentem Pelagianorum hereticorum presumptionem perniciemque defendi.

21. Beatissimum, corona etiam martyrii gloriosissimum Cyprianum, nec Africanis atque occidentalibus tantum, uerum et orientalibus Ecclesiis, fama predicante et scripta eius longe lateque diffundente notissimum, etiam ipse heresiarches istorum Pelagius cum debito certe honore commemorat, ubi testimoniorum librum scribens, eum se asserit imitari, »hoc se« dicens »facere ad Romanum, quod ille fecerat ad Quirinum.« uideamus ergo quid de originali peccato, quod per unum hominem intrauit in mundum , senserit Cyprianus. In epistola de Opere et Eleemosynis ita loquitur: »Cum Dominus adueniens sanasset illa que Adam portauerat uulnera, et uenena serpentis antiqua [2 1Kb] curasset, legem dedit sano, et precepit ne ultra iam peccaret, ne quid peccanti grauius eueniret« . »Coarctati eramus, et in angustum innocentie prescriptione conclusi: nec haberet [3 1Kb] quid fragilitatis humane infirmitas atque imbecillitas faceret, nisi iterum pietas diuina subueniens, iustitie et misericordie operibus ostensis, uiam quamdam tuende salutis aperiret; ut sordes postmodum quascumque contrahimus, eleemosynis abluamus . Hoc testimonio duas istorum falsitates  testis iste redarguit [1 1Kb] : unam, qua dicunt nichil uitiorum ex Adam trahere genus humanum, quod sit curandum sanandumque per Christum; alteram, qua dicunt nullum post Baptismum sanctos habere peccatum. Rursum in eadem epistola: »Ponat,« inquit, »unusquisque ante oculos suos diabolum cum suis seruis, id est cum populo perditionis ac mortis, in medium prosilire, plebem [2 1Kb] Christi presente ac iudicante ipso comparationis examine prouocare dicentem, Ego pro istis quos mecum uides, nec alapas accepi, nec flagella, sustinui, nec crucem pertuli, nec sanguinem fudi, nec familiam meam pretio passionis et cruoris redemi; sed nec regnum illi celeste promitto, nec ad paradisum restituta immortalitate denuo reuoco.« Respondeant Pelagiani, quando fuerimus in immortalitate paradisi, et quomodo inde fuerimus expulsi, ut eo Christi gratia reuocemur. Et cum inuenire nequiuerint quid hic pro sua peruersitate respondeant, attendant quemadmodum intellexerit Cyprianus quod ait Apostolus, In quo omnes peccauerunt : et Pelagiani heretici noui de Manicheis ueteribus hereticis nulli catholico audeant irrogare calumniam, ne tam sceleratam etiam martyri antiquo Cypriano facere conuincantur iniuriam.

22. Hoc enim et in epistola, cuius de Mortalitate titulus inscribitur, ita dicit: »Regnum Dei, fratres dilectissimi, esse cepit in proximo, premium uite, et gaudium salutis eterne, et perpetua letitia, et possessio paradisi nuper amissa, mundo transeunte iam ueniunt.« Hoc rursus in eadem: »Amplectamur,« inquit, »diem qui assignat singulos domicilio suo, qui nos isthinc ereptos et laqueis secularibus exsolutos paradiso restituat et regno.« Item in epistola de Patientia: »Dei sententia cogitetur,« inquit, »quam in origine statim mundi et generis humani Adam precepti immemor et date legis transgressor accepit: tunc sciemus quam patientes esse in isto seculo debeamus, qui sic nascimur, ut pressuris isthic et conflictationibus laboremus. Quia audisti, inquit, uocem mulieris tue, et manducasti ex illa arbore, de qua sola preceperam tibi ne manducares, maledicta terra erit in omnibus operibus tuis. In tristitia et gemitu edes ex ea omnibus diebus uite tue: spinas et tribulos eiiciet tibi; et edes pabulum agri. In sudore uultus tui edes panem tuum, donec reuertaris in terram de qua sumptus es: quoniam terra es, et in terram ibis . Huius sententie uinculo colligati omnes et constricti sumus, donec morte expuncta de isto seculo recedamus.« Itemque in eadem: »Nam cum in illa,« inquit, »prima transgressione precepti firmitas corporis cum immortalitate discesserit, et cum morte infirmitas uenerit, nec possit firmitas recipi, nisi cum recepta et immortalitas fuerit; oportet in hac fragilitate atque infirmitate corporis luctari semper et congredi. Que luctatio et congressio non nisi patientie potest uiribus sustineri.«

23. In epistola autem quam scripsit ad episcopum  Fidum, cum sexaginta sex cepiscopis suis, a quo fuerat consultus propter circumcisionis legem, utrum ante octauum diem baptizari liceret infantem, hec causa sic agitur, tanquam prouisione diuina tam longe futuros hereticos Pelagianos iam catholica confutaret Ecclesia. Neque enim qui consuluerat inde dubitabat utrum nascentes traherent originale peccatum, quod renascendo diluerent: absit enim ut hinc aliquando fides christiana dubitauerit: sed ille dubitabat, utrum regenerationis lauacrum, quo non dubitabat soluendum originale peccatum, ante diem tradi deberet octauum. Ad quam consultationem respondens beatissimus Cyprianus: »Quantum uero,« inquit, »ad causam infantum pertinet, quos dixisti, intra secundum uel tertium diem quo nati sunt [1 1Kb] constitutos baptizari non oportere, et considerandam esse legem circumcisionis antique« , »ut intra octauum diem eum qui natus est baptizandum et sanctificandum non putares, longe aliud in concilio nostro omnibus uisum est [2 1Kb] . In hoc enim quod putabas esse faciendum, nemo consensit: sed uniuersi potius iudicauimus nulli hominum nato misericordis Dei gratiam denegandam. Nam cum Dominus in Euangelio suo dicat, Filius hominis non uenit animas perdere, sed saluare : quantum in nobis est, si fieri potest, nulla anima perdenda est.« Et paulo post: »Nec aliquis,« inquit, »nostrum id debet horrere, quod Dominus dignatus est facere. Nam etsi adhuc infans a partu nouus est, non ita est tamen, ut quisquam illum in gratia danda atque in pace facienda horrere debeat osculari: quando in osculo infantis unusquisque nostrum pro sua religione ipsas adhuc recentes Dei manus debeat cogitare, quas in homine modo formato et recens nato quodam modo exosculamur, quando id quod Deus fecit amplectimur.« Item paulo post: »Ceterum si homines,« inquit, »impedire aliquid ad consecutionem gratie posset, magis adultos et prouectos et maiores natu possent impedire peccata grauiora. Porro autem si etiam grauissimis delictoribus, et in Deum multo ante peccantibus, cum postea crediderint, remissa peccatorum datur, et a Baptismo atque gratia nemo prohibetur: quanto magis prohiberi non debet infans, qui recens natus nichil peccauit, nisi quod secundum Adam carnaliter natus, contagium mortis antique prima natiuitate contraxit; qui ad remissam peccatorum accipiendam, hoc ipso facilius accedit, quod illi remittuntur non propria, sed aliena peccata?«

24. Quid ad ista dicturi sunt, gratie Dei non solum desertores, sed etiam persecutores? quid ad ista dicturi sunt? Quo pacto nobis paradisi possessio redditur? Quomodo paradiso restituimur, si nunquam ibi fuimus? Aut quomodo ibi fuimus, nisi quia in Adam fuimus? Et quomodo ad sententiam que in transgressorem dicta est pertinemus, si noxam de transgressore non trahimus? Postremo baptizandos [3 1Kb] etiam ante  diem censet octauum, ne per contagium mortis antique prima natiuitate contractum pereant anime paruulorum: quomodo pereunt, si ex hominibus etiam fidelibus qui nascuntur, non tenentur a diabolo, donec renascantur in Christo, et eruti de potestate tenebrarum in regnum illius transferantur ? Et quis dicit nascentium, nisi renascantur, animas perituras? Nempe ille qui sic laudat creatorem atque creaturam, opificem atque opus, ut humani sensus horrorem quo dedignantur homines recentes ab utero paruulos osculari, Creatoris ipsius interposita ueneratione compescat et corrigat, dicens, in illius etatis osculo recentes Dei manus esse cogitandas. Numquid ergo confitens originale peccatum, aut naturam damnauit, aut nuptias? Numquid, quoniam nascenti ex Adam reo adhibuit regenerationis purgationem, ideo Deum negauit nascentium conditorem? Numquid, quia metuens animas cuiuslibet etatis perire, etiam ante diem octauum liberandas esse sacramento Baptismi cum collegarum concilio iudicauit, ideo nuptias accusauit; quandoquidem in infante siue de coniugio, siue de adulterio, tamen quia homo natus est, recentes Dei manus dignas etiam osculo pacis ostendit? Si ergo potuit sanctus episcopus et martyr gloriosissimus Cyprianus peccatum originale in infantibus medicina Christi censere sanandum, salua laude creature, salua laude nuptiarum; cur nouitia pestilentia, cum istum non audeat dicere Manicheum, Catholicis qui ista defendunt, ut obtegat proprium, putat obiiciendum crimen alienum? Ecce predicatissimus tractator diuinorum eloquiorum, antequam terras nostras uel tenuissimus odor Manichee pestilentie tetigisset, sine ulla uituperatione diuini operis atque nuptiarum confitetur originale peccatum, non dicens Christum ulla peccati macula aspersum, nec tamen ei comparans carnem peccati in nascentibus ceteris, quibus per similitudinem carnis peccati mundationis prestet auxilium: nec originis animarum obscura questione terretur, quo minus eos qui Christi gratia liberantur, in paradisum remeare fateatur. Numquid ex Adam dicit in homines mortis conditionem sine peccati contagione transisse? Non enim propter corporis mortem uitandam, sed propter peccatum, quod per unum intrauit in mundum, dicit per Baptismum paruulis quamlibet ab utero recentissimis subueniri.



CAPUT IX.

25. Cypriani testimonia de gratia Dei. Iam uero gratiam Dei quemadmodum aduersus istos predicet Cyprianus, ubi de oratione dominica disputat, euidenter apparet. Ait enim: »Dicimus, Sanctificetur nomen tuum: non quod optemus Deo ut sanctificetur orationibus nostris, sed quod petamus ab eo ut nomen eius sanctificetur in nobis. Ceterum a quo Deus sanctificatur, qui ipse sanctificat? Sed quia ipse dixit, Sancti estote, quoniam et ego sanctus sum ; id petimus et rogamus, ut qui in Baptismo sanctificati sumus, in eo quod esse cepimus perseueremus.« Et alio loco in eadem epistola: »Addimus quoque,« inquit, »et dicimus, Fiat uoluntas  tua in celo [1 1Kb] et in terra: non ut Deus faciat quod uult, sed ut nos facere possimus quod Deus uult. Nam Deo quis obsistit, quo minus quod uelit faciat? Sed quia nobis a diabolo obsistitur, quo minus per omnia noster animus atque actus Deo obsequatur, oramus et petimus ut fiat in nobis uoluntas Dei. Que ut fiat in nobis, opus est Dei uoluntate, id est, ope eius et protectione: quia nemo suis uiribus fortis est, sed Dei indulgentia et misericordia tutus est.« Item alio: »Fieri autem petimus,« inquit, »uoluntatem Dei in celo et in terra, quod utrumque ad consummationem nostre incolumitatis pertinet et salutis. Nam cum corpus e terra et spiritum possideamus e celo, ipsi terra et celum sumus, et in utroque, id est, in corpore et spiritu ut Dei uoluntas fiat oramus. Est enim inter carnem et spiritum colluctatio, et discordantibus aduersus se inuicem quotidiana congressio, ut non que uolumus, ipsa faciamus, dum spiritus celestia et diuina querit, caro terrena et secularia concupiscit. Et ideo petimus inter [2 1Kb] duo ista ope et auxilio Dei concordiam fieri; ut dum et in spiritu et in carne uoluntas Dei geritur, que per eum renata est, anima seruetur [3 1Kb] . Quod aperte atque manifeste apostolus Paulus sua uoce declarat: Caro, inquit, concupiscit aduersus spiritum, et spiritus aduersus carnem: hec enim inuicem aduersantur; ut non que uultis, ipsa faciatis« . Et paulo post: »Potest et sic intelligi,« inquit, »fratres dilectissimi, ut quoniam mandat et docet Dominus etiam inimicos diligere, et pro his quoque qui nos persequuntur orare , petamus et pro illis qui adhuc terra sunt, et necdum celestes esse ceperunt, ut et circa illos uoluntas Dei fiat, quam Christus hominem conseruando et redintegrando perfecit.« Itemque alio: »Hunc autem panem,« inquit, »dari nobis quotidie postulamus, ne qui in Christo sumus, et Eucaristiam quotidie ad cibum salutis accipimus, intercedente aliquo grauiore delicto dum abstenti [4 1Kb] et non communicantes a celesti pane prohibemur, a Christi corpore separemur.« Et aliquanto post in eadem: »Quando autem rogamus,« inquit, »ne in tentationem ueniamus , admonemur infirmitatis et imbecillitatis nostre, dum sic rogamus, ne quis se insolenter extollat, ne quis sibi superbe atque arroganter aliquid assumat, ne quis aut confessionis aut passionis gloriam suam ducat; cum Dominus ipse humilitatem docens dixerit, uigilate et orate, ne ueniatis in tentationem: spiritus quidem promptus est, caro autem infirma : ut dum precedit humilis et submissa confessio, et datur totum Deo, quidquid suppliciter cum timore et honore Dei petitur, ipsius pietate prestetur.« Item ad Quirinum, in quo opere se Pelagius uult eius imitatorem uideri, ait in libro tertio: »In nullo gloriandum, quando nostrum nichil sit.« Cui proposito testimonia diuina  subiungens, inter cetera posuit apostolicum illud, quo istorum maxime ora claudenda sunt: Quid enim habes, quod non accepisti? Si autem accepisti, quid gloriaris, quasi non acceperis ? Item in epistola de Patientia: »Est enim nobis,« inquit, »cum Deo uirtus ista communis; inde patientia incipit, inde claritas eius et dignitas caput sumit, origo et magnitudo patientie Deo auctore procedit.«

26. Numquid iste sanctus tam memorabilis Ecclesiarum in uerbo ueritatis instructor, liberum arbitrium negat esse in hominibus, quia Deo totum tribuit quod recte uiuimus? Numquid legem Dei culpat, quia non ex ipsa [1 1Kb] iustificari hominem significat; quandoquidem quod illa iubet, a Domino Deo precibus impetrandum esse declarat? Numquid sub nomine gratie fatum asserit, quamuis dicat, in nullo gloriandum, quando nostrum nichil sit? Numquid, sicut isti, Spiritum sanctum adiutorem ita credit esse uirtutis, tanquam ipsa uirtus que ab hoc adiuuatur, oriatur ex nobis, quando nostrum nichil esse asserens, propter hoc Apostolum dixisse commemorat, Quid enim habes, quod non accepisti? uirtutemque excellentissimam, hoc est, patientiam, non a nobis dicit incipere, ac deinde adiuuari Spiritu Dei; sed ab ipso caput, ab ipso originem sumere? Postremo nec propositum bonum, nec studium uirtutis, nec mentes bonas sine gratia Dei incipere esse [2 1Kb] in hominibus confitetur, cum dicit, in nullo gloriandum, quando nostrum nichil sit. Quid tam in libero arbitrio constitutum, quam quod lex dicit, non adorandum idolum, non mechandum, non homicidium perpetrandum? Ista autem sunt atque huiusmodi crimina, que si quisquam commiserit, a corporis Christi communione remouetur. Et tamen si beatissimus Cyprianus his non committendis existimaret nostram sufficere uoluntatem, non sic intelligeret quod in oratione dominica dicimus, Panem nostrum quotidianum da nobis hodie; ut hoc nos petere asseueraret, ne intercedente aliquo grauiore delicto, dum abstenti et non communicantes a celesti pane prohibemur, a Christi corpore separemur. Respondeant certe heretici noui, quid bonorum meritorum precedat in hominibus inimicis nomini christiano. Non solum enim non habent bonum, sed habent etiam pessimum meritum. Et tamen etiam sic Cyprianus intelligit, quod in oratione dicimus, Fiat uoluntas tua in celo et in terra: ut et pro ipsis, qui propter hoc terra intelliguntur [3 1Kb] , oremus. Oramus ergo non solum pro nolentibus, uerum etiam pro repugnantibus et oppugnantibus. Quid ergo petimus, nisi ut fiant ex nolentibus uolentes, ex repugnantibus consentientes, ex oppugnantibus amantes? A quo, nisi ab illo de quo scriptum est, Preparatur uoluntas a Domino ? Discant ergo esse catholici, qui dedignantur, si quid mali non faciunt, et si quid boni faciunt, non in se ipsis, sed in Domino gloriari.



CAPUT X.


27. Cypriani testimonia de iustitie nostre imperfectione. Illud iam tertium uideamus, quod non minus in istis omne Christi membrum et totum eius corpus exhorret, quia contendunt esse in hac uita, uel fuisse iustos, nullum habentes omnino peccatum  . Qua presumptione apertissime orationi dominice contradicunt, in qua omnia membra Christi, Dimitte nobis debita nostra, ueraci corde et quotidianis uocibus clamant. uideamus ergo quid etiam ex hoc [1 1Kb] Cyprianus in Domino gloriosissimus senserit; quid ad instruendas Ecclesias, non utique Manicheorum, sed Catholicorum, non solum dixerit, uerum etiam litteris, memorieque mandauerit. In epistola de Opere et Eleemosynis: »Agnoscamus itaque, fratres,« inquit, »dilectissimi, diuine indulgentie salubre munus, et emundandis [2 1Kb] purgandisque peccatis nostris, qui sine aliquo conscientie uulnere esse non possumus, medelis spiritualibus uulnera nostra curemus. Nec quisquam sic sibi de puro atque de immaculato pectore blandiatur, ut innocentia sua fretus medicinam non putet adhibendam esse uulneribus: cum scriptum sit, Quis gloriabitur castum se habere cor? aut quis gloriabitur mundum se esse a peccatis ? et iterum in Epistola sua Ioannes ponat et dicat, Si dixerimus quia peccatum non habemus, nos ipsos decipimus, et ueritas in nobis non est [3 1Kb] . Si autem nemo esse sine peccato potest, et quisquis se inculpatum dixerit, aut superbus aut stultus est: quam necessaria, quam benigna est diuina clementia; que [4 1Kb] cum sciat non deesse sanatis quedam postmodum uulnera, dedit curandis denuo sanandisque [5 1Kb] uulneribus remedia salutaria?« Rursus in eadem: »Et quoniam quotidie,« inquit, »deesse non potest quod peccetur in conspectu Dei; sacrificia quotidiana non deerant [6 1Kb] , quibus possent peccata tergi.« Item in epistola de Mortalitate: »Cum auaritia,« inquit, »nobis, cum impudicitia, cum ira, cum ambitione congressio est; cum carnalibus uitiis, cum illecebris secularibus assidua et molesta luctatio est: obsessa mens hominis, et undique diaboli infestatione uallata, uix occurrit singulis, uix resistit. Si auaritia prostrata est, exsurgit libido; si libido compressa est, succedit ambitio; si ambitio contempta est, ira exasperat, inflat superbia, uinolentia inuitat, inuidia concordiam rumpit, amicitiam zelus [7 1Kb] abscindit: cogeris maledicere, quod diuina lex prohibet; compelleris iurare, quod non licet. Tot persecutiones animus quotidie patitur,  tot periculis pectus urgetur [1 1Kb] , et delectat hic inter diaboli gladios [2 1Kb] diu stare; cum magis concupiscendum sit et optandum, ad Christum subueniente uelocius morte properare.« Item in ipsa: »Beatus,« inquit. »apostolus Paulus in Epistola sua ponit et dicit, Mihi uiuere Christus est, et mori lucrum : lucrum maximum computans iam secularibus laqueis [3 1Kb] non teneri, iam nullis peccatis et uitiis carnis obnoxium fieri.« Item de oratione dominica, exponens quod petimus dicentes, Sanctificetur nomen tuum; ait inter cetera: »Opus est enim nobis quotidiana sanctificatione, ut qui quotidie delinquimus, delicta nostra sanctificatione assidua repurgemus.« Rursus in eadem, cum exponeret quod dicimus, Dimitte nobis debita nostra : »Quam necessarie autem,« inquit, »quam prouidenter et salubriter admonemur, quod peccatores sumus, qui pro peccatis rogare compellimur; ut dum indulgentia de Deo petitur, conscientie sue animus recordetur! Ne quis sibi quasi innocens placeat, et se extollendo plus pereat, instruitur et docetur peccare se quotidie, dum quotidie pro peccatis iubetur orare. Sic denique et Ioannes in Epistola sua monet dicens, Si dixerimus quia peccatum non habemus, nos ipsos decipimus, et ueritas in nobis non est. Si autem confessi fuerimus peccata nostra, fidelis et iustus est [4 1Kb] qui nobis peccata dimittat« . Merito et ad Quirinum de hac re absolutissimam sententiam suam proposuit, cui testimonia diuina subiungeret, »Neminem sine sorde et sine peccato esse« : ubi etiam illa testimonia posuit, quibus confirmatur originale peccatum, que conantur isti in nescio quos alios nouos sensus prauosque conuertere: siue quod ait sanctus Iob, Neminem esse sine sorde, nec cuius sit uita diei unius super terram ; siue quod in Psalmo legitur, In facinore conceptus sum, et in peccatis me mater mea in utero aluit . Quibus testimoniis, propter eos etiam qui iam in etate maiori sunt sancti, quia nec ipsi sunt sine sorde atque peccato, adiunxit etiam illud beatissimi Ioannis, quod multis et aliis locis sepe commemorat: Si dixerimus quia peccatum non habemus; et cetera eiusdem sententie, que ab omnibus Catholicis non tacentur aduersus istos, qui se ipsos decipiunt, et in eis ueritas non est.

28. Dicant, si audent Pelagiani, hunc hominem Dei Manicheorum errore peruersum, quia ita laudat sanctos, ut tamen fateatur neminem in hac uita ad tantam perfectionem peruenire [5 1Kb] iustitie, ut nullum habeat omnino peccatum, sententiam suam testimoniorum canonicorum perspicua ueritate et diuina auctoritate confirmans. Numquid enim negat »in Baptismo uniuersa peccata dimitti,« quia fatetur manere fragilitatem atque infirmitatem, unde nos dicit peccare  post Baptismum, et usque in huius uite finem cum carnalibus uitiis indesinentem [1 1Kb] habere conflictum? Aut ideo non meminerat, quid »de immaculata Ecclesia« dixisset Apostolus , quia precepit neminem sic sibi de puro atque immaculato pectore debere blandiri, ut innocentia sua fretus, medicinam non putet adhibendam esse uulneribus? Puto quod concedant noui heretici huic homini catholico scire, »Spiritum sanctum mentes bonas etiam antiquis temporibus adiuuisse:« imo etiam quod ipsi nolunt, nec mentes bonas eos nisi per Spiritum sanctum habere potuisse. Puto quod »omnes Prophetas et Apostolos uel quoslibet sanctos, qui Domino quocumque tempore placuerunt, non in comparatione sceleratorum,« sicut nos isti dicere calumniantur, »sed regula uirtutum,« sicut se dicere gloriantur, »iustos fuisse« nouerat Cyprianus, qui tamen dicit: »Nemo esse sine peccato potest; et quisquis se inculpatum dixerit, aut superbus, aut stultus est.« Nec propter aliud intelligit scriptum, Quis gloriabitur castum se habere cor? aut quis gloriabitur mundum se esse a peccatis ? Puto quod non ab istis docendus fuerat Cyprianus, quod optime sciebat, »in futuro tempore mercedem esse bonorum operum, malorum autem supplicium; ceterum neminem posse, que hic contempserit, illic [2 1Kb] mandata perficere:« et tamen etiam ipsum apostolum Paulum, mandatorum diuinorum non utique contemptorem, non ob aliud intelligit asseritque dixisse, Mihi uiuere Christus est, et mori lucrum ; nisi quia lucrum maximum computabat, iam post hanc uitam secularibus laqueis non teneri, iam nullis peccatis et uitiis carnis obnoxium fieri. Sensit ergo beatissimus Cyprianus, atque in diuinarum Scripturarum ueritate perspexit, etiam ipsorum Apostolorum quamuis bonam, sanctam, iustamque uitam, nonnullos nexus secularium laqueorum fuisse perpessam, nonnullis peccatis et uitiis carnis obnoxiam; et ideo eos mortem desiderasse, ut his malis carerent, et ut ad illam, que ista non pateretur, nec iam in mandato facienda, sed in premio [3 1Kb] percipienda esset, perfectam iustitiam peruenirent. Neque enim cum uenerit quod oramus dicentes, ueniat [4 1Kb] regnum tuum , non erit in illo Dei regno ulla iustitia: cum dicat Apostolus, Non est enim regnum Dei esca et potus, sed iustitia et pax et gaudium in Spiritu sancto . Nempe ista tria inter cetera precepta diuina precipiuntur. Hic nobis precipitur iustitia cum dicitur, Facite iustitiam . Precipitur pax cum dicitur, Pacem habete inter uos . Precipitur gaudium cum dicitur, Gaudete in Domino semper . Negent ergo Pelagiani hec futura in regno Dei, ubi sine fine uiuemus; aut usque adeo, si uidetur, insaniant ut iustitiam, pacem, gaudium, qualia sunt hic iustis, talia et illic futura esse contendant. Quod  si et erunt, et non talia erunt; profecto eorum hic in precepto curanda est actio, illic in premio speranda perfectio: ubi secularibus ullis laqueis non retenti [1 1Kb] , nullisque peccatis et uitiis carnis obnoxii , perfecte diligamus Deum, cuius erit facie ad faciem contemplatio ; perfecte diligamus et proximum, cum manifestatis cogitationibus cordis nulla ullum de ullo mali ullius possit sollicitare suspicio.



CAPUT XI.

29. Ambrosii contra Pelagianos testimonia, de originali peccato, de gratia Dei et de presentis iustitie imperfectione. Sed et [2 1Kb] iam gloriosissimo martyri Cypriano, ad istos cumulatius redarguendos beatissimum addamus Ambrosium: quoniam et ipsum Pelagius ita laudauit, ut ne ab inimicis quidem in eius libris quod reprehenderetur, diceret inueniri. Quoniam ergo Pelagiani dicunt non esse originale peccatum, cum quo nascantur infantes, et Catholicis qui eis pro antiquissima Ecclesie fide resistunt, heresis Manichee crimen obiiciunt: respondeat eis de hac re homo Dei catholicus, et ab ipso Pelagio in ueritate fidei [3 1Kb] laudatus Ambrosius; qui cum Isaiam prophetam exponeret  , ait: »Idcirco Christus immaculatus, quia nec ipsa quidem nascendi solita conditione maculatus est.« Et alio loco in eodem opere, loquens de apostolo Petro: »Ipse se,« inquit, »obtulit, quod ante putabat esse peccatum, lauari sibi non solum pedes, sed et caput poscens : quod illico intellexisset, lauacro pedum, qui in primo lapsi sunt homine, sordem obnoxie successionis aboleri.« Item in eodem opere: »Seruatum est igitur,« inquit, »ut ex uiro et muliere, id est, per illam corporum commixtionem nemo uideatur expers esse delicti; qui autem expers delicti est, expers est etiam huiusmodi conceptionis.« Item contra Nouatianos scribens : »Omnes homines,« inquit, »sub peccato nascimur. Quorum ipse ortus in uitio est, sicut habes lectum, dicente Dauid: Ecce enim in iniquitatibus conceptus sum, et in delictis peperit me mater mea« . Item in Apologia prophete Dauid: »Antequam nascamur,« inquit, »maculamur contagio, et ante usuram lucis originis ipsius accipimus iniuriam, in iniquitate concipimur.« Item de Domino loquens: »Dignum etenim fuit,« inquit, »ut qui non erat habiturus corporee [4 1Kb] peccatum prolapsionis, nullum sentiret generationis naturale contagium. Merito ergo Dauid flebiliter in se deplorauit ipsa inquinamenta nature, et quod prius inciperet in homine macula quam uita« . Item de Arca Ne: »Per unum igitur,« inquit, »Dominum Iesum salus uentura nationibus declaratur, qui solus potuit  iustus esse, cum generatio omnis erraret, non ob aliud [1 1Kb] , nisi quia natus ex uirgine generationis obnoxie priuilegio minime teneretur. Ecce,« inquit, »in iniquitatibus conceptus sum, et in delictis peperit me mater mea, dicit is qui iustus pre ceteris putabatur. Quem igitur iam iustum dixerim, nisi horum liberum uinculorum, quem nature communis uincula non teneant [2 1Kb] ?« Ecce uir sanctus, Pelagii quoque testimonio in fide catholica probatissimus, Pelagianos negantes originale peccatum tanta manifestatione redarguit; nec tamen cum Manicheis uel Deum nascentium conditorem negat, uel nuptias, quas Deus instituit et benedixit, accusat.

30. Pelagiani dicunt ab homine incipere meritum per liberum arbitrium, cui Deus subsequens gratie retribuat adiumentum. Etiam hic eos refellat uenerandus Ambrosius, dicens in Expositione Isaie prophete: »Quia humana cura [3 1Kb] sine diuina ope imbecilla est ad medendum, Deum auxiliatorem requirit.« Item in libro qui inscribitur, de Fuga seculi : »Frequens nobis,« inquit, »de effugiendo seculo isto est sermo; atque utinam quam facilis sermo, tam cautus et sollicitus affectus [4 1Kb] . Sed quod peius est, frequenter irrepit terrenarum illecebra cupiditatum, et uanitatum, offusio [5 1Kb] mentem occupat, ut quod studeas uitare, hoc cogites animoque uoluas. Quod cauere difficile est homini, exuere autem impossibile. Denique uoti magis eam esse rem, quam effectus, testatur propheta dicendo, Declina cor meum in testimonia tua, et non in auaritiam . Non enim in potestate nostra sunt [6 1Kb] cor nostrum et nostre cogitationes, que improuiso offuse mentem animumque confundunt, atque alio trahunt quam tu proposueris: ad secularia reuocant, mundana inserunt, uoluptaria ingerunt, illecebrosa intexunt; ipsoque in tempore, quo eleuare mentem paramus, insertis inanibus cogitationibus ad terrena plerumque deiicimur. Quis autem tam beatus, qui in corde suo semper ascendat? Sed hoc sine auxilio diuino qui fieri potest? Nullo profecto modo. Denique supra eadem Scriptura dicit: Beatus uir cuius est auxilium eius abs te, Domine; ascensus in corde eius« . Quid apertius et sufficientius dici potest? Sed ne Pelagiani forte respondeant, eo ipso quo diuinum auxilium poscitur [7 1Kb] , precedere hominis meritum; idipsum meritum esse dicentes, quia orando fit dignus cui gratia diuina subueniat: attendant quid idem uir sanctus dicat in Expositione Isaie. »Et orare Deum,« inquit, »gratia spiritualis est. Nemo enim dicit Dominum Iesum, nisi in Spiritu sancto« . Unde et exponens Euangelium  secundum Lucam: »uides utique,« inquit, »quia ubique Domini uirtus studiis cooperatur humanis, ut nemo possit edificare sine Domino, nemo custodire sine Domino, nemo quidquam incipere sine Domino« . Numquid quoniam hec dicit uir tantus Ambrosius, et gratiam Dei, sicut filio promissionis congruit, grata pietate commendat, ideo destruit liberum arbitrium? aut eam uult intelligi gratiam, quam diuersis locutionibus Pelagiani nolunt nisi legem uideri, ut uidelicet non ad faciendum quod cognouerimus, sed ad cognoscendum quid faciamus, nos Deus adiuuare credatur? Si hoc istum hominem Dei sapere existimant, quid de ipsa lege dixerit, audiant. In libro de Fuga seculi: »Lex,« inquit, »os omnium potuit obstruere, non potuit mentem conuertere« . Item alio loco in eodem libro: »Lex,« inquit, »factum damnat, non aufert malitiam« . uideant fidelem et catholicum uirum Apostolo consentire dicenti, Scimus autem quia quecumque lex loquitur, his qui in lege sunt loquitur, ut omne os obstruatur, et reus fiat omnis mundus Deo; quia non iustificabitur ex lege omnis caro coram illo . Ex eo enim apostolico sensu illa sumpsit et scripsit Ambrosius.

31. Iam uero quoniam Pelagiani dicunt, iustos in hac uita uel esse uel fuisse, qui sine ullo peccato uixerint [1 1Kb] , in tantum ut uita futura, que in premio speranda est, prouectior et perfectior esse non possit: etiam hic eis respondeat eosque refutet Ambrosius. Nam exponens Isaiam prophetam, propter id quod scriptum est, Filios genui et exaltaui, ipsi autem me spreuerunt , suscepit de generationibus que ex Deo sunt disputare; atque in ipsa disputatione commemorauit testimonium Ioannis, ubi ait, Qui natus est ex Deo, non peccat . Et eamdem questionem difficillimam tractans: »Cum hoc in mundo,« inquit, »nullus sit qui immunis sit a peccato, cum ipse Ioannes dicat, Si dicimus quia non peccauimus, mendacem facimus illum . Si autem ex Deo nati non peccant, et de his intelligimus qui in hoc mundo sunt innumeros, necesse est estimemus, qui per lauacri regenerationem Dei gratiam consecuti sunt. Sed tamen cum dicat propheta, Omnia a te exspectant, ut des illis cibum in tempore: dante te iis, colligent sibi; aperiente te manum tuam, uniuersa implebuntur bonitate; auertente autem te faciem tuam, turbabuntur: auferes spiritum eorum, et deficient, et in puluerem suum conuertentur: emittes spiritum tuum, et creabuntur, et innouabis faciem terre : possunt non de quocumque tempore uideri dicta, sed de futuro, quo erit noua terra et nouum celum. Turbabuntur ergo, ut principium sumant, atque aperiente te manum tuam, implebuntur uniuersa bonitate [2 1Kb] ; que non facile huius seculi est. Nam de hoc seculo Scriptura  quid dicit? Non est qui faciat bonitatem, non est usque ad unum . Si igitur diuerse generationes sunt, et hic introitus in hanc uitam receptor est delictorum, in tantum ut spernatur etiam ipse qui genuit, alia autem generatio peccata non recipit; uideamus ne qua sit post huius uite curriculum nostra regeneratio, de qua dictum est, In regeneratione, cum sederit Filius hominis in throno glorie sue . Sicut enim regeneratio lauacri dicitur, per quam detersa peccatorum colluuione renouamur: ita regeneratio dici uidetur, per quam ab omni corporee concretionis purificati labe, mundo anime sensu in uitam regeneramur eternam; eo quod purior quedam qualitas sit regenerationis, quam lauacri istius, ut non solum in actus eius, sed ne in ipsas quidem cogitationes nostras aliqua cadat suspicio peccatorum.« Item alio loco in eodem opere: »uidemus,« inquit, »impossibile esse ut perfecte quis immaculatus esse possit in corpore constitutus; cum etiam Paulus imperfectum se dicat. Sic enim habet: Non quod iam acceperim, aut iam perfectus sim. Et tamen post paululum ait: Quicumque ergo perfecti sumus . Nisi forte quia est perfectio alia in hoc mundo, alia post illud perfectum [1 1Kb] de quo dicit ad Corinthios, Cum uenerit quod perfectum est ; et alibi, Donec occurramus omnes in unitatem fidei, et agnitionem Filii Dei, in uirum perfectum, in mensuram etatis plenitudinis Christi . Ut ergo perfectos secum multos ait Apostolus in hoc mundo sitos, qui si ad perfectionem ueram respicias, perfecti esse non poterant, quia ipse dixit, uidemus nunc per speculum in enigmate, tunc autem facie ad faciem; nunc cognosco ex parte, tunc autem cognoscam sicut et cognitus sum : ita et immaculati sunt in hoc mundo, et immaculati erunt in regno Dei; cum utique si minutius discutias, immaculatus esse nemo possit, quia nemo sine peccato.« Item in ipso: »uidemus,« inquit, »quia dum in hac uiuimus uita, nos mundare debemus, et querere Deum, et incipere ab emundatione anime nostre, et quasi fundamenta constituere uirtutis, ut perfectionem purgationis [2 1Kb] post hanc uitam mereamur adipisci.« Itemque in ipso: »Grauatus autem,« inquit, »et ingemiscens quis non loquatur, Infelix ego homo, quis me liberabit de corpore mortis huius ? Ita eodem magistro omnes uarietates interpretationis absoluimus. Nam si omnis infelix qui se corporis implicatum molestiis recognoscit, utique omne corpus infelix: neque enim felicem illum dixerim, qui confusus quibusdam mentis sue tenebris conditionem suam nescit. Illud quoque non absurdum ad intellectum accessit. Si enim homo qui se cognoscit, infelix est, infelices profecto omnes; quia unusquisque suam infirmitatem aut per sapientiam recognoscit, aut per insipientiam nescit.« Item in libro de Bono mortis« : Operetur  igitur,« inquit, »mors in nobis, ut operetur et uita, bona uita post mortem, hoc est, bona uita post uictoriam, bona uita absoluto certamine: ut iam lex carnis legi mentis repugnare non nouerit , ut iam nobis nulla sit cum corpore mortis contentio.« Rursus in eodem: »Ergo,« inquit, quia iusti hanc remunerationem habent, ut uideant faciem Dei, et lumen [1 1Kb] illud quod illuminat omnem hominem ; ab hinc induamus huiusmodi studium, ut appropinquet anima nostra Deo, appropinquet oratio [2 1Kb] , adhereat illi nostrum desiderium, non separemur ab eo. Et hic quidem positi, meditando, legendo, querendo copulemur Deo: cognoscamus eum, ut possumus. Ex parte enim hic cognoscimus: quia hic imperfecta, illic perfecta omnia; hic paruuli, illic robusti. uidemus, inquit, nunc per speculum in enigmate, tunc autem facie ad faciem. Tunc reuelata facie gloriam Domini speculari licebit, quam nunc anime corporis huius concretis uisceribus inuolute, et quibusdam carnis huius maculis et colluuionibus obumbrate sincere uidere non possunt. Quis enim, inquit, uidebit uultum meum, et uiuet ? Et recte: nam si solis radios oculi nostri ferre non possunt, et si quis diutius e regione solis intenderit, cecari solere perhibetur; si creatura creaturam sine fraude atque offensione sui non potest intueri; quomodo potest sine periculo sui uibrantem cernere uultum Creatoris eterni, corporis huius opertus exuuiis? Quis enim iustificatur in conspectu Dei ; cum unius quoque dici infans mundus a peccato [3 1Kb] esse non possit , et nemo possit de sui cordis integritate et castimonia gloriari« ?



CAPUT XII.

32. Heresis Pelagiana multo post Ambrosium exorta. Fides catholica semper uigilans ad repellendum errorem. Synodi congregatio ad hereses damnandas non semper necessaria. Nimis longum erit, si omnia uelim commemorare, que sanctus Ambrosius aduersus hanc heresim Pelagianorum tanto post exorturam, non eis quidem respondens, sed predicans catholicam fidem, atque in ea homines edificans dixit et scripsit. Sed nec illa omnia commemorare potui uel debui, que gloriosissimus in Domino Cyprianus posuit in Epistolis suis, quibus demonstretur, quam [4 1Kb] sit hec, quam tenemus, fides uera uereque christiana atque catholica, sicut per Scripturas sanctas antiquitus tradita, sic a patribus nostris, et usque ad hoc tempus, quo isti eam conuellere tentauerunt, retenta atque seruata, et deinceps propitio Deo retinenda atque seruanda. Nam sic Cypriano et a Cypriano tradita hec atque huiusmodi ex eius litteris testimonia prolata testantur: sic autem usque ad tempora nostra seruata, ea que de his rebus antequam isti ebullire cepissent, Ambrosius conscripsit, ostendunt, et quod eorum profanas nouitates catholice aures que ubique sunt, horruerunt: sic porro deinceps  esse seruanda, satis salubriter istorum partim damnatio, partim correctio declarauit. Quodlibet enim mutire audeant aduersus sanam fidem Cypriani et Ambrosii, non eos puto in tam magnum prorupturos furorem, ut memoratos et memorabiles homines Dei audeant dicere Manicheos.

33. Quid est ergo quod rabiosa mentis cecitate nunc iactant, toto penitus Occidente non minus stultum quam impium dogma susceptum: quandoquidem Domino miserante suamque Ecclesiam misericorditer gubernante, sic uigilauit catholica fides, ut non minus stultum quam impium dogma, quemadmodum Manicheorum, ita etiam non susciperetur istorum? Ecce sancti et docti uiri fama totius Ecclesie contestante catholici, et creaturam Dei, et nuptias ab illo institutas, et legem ab eo [1 1Kb] per sanctum Moysen datam, et liberum arbitrium nature hominis insitum, et sanctos Patriarchas et Prophetas debitis ac congruis predicationibus laudant; que omnia quinque [2 1Kb] Manichei, partim negando, partim etiam detestando condemnant; unde apparet istos doctores catholicos longe a Manicheorum sensibus alienos: et tamen asserunt originale peccatum, asserunt gratiam Dei super liberum arbitrium, omne antecedere meritum, ut uere gratuitum diuinum prebeat adiutorium; asserunt sanctos ita iuste in hac carne uixisse, ut eis esset necessarium, quo dimittantur quotidiana peccata, orationis auxilium, perfectamque iustitiam, que non possit habere peccatum, in alia uita futuram eis, qui iuste hic uixerint, premium.

34. Quid est ergo quod dicunt, Simplicibus episcopis [3 1Kb] , sine congregatione synodi in locis suis sedentibus,  extorta subscriptio est? Numquid beatissimis et in fide catholica excellentissimis uiris Cypriano et Ambrosio ante istos, aduersus istos extorta subscriptio est: qui [1 1Kb] eorum impia dogmata tanta manifestatione subuertunt, ut que contra eos manifestiora [2 1Kb] dicamus, uix nos inuenire possimus? Aut uero congregatione synodi opus erat, ut aperta pernicies damnaretur? quasi nulla heresis aliquando nisi synodi congregatione damnata sit: cum potius rarissime inueniantur, propter quas damnandas necessitas talis exstiterit; multoque sint atque incomparabiliter plures, que ubi exstiterunt, illic improbari damnarique meruerunt, atque inde per ceteras terras deuitande innotescere potuerunt. uerum istorum superbia, que tantum se extollit aduersus Deum, ut non in illo uelit, sed potius in libero arbitrio gloriari, hanc etiam gloriam captare intelligitur, ut propter illos Orientis et Occidentis synodus congregetur. Orbem quippe catholicum, quoniam Domino eis resistente peruertere nequeunt, saltem commouere conantur: cum potius uigilantia et diligentia pastorali post factum de illis competens sufficiensque iudicium, ubicumque isti lupi apparuerint, conterendi sint, siue ut sanentur atque mutentur, siue ut ab aliorum salute atque integritate uitentur; adiuuante Pastore pastorum, qui ouem perditam et in paruulis querit, qui oues sanctas et iustas gratis facit, qui eas quamuis sanctificatas et iustificatas, tamen in ista fragilitate atque infirmitate pro quotidianis peccatis, sine quibus hic non uiuitur, etiam cum bene uiuitur, quotidianam remissionem, et ut petant prouidenter instruit, et petentes clementer exaudit.



[CONTRA IULIANUM.]





ADMONITIO IN LIBROS CONTRA IULIANUM.

In his libris Hieronymus presbyter laudatur tanquam uita iam functus . Porro e uiuis ille anno Christi 420, pridie kalendas octobris excessit. Hos ergo libros non ante annum 421 collocare licet. Enimuero ipse Augustinus in Retractationibus post opus ad Bonifacium quod contra duas Pelagianorum Epistolas anno 420, aut non multo serius editum est, subsequenti eos loco recensuit.

In primo libro peccati originalis dogma, iam ante a se libro priore de Nuptiis et Concupiscentia explicatum confirmaturus, ostendit primum Manichei erroris criminationem, qua Catholicos, dogmatis istius defensores, afficere Iulianus nitebatur, in clarissimos quosque Patrum, tam grecorum, quam latinorum, recidere: altera deinde parte libri demonstrat, Manicheos temerariis aliquot ipsius Iuliani sententiis plurimum adiuuari.

In secundo, Pelagianorum contra originale peccatum argumentationes quinque conuellit auctoritate precedentium Ecclesie doctorum, episcoporum uidelicet illustriorum decem, Irenei, Cypriani, Reticii, Olympii, Hilarii, Gregorii Nazianzeni, Ambrosii, Basilii, Ioannis Constantinopolitani, et Innocentii; necnon testimonio presbyteri Hieronymi, uiri sancti ac pereruditi.

Hinc iam singulis quatuor Iuliani libris Augustinus singulos totidem suos opponit, dicta illius omnia excutiens, iis tantum pretermissis que nodum questionis ullum non habent. Ac tertio quidem suo primum aduersarii librum sic refellit, ut contra eum probet, quamuis Deus bonus hominum sit conditor, boneque sint nuptie et ab ipso institute, malam tamen esse concupiscentiam, qua caro contra spiritum concupiscit. Hoc malo bene uti coniugium, meliusque non uti continentiam. Malum autem istud non ex alia substantia Deo ceterna, ut Manicheus insanit, nobis esse permixtum; sed per Ade inobedientiam exortum atque traductum, et per Christi obedientiam expiandum sanandumque. Ex ipsis quoque Iuliani dictis malam ostendit esse libidinem.

 In quarto, contra secundum librum Iuliani duo presertim docet, unum quidem, uirtutes Infidelium ueras non esse: alterum uero, malam esse concupiscentiam, quod ipsis etiam Gentilium sententiis, prebente occasionem Iuliano, commonstrat. Circa medium libri paucis obiter ostendit, quomodo gratia non secundum merita detur, nec tamen in fatum sit referenda: utque intelligendum quod Apostolus ait, Deum uelle omnes homines saluos fieri.

In quinto, librum aduersarii tertium confutans, dicit cur nouam heresim que originis peccatum negat, detestetur multitudo christiana, quia nimirum imaginem Dei tantos hic in paruulis cruciatus pati, et si absque Baptismo intereant, a regno Dei excludi nouit. Perizomata a parentibus primis ob pudorem ex peccato uenientem assumpta probat. Peccatum posse esse precedentis peccati penam. Ex eadem damnationis massa esse alios gratis electos, alios uasa ire factos. Concupiscentiam non ideo laude dignam, quod per eam hominis inobedientia puniatur; sed semper esse malam, in illis etiam, qui ei non consentiunt. Quomodo intelligendum illud Apostoli, ut sciat unusquisque suum uas possidere. uerum sine concubitu esse, quale Marie cum Ioseph fuit, coniugium. Frustra Iulianum ex Aristotelicis categoriis contra originale peccatum argutari. Quid caro Christi a ceterorum hominum carne peccati distet. Manicheis minime fauere Catholicos, dum libidinis malum et originis uitium agnoscunt; sed Pelagianos potius, cum »de ea re que a peccato libera est« dicunt »peccata non nasci.«

Sexto tandem libro ad Iuliani quartum respondens, nasci hominem cum peccato confirmat ex Baptismo paruulorum, ex Apostoli uerbis, et ritu exorcismi ex exsufflationis baptizandorum. Olee et oleastri exemplo conuenienter exponit quomodo ex parentibus regeneratis ac iustis nascantur filii peccatores et regenerandi. Peccatum originale in primis parentibus uoluntarium esse ostendit, ac nobis quidem alienum proprietate actionis, nostrum tamen contagione propaginis. Huius peccati merito fieri, ut tantis ab infantia miseriis atteratur genus humanum, utque paruuli sine regenerationis gratia morientes excludantur a regno Dei. Quomodo concupiscentia manet actu, preterit reatu. Pauli testimonia peruerse a Iuliano exposita reuocat ad catholicum intellectum. Ezechielis postremo auctoritatem, qua ille abutebatur, secundum legitimum sensum interpretatur. [1Kb]





AUGUSTINI EPISTOLA CCuII. 


Beatissimo fratr. et cepiscopo CLAUDIO, AUGUSTINUS, in Domino salutem.

Quoniam mihi fraterno excitatus affectu, Iuliani quatuor libros, quos aduersus unum meum  scripsit, priusquam peterem, ipse misisti; nichil conuenientius putaui esse faciendum, quam ut ea que respondeo, tu potissimum legens iudices, utrum recte congruenterque responderim. Nam de his quatuor libris nonnulla decerpta scripserat nescio quis ad illustrem et religiosum uirum comitem ualerium, aduersus eumdem librum meum, quem me ad illum scripsisse cognouerat: que cum in manus meas eodem sublimi uiro curante uenissent, illi primo non distuli secundum uolumen adiungere, in quo illa omnia, sicut potui, refutaui. Sed nunc eosdem libros cum diligentius inspicerem, comperi illum, qui nonnulla inde selegerat, non omnia ita posuisse ut in his libris leguntur. Unde poterit uideri Iuliano, uel cuilibet illorum, me potius fuisse mentitum; quia non utique sicut hi quatuor libri, ita illa que de his excerpta, et memorato comiti missa sunt, innotescere potuerunt. Quisquis ergo et illum secundum librum meum ad comitem identidem ualerium, sicut primum conscriptum legit, nouerit me in quibusdam non respondisse Iuliano; sed ei potius qui de libris eius illa selegit, et non ita posuit ut inuenit, sed aliquantum putauit esse mutanda; fortasse ut eo modo quasi sua faceret que aliena esse constaret. Nunc autem ueriora credens exemplaria, que tua Sanctitas misit, ipsi auctori uideo respondendum, qui unum meum quatuor libris suis refellisse se iactat, et usquequaque spargere fidei uenena non cessat. Aggressus sum igitur hoc opus in adiutorio Saluatoris pusillorum atque magnorum; et scio te, ut id implerem orasse pro me, et pro iis quibus huiuscemodi labores nostros profuturos credimus et optamus. Attende ergo iam responsionem meam, cuius principium hanc epistolam subsequetur. uale in Domino memor nostri, frater beatissime.





S. AURELII AUGUSTINI HIPPONENSIS EPISCOPI CONTRA IULIANUM, Heresis Pelagiane defensorem, LIBRI SEX  . [1Kb] [1Kb] 



LIBER PRIMUS.

Catholicam sententiam de originali peccato a se in primo libro de Nuptiis et Concupiscentia explicatam suscipit defendendam contra Iulianum, qui eam quatuor grandioribus libris insectari ausus, in eius defensores Manicheorum nuncupationem conferre non uereatur. Hanc exsecrabilem criminationem in clarissimos quosque Patrum tam grecorum quam latinorum recidere ostendit Augustinus, allatis in eam rem ipsorum testimoniis, cum responsione ad illa nominatim Basilii et Ioannis Chrysostomi loca, que suffragari sibi Iulianus putat. Extrema parte libri monstrat, Manicheorum heresim temerariis quibusdam Iuliani ipsius sententiis plurimum adiuuari.



CAPUT PRIMUM.

1. Contumelias tuas et uerba maledica, Iuliane, que ardens iracundia [1 1Kb] libris quatuor anhelasti, si me contemnere dixero, mentiar. Quomodo enim possum ista contemnere, ubi testimonium conscientie mee cogitans, uel gaudere me uideo debere pro me, uel dolere pro te, et pro eis qui decipiuntur abs te? Quis autem contemnat siue exsultationis sue materiam, siue meroris? Nam unde partim letamur, partim contristamur, nulla ratione contemnimus. Meorum quippe causa gaudiorum est promissio Domini dicentis: Cum dicunt omne malum aduersum uos, mentientes, propter me; gaudete et exsultate, quoniam merces uestra multa est [2 1Kb] in celis . Et rursus mei causa meroris est Apostoli affectus, ubi lego: Quis infirmatur, et ego non infirmor? quis scandalizatur, et ego non uror ? Sed hec pro tuo dogmate, quod ueritatem putas [3 1Kb] , etiam tu potes dicere. Auferamus itaque de medio, si placet, ista communia, que dici ex utraque parte possunt: quamuis ueraciter dici ex utraque parte non possunt.

2. Primum abs te quero, cur libro meo saltem specie tenus te respondisse glorieris, cum tuis libris quatuor unius mei partem nec quartam reprehendendo tetigeris, eosque saltus in pretereundis meis disputationibus feceris, quasi omnino desperares [4 1Kb] utriusque operis, et mei scilicet et tui quemquam esse posse lectorem, qui ista deprehenderet. Denique etiam pauca  ipsa, in quibus uix est, ut dixi, quarta pars uoluminis mei, que uelut infirmiora existimans, quatuor tuorum grandiorum [1 1Kb] uoluminum strepitu, quasi quadrigarum impetu prosternere et conculcare molitus es, consideratione multo plurium ceterorum, que attingere timuisti, inconcussa manere monstrantur: quod ostendere pene superfluum est. Admonendi enim sunt potius qui hoc nosse desiderant, ut non eos pigeat utrumque legere, et quod scripsi, et quod respondere uoluisti. Ita enim se res ipsa declarat atque indicat, ut nimium tardi sint, qui hoc a nobis postulent demonstrari.

3. Nunc ergo quia uideo te ueritate desertum [2 1Kb] , ad maledicta esse conuersum, ita distribuam disputationem meam, ut ostendam prius quantis et qualibus Ecclesie catholice doctoribus nomine Manicheorum intolerabilem facere non cuncteris iniuriam, et cum me appetis, in quos tela sacrilega iaculeris. Deinde monstrabo, quod tu ipse sic adiuuas Manicheorum damnabilem et nefande impietatis errorem, ut nullum talem patronum nec in suis dilectoribus ualeant inuenire. Tertio loco, quantum breuiter potuero, sententiis non meis, sed eorum qui fuerunt ante nos, et aduersus impios fidem catholicam defenderunt, inanes argutias tuas et elaborata argumenta conuincam. Postremo, quoniam si te non correxeris, necesse tibi erit etiam illos Ecclesie catholice oppugnare doctores, atque contendere nec ipsos in hac questione catholicam  tenuisse ueritatem, defendam contra te, Deo adiuuante, et ipsorum et nostram fidem: ubi etiam id poterit apparere, non solum tu uerbis tuis, quod secundo loco me demonstraturum esse promisi, sed ipsum dogma Pelagianum, quod commune est omnibus uobis, quantum adiuuet Manicheos.



CAPUT II.

4. Primam itaque partem distributionis mee, quemadmodum exsequar, parumper aduerte. Nempe inter nos, quantum attinet ad intentionem libri mei, cui te respondisse quatuor tuis iactas, ista uertitur questio, quod ego dico sic nuptias esse laudandas, ut nullo modo ad earum culpam uituperationemque pertineat, quod omnes homines primorum illorum hominum peccato nascuntur [1 1Kb] obnoxii. Hoc enim qui negat, ipsa christiane fidei subuertere firmamenta conatur. Hinc quippe factum est ut de nuptiis et concupiscentia librum scriberem: nuptiarum scilicet bonum discernens ab eo malo unde trahitur originale peccatum. Tu autem dicis nuptias sine dubitatione damnari, nisi quod ex eis nascitur, ab omni sit liberum obligatione peccati: propter quod libris quatuor te unum meum refutasse gloriaris. In quibus libris uolens homines auertere a fide catholica fundatissima, et ad nouitatem uestri erroris adducere, sepe incutis legentium sensibus Manichee pestis horrorem [2 1Kb] : quasi malum naturale cum Manicheis sapiat, qui dicit infantes secundum Adam carnaliter natos, contagium mortis antique prima natiuitate contrahere, et ob hoc secunda indigere, ut per lauacrum regenerationis prius peccati originalis remissione purgentur, et in Dei filios adoptati in regnum Unigeniti transferantur. Hoc de Manicheorum nomine et crimine faciebat etiam Iouinianus, negans Marie sancte uirginitatem, que fuerat dum conciperet, permansisse dum pareret: tanquam Christum cum Manicheis phantasma crederemus, si matris incorrupta uirginitate diceremus exortum. Sed in adiutorio ipsius Saluatoris, sicut spreuerunt Catholici uelut acutissimum quod Iouinianus exseruerat argumentum, et nec sanctam Mariam pariendo fuisse corruptam, nec Dominum phantasma fuisse crediderunt, sed et illam uirginem mansisse post partum, et ex illa tamen uerum Christi corpus exortum: sic spernent [3 1Kb] uestra calumniosa uaniloquia, ut neque cum Manicheis astruant mali naturale principium, et secundum antiquam et ueram catholicam fidem nullo modo dubitent Christum in euacuando chirographo paterni debiti liberatorem credere paruulorum.



CAPUT III.

5. Sed tu qui tam crebro nobis Manicheorum nomen opponis, quos et quales uiros et quantos fidei catholice defensores tam exsecrabili criminatione appetere audeas, si euigilas intuere. Non quidem omnium de hac re sententias, nec omnes eorum, quos commemorabo, me congregaturum esse polliceor; quia nimis longum est, et necesse esse non arbitror: sed ponam pauca paucorum, quibus tamen nostri contradictores cogantur erubescere et cedere;  si ullus in eis uel Dei timor, uel hominum pudor tantum malum peruicacie superauerit. Ireneus Lugdunensis episcopus non longe a temporibus Apostolorum fuit: iste ait, »Non aliter saluari homines ab antiqua serpentis plaga [1 1Kb] , nisi credant in eum qui secundum similitudinem carnis peccati in ligno matyrii exaltatus a terra omnia traxit ad se, et uiuificauit, mortuos« . Item idem ipse: »Quemadmodum adstrictum est,« inquit, »morti genus humanum per uirginem, soluatur per uirginem [2 1Kb] , equa lance disposita, uirginalis inobedientia per uirginalem obedientiam. Adhuc enim protoplasti peccato per correptionem [3 1Kb] primogeniti emendationem accipiente, serpentis prudentia deuicta per simplicitatem columbe, uinculis illis resoluti sumus, per que alligati eramus morti« . uidesne antiquum hominem Dei, quid de antiqua serpentis plaga sentiat? quid de similitudine carnis peccati, per quam sanatur plaga serpentis in carne peccati? quid de protoplasti peccato, per quod alligati fueramus?

6. Multo autem apertius de eadem fide [4 1Kb] beatissimus martyr et episcopus Cyprianus: »Si homines,« inquit, »impedire aliquid ad consecutionem gratie [5 1Kb] posset, magis adultos et prouectos et maiores natu possent impedire peccata grauiora. Porro autem si grauissimus delictoribus et in Deum multum ante peccantibus, cum postea crediderint, remissa [6 1Kb] peccatorum datur, et a Baptismo atque gratia nemo prohibetur; quanto magis prohiberi non debet infans, qui recens natus nichil peccauit, nisi quod secundum Adam carnaliter natus, contagium mortis antique prima natiuitate contraxit? Qui ad remissam peccatorum accipiendam hoc ipso facilius accedit, quod illi remittuntur, non propria, sed aliena peccata« .

7. Reticium ab Augustoduno episcopum magne fuisse auctoritatis in Ecclesia tempore episcopatus sui, gesta illa ecclesiastica nobis indicant, quando in urbe Roma Melchiade [7 1Kb] Apostolice Sedis episcopo presidente, cum aliis iudex interfuit, Donatumque damnauit, qui prior auctor Donatistarum schismatis fuit, et Cecilianum episcopum Ecclesie Carthaginensis absoluit. Is cum de Baptismo ageret, ita locutus est: »Hanc igitur principalem esse in Ecclesia indulgentiam, neminem preterit, in qua antiqui criminis omne pondus exponimus, et ignorantie nostre facinora prisca delemus, ubi et ueterem hominem cum ingenitis sceleribus exuimus  .« Audis antiqui criminis pondus, audis prisca facinora, audis cum sceleribus ingenitis hominem ueterem: et audes aduersus hec ruinosam construere nouitatem!

8. Olympius Hispanus episcopus, uir magne in  Ecclesia et in Christo glorie, in quodam sermone ecclesiastico: »Si fides,« inquit, »unquam in terris incorrupta mansisset, ac uestigia defixa tenuisset, que signata deseruit, nunquam protoplasti mortifera transgressione uitium [1 1Kb] sparsisset in germine, ut peccatum cum homine nasceretur  .« Habesne aliquid, quod aduersus nos tibi dicere uidearis, quod non etiam in istum dicere compellaris, uel potius in istos? Una est enim omnium catholica fides, qui per unum hominem peccatum intrasse in mundum, in quo omnes peccauerunt , uno corde credunt, ore uno fatentur, et uestras nouitias presumptiones catholica antiquitate subuertunt.

9. Audi adhuc quod te possit amplius commouere, atque turbare, et utinam in melius commutare. Ecclesie catholice aduersus hereticos acerrimum defensorem uenerandum quis ignoret Hilarium episcopum Gallum? Qui cum de Christi carne ageret, attende quid dixerit: »Ergo cum missus est,« inquit, »in similitudine carnis peccati , non sicut carnem habuit, ita habuit et peccatum. Sed quia ex peccato omnis caro est, a peccato scilicet Adam parente deducta, in similitudine peccati carnis est missus, existente in eo non peccato, sed peccati carnis similitudine.« Rursus idem ipse in Expositione centesimi duodeuigesimi Psalmi, cum ad id uenisset quod scriptum est, uiuet anima mea, et laudabit te : »uiuere se,« inquit, »in hac uita non reputat; quippe qui dixerat, Ecce in iniquitatibus conceptus sum, et in delictis peperit me [2 1Kb] mater mea . Scit sub peccati origine et sub peccati lege esse se natum.« Sentisne quid audias? Querisne quid dicas? Hunc uirum tanta in episcopis catholicis laude preclarum, tanta notitia famaque conspicuum, de peccato originali aude, si quid tibi frontis est, criminari.

10. Sed adhuc audi alium excellentem Dei dispensatorem, quem ueneror ut patrem: in Christo enim Iesu per Euangelium ipse me genuit , et eo Christi ministro lauacrum regenerationis accepi. Beatum loquor Ambrosium, cuius pro catholica fide gratiam, constantiam, labores, pericula, siue operibus siue sermonibus, et ipse sum expertus, et mecum non dubitat orbis predicare Romanus. Hic uir cum secundum Lucam exponeret Euangelium: »Iordanis,« inquit, »conuersus est retrorsum : significauit salutaris lauacri futura mysteria, per que in primordia nature sue, qui baptizati fuerint paruuli, a malitia reformantur,« . Rursus idem ipse in eodem opere: »Non enim uirilis coitus,« inquit, »uulue uirginalis secreta reserauit; sed immaculatum semen inuiolabili utero Spiritus sanctus infudit. Solus est enim per omnia ex natis de femina sanctus Dominus iehsu, qui terrene contagia corruptele immaculati partus nouitate non senserit, et celesti maiestate depulerit« . Itemque  in eodem ipso: »Omnes,« inquit, »in Adam morimur [1 1Kb] , quia per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt. Illius igitur culpa, mors omnium est« . Alio item loco in eodem Euangelio: »Caue ergo,« inquit, »ne ante nuderis, sicut Adam nudatus est, mandati celestis custodia destitutus, et exutus fidei uestimento, et sic lethale uulnus accepit, in quo omne genus occidisset humanum, nisi Samaritanus ille descendens uulnera eius acerba curasset« . Rursus in opere ipso, alio loco: »Fuit,« inquit, »Adam, et in illo fuimus omnes: periit Adam, et in illo omnes perierunt« . Rursus idem ipse in Apologia prophete Dauid: »Antequam nascimur,« inquit, »maculamur contagio, et ante usuram lucis, originis ipsius excipimus iniuriam, in iniquitate concipimur. Non expressit,« inquit, »utrum parentum, an nostra. Et in delictis unumquemque generat mater sua. Nec hic declarauit, utrum in delictis suis mater pariat, an iam sint aliqua delicta nascentis. Sed uide ne utrumque intelligendum sit. Nec conceptus exsors iniquitatis est, quoniam et parentes non carent lapsu: et si nec unius diei infans sine peccato, multo magis nec illi materni conceptus dies sine peccato sunt. Concipimur ergo in peccato parentum, et in delictis eorum nascimur. Sed et ipse partus habet contagia sua, nec unum tantummodo habet ipsa natura contagium« . Idem ipse in Expositione libri Tobie: »Quis iste,« inquit, »peccati est fenerator, nisi diabolus, a quo Eua mutuata peccatum [2 1Kb] , obnoxie successionis usuris omne genus defenerauit humanum« ? Rursus in eodem: Diabolus,« inquit, »Euam decepit, ut supplantaret uirum, obligaret hereditatem« . Idem ipse in Expositione Psalmi quadragesimi octaui: »Alia est,« inquit, »iniquitas nostra, alia calcanei nostri, in quo Adam dente serpentis est uulneratus, et obnoxiam hereditatem successionis humane suo uulnere dereliquit, ut omnes illo uulnere claudicemus« .



CAPUT Iu.

11. I nunc, et mihi obiice originale peccatum: dissimula ab istis, finge te nescire quid dicant; et sancte Ecclesie tot tantisque doctoribus [3 1Kb] , qui uita optime gesta debellatisque suorum temporum erroribus, gloriosissime [4 1Kb] de hoc seculo antequam uos ebulliretis exierunt, uelut eis non uisis, in me impetum faciens, et uelut nesciens quod illi sub meo nomine lacerentur, tanquam securus insulta. Crederem te, fateor, quid mali facias ignorare, nec impudentie, sed imprudentie tue tribuerem, quod hec lumina ciuitatis Dei audes hostiliter insectari, que sectari fideliter debuisti: crederem te, inquam, hoc tantum nefas committere nescientem, nisi in eo libro,  cui te respondisse uel existimas, uel existimari cupis, apertissimum testimonium de sancti Ambrosii disputatione posuissem . An ibi non legisti, quod cum Christi natiuitatem de uirginis partu supra dictus insinuaret episcopus, »Ideo,« inquit, »et quasi homo per uniuersa tentatus est, et in similitudine hominum cuncta sustinuit, sed quasi de Spiritu natus abstinuit a peccato. Omnis enim homo mendax , et nemo sine peccato nisi unus Deus. Seruatum est igitur ut ex uiro et muliere, id est, per illam corporum commixtionem nemo uideatur expers esse delicti. Qui autem expers delicti, expers est etiam huiusmodi conceptionis« . Si hec ibi uerba uenerandi Ambrosii non legisti, quomodo redarguendum librum, in quo ea sunt posita, suscepisti? Si autem legisti, quid aduersum me furis, et illum in me primitus carpis? Quid nomen dilaniare niteris meum, et Ambrosium facis tacito eius nomine Manicheum?

12. Cernis nempe cum quibus tua maledicta sustineam, cernis cum quibus mihi sit causa communis, quam nulla consideratione sobria pulsare calumniis et expugnare conaris? Cernis quam tibi perniciosum sit, tam horribile crimen obiicere talibus; et quam mihi gloriosum, quodlibet crimen audire cum talibus? Si cernis, cerne, et tandem tace: Pelagianam linguam tot linguis catholicis deprime, tot uenerandis oribus proterua ora submitte. Si scholam Xenocratis sicut Polemo  ex antelucano conuiuio temulentus intrasses, non tanta quanta in isto cetu tot sanctorum deberes uerecundia cerceri. Hic enim certe tanto maior debet esse uerecundia, quanto uerior addiscitur sapientia. Tanto amplius reuerendi sunt tot memorabilium episcoporum quam unius Xenocratis uultus, quanto Platone Xenocratis doctore doctor istorum maior est Christus. Ego certe beate memorie Memoris patris tui non immemor  , qui mecum non paruam inierat amicitiam colloquio litterarum, teque ipsum mihi carissimum fecerat, cum te uiderem in libris tuis non antelucano conuiuio temulentum, sed insano conuicio turbulentum, introduxi te sedandum atque sanandum, non in alicuius philosophi auditorium, sed in sanctorum patrum pacificum honorandumque conuentum. Sit opere pretium, obsecro te, aspice illos quodammodo aspicientes te, et mansuete ac leniter dicentes tibi: Itane nos, fili Iuliane, Manichei sumus? Rogo, quid respondebis? Quibus eos oculis intueberis? Que tibi argumenta succurrent? Que Aristotelis categorie, quibus, ut in nos uelut artifex disputator insilias, uideri appetis elimatus? Que tuorum argumentorum uel acies uitrea, uel plumbei pugiones in illorum conspectu exseri audebunt? Que abs te arma non fugient nudumque destituent? An forte dicturus  es, neminem illorum te in isto crimine nominasse? Et quid facies, cum tibi dixerint, Tolerabilius dente maledico nomina concideres nostra, quam fidem nostram, cuius merito in celo nomina ipsa scripta sunt nostra? An forte dices eis, Nec fidem uestram ullo tali crimine uiolaui? Sed qua confidentia id dicere audebis, homo qui dicis Manicheum esse sensum, confiteri ex Adam trahere nascentes originale peccatum; quod isti confessi atque professi sunt quod in Christi Ecclesia [1 1Kb] suorum rudimentorum tempore didicerunt, quod Christi Ecclesiam suorum honorum tempore docuerunt, qui per Spiritum sanctum tam multa peccata omnibus quos baptizare potuerunt, tam multis paruulis sola originalia remiserunt? Iterum te admoneo, iterum rogo, aspice tot ac tales Ecclesie catholice defensores atque doctores [2 1Kb] : uide quibus tam grauem tamque nefariam irrogaris iniuriam.

13. An ideo contemnendos putas, quia occidentalis Ecclesie sunt omnes, nec ullus est in eis commemoratus a nobis Orientis episcopus? Quid ergo faciemus, cum illi Greci sint, nos Latini? Puto tibi eam partem orbis sufficere debere, in qua primum Apostolorum suorum uoluit Dominus gloriosissimo martyrio coronare. Cui Ecclesie presidentem beatum Innocentium si audire uoluisses, iam tunc periculosam iuuentutem tuam Pelagianis laqueis exuisses. Quid enim potuit ille uir sanctus Africanis respondere conciliis, nisi quod antiquitus Apostolica Sedes et Romana cum ceteris tenet perseueranter Ecclesia? Et tamen eius successorem  crimine preuaricationis accusas, quia doctrine apostolice et sui decessoris sententie noluit refragari. Sed de hoc interim taceo, ne animum tuum, quem sanare potius cupio quam irritare, laudibus tui damnatoris exulcerem. Sancto Innocentio uide quid respondeas, qui nichil aliud de hac re sapit, quam quod isti in quorum te conuentum, si tamen prodest aliquid, introduxi: cum his etiam ipse considet, etsi posterior tempore, prior loco. De miseris paruulis ab originali malo, quod trahitur ex Adam, per Christi gratiam liberandis, unam cum eis tenet christianam ueramque sententiam: qui omne preteritum uitium [3 1Kb] , primi scilicet hominis, qui libero arbitrio est in profunda demersus, Christum dixit sui lauacro purgasso Baptismatis ; qui denique paruulos definiuit , nisi manducauerint carnem Filii hominis, uitam prorsus habere non posse . Huic responde, imo ipsi Domino, cuius ille antistes usus est testimonio, et dic unde imago Dei tam capitali supplicio puniatur, ut uita priuetur, si peccatum a nascentibus originale non trahitur. Sed quid dicas, aut quid respondeas; qui etiam si beatum audeas Innocentium, non audebis tamen Christum dicere Manicheum?

14. Non est ergo cur prouoces ad Orientis antistites;  quia et ipsi utique christiani sunt, et utriusque partis terrarum fides ista una est; quia et fides ista christiana est: et te certe occidentalis terra generauit, occidentalis regenerauit Ecclesia. Quid ei queris inferre, quod in ea non inuenisti, quando in eius membra uenisti? Imo quid ei queris auferre, quod in ea tu quoque accepisti? Nam peccatum originale, quod in aliorum perniciem paruulorum negas, quacumque etate sis baptizatus, aut ipsum tibi remissum est, aut et ipsum [1 1Kb] . Sed si uerum est, quod audiuimus, te infantulum baptizatum, etiam tu quamuis a tuis propriis peccatis innocens, tamen quia ex Adam carnaliter natus, contagium mortis antique prima natiuitate traxisti: et in iniquitate conceptus es, profecto exorcizatus et exsufflatus es, ut a potestate erutus tenebrarum transferreris in regnum Christi . O fili male ex Adam nate, sed bene in Christo renate, Sacramenta quibus te peperit, tue matri conaris auferre. Numquid Manichea fuit, quando isto modo te peperit, quo modo iam non uis ut pariat, et ingeris ei natiuitatis [2 1Kb] opprobria, ut in ea ceteris claudas, ex quibus ipse natus es, uiscera pietatis? Diuidis ei nomen uiri sui, ut ad regenerandos paruulos tantummodo Christus sit, ad maiores autem Christus iehsu; quia scilicet iehsu Saluator interpretatur: quod eum paruulis esse non uultis, qui nichil eos habere, unde illos saluos faciat, predicatis.



CAPUT u.

15. Sed non tibi deerit magni nominis et fama celeberrima illustris episcopus etiam de partibus Orientis, cuius eloquia ingentis merito gratie, etiam in linguam latinam translata usquequaque claruerunt. Sedeat ergo cum istis patribus etiam sanctus Gregorius, et cum eis tue criminationis inanem patiatur [3 1Kb] inuidiam: dum tamen cum eis contra nouitiam pestem uestram, medicinalem proferat et ipse sententiam. Audi ergo quid dicat: »Imago,« inquit, »Dei labem corporee inundationis expurget [4 1Kb] , et coniunctam sibi carnem uerbi Dei subleuet pennis. Et quamuis melius fuisset, ne egere quidem huiuscemodi expurgatione, sed in illa prima dignitate permansisse, ad quam et refestinamus, post presentem emendationem [5 1Kb] , et melius fuisset non excidere a ligno uite gustu amarissimo peccati; tamen in secundo loco expedit emendari et corrigi post lapsum, quam in nequitiis permanere.« Itemque idem ipse: »Sicut in Adam omnes,« inquit, »mortui sumus, ita et in Christo omnes uiuificemur. Cum Christo ergo nascamur [6 1Kb] , et cum Christo crucifigamur, et consepeliamur ei in mortem, ut cum ipso etiam resurgamus ad uitam. Necesse est enim nos perpeti utilem hanc et necessariam uicissitudinem: ut sicut ex bonis ad tristia deuoluti sumus, ita ex tristibus ad meliora reparemur. Ubi enim abundauit peccatum, superabundauit gratia: ut quos gustus ligni uetiti [7 1Kb] condemnauit,  Christi crux gratia largiore iustificet« . Idem rursus: »uenerare,« inquit, »natiuitatem, per quam terrene natiuitatis uinculis liberatus es. Honora Bethlehem pusillam et minimam, per quam tibi regressus ad paradisum patefactus est« . Itemque alibi de Baptismo loquens: »Persuadeat,« inquit, »tibi de hoc quoque sermo Christi dicentis, neminem posse introire in regnum celorum, nisi renatus fuerit ex aqua et spiritu« . Per hunc prime natiuitatis macule purgantur, per quas in iniquitatibus concipimur, et in delictis genuerunt nos matres nostre.« Numquid et istum Manichei sapere uel iacere uenena dicturus es? Audis omnes uno corde, uno ore, una fide idipsum dicere, et hanc esse catholicam fidem non dissonante contestatione firmatam.

16. An tibi parua in uno Gregorio episcoporum orientalium uidetur auctoritas? Est quidem tanta persona, ut neque ille hoc nisi ex fide christiana omnibus notissima diceret, nec illi eum tam clarum haberent atque uenerandum, nisi hec ab illo dicta ex regula notissime ueritatis agnoscerent. Sed si uis addimus huic et sanctum Basilium, imo uelis nolis addendus est, maxime quia et tu de libro eius, quem scripsit aduersus Manicheos, in quarto uolumine huius operis tui aliquid putasti esse ponendum, quod ad causam peccati originalis per unum intrantis in mundum, et per omnes homines transeuntis omnino non pertinet. Ibi quippe agit, ne malum substantiale credatur, habens suam quamdam materiam, sicut sapiunt Manichei. Dicit ergo, »non esse substantiam, sed conuersationem [1 1Kb] , que de sola uoluntate contingat,« non his qui contagium mortis antique prima natiuitate traxerunt, sed »iis qui egritudinem conuersationis de uoluntate propria collegerunt,« id est, iam maioribus ratione utentibus et arbitrio uoluntatis. »Hanc conuersationem ex accidenti uenientem facillime« dicit »posse ab egrotantium uoluntate separari.« Dicit etiam, »si euenisset malum, ita ut non ualeret ulterius a uoluntate remoueri, id est, quamuis accidisset, si ita accidisset ut separari ulterius a uoluntate non ualeret; merito dici posset, substantiale quidem malum [2 1Kb] non esse, sed ipsam substantiam sine malitia que accidit, iam esse non posse. Si autem accessit,« inquit, »et principium accessionis non substantiam habuit, sed uoluntatem; facile potest malum a substantia separari, ut et subiecta uoluntati substantia munda possit per omnia possideri, ita ut nullius mali uel signa remaneant.« Ista ita recte dixit sanctus Basilius, ut etiam de ipso malo, quod per Adam intrauit in mundum, et per omnes homines pertransiit, bene possit intelligi; quia et ipsum accessit nature humane. Non enim sic erat [3 1Kb] primitus condita; et principium accessionis non substantiam habuit, sed uoluntatem, siue mulieris que a serpente seducta  est, siue uiri eius qui seducte ad peccandum consensit uxori. Sed quod ait, »facile posse malum a uoluntate uel a substantia separari,« non humane facile est uoluntati, sed misericordie Dei. Quod aduersus Manicheos utique sufficit, qui putant esse impossibile mutari in bonum naturam mali. Ideo non ait sanctus Basilius, ipsam uoluntatem hominis, siue substantiam uel naturam, malum a se posse facile separare; sed »ab ea posse facile separari:« sic uerba sua librans, ut et Manicheos, contra quos agebat, refelleret, et contra diuinam gratiam humanam superbiam non extolleret. Ille quippe Omnipotens, cui secundum Euangelium facile est, quod hominibus impossibile est , malum quod nobis accidit, uel ex primi hominis, uel ex nostra insuper uoluntate, ita sue gratie largitate consumet, »ut subiecta substantia uoluntati,« quemadmodum commemorasti dixisse Basilium, »munda possit per omnia possideri, sic« omnino, »ut nullius mali uel signa remaneant.« Fiet hoc [1 1Kb] , et ipsa spes est indubitata fidelium. Sed quando perficiatur, in promptu est catholice fidei. Tunc enim dicetur nouissime inimice morti, Ubi est contentio tua? ubi est aculeus tuus ?

17. Item quod commemoras dixisse Basilium, »Si castitas uirtus est, corpus uero substantialiter malum esset, impossibile erat castum corpus inueniri; quia corpus turpitudinis, uirtutis non fieret corpus; cum autem sanctificatur, uirtutis efficitur, et ita communicat uirtus corpori corpusque uirtuti, per quam et templum efficitur Dei. Unde si omne corpus fornicationis esset, impossibile utique erat castitatem in corporibus inueniri: tumque demum nature corporum possemus malum substantiale deputare. Si uero usque eo corporis merita processerunt, tantoque honore decoratum est, ac tale indumentum pudicitie suscepit, ut domus sui factoris esse mereretur, ac fieret thalamus Filii Dei, ut uenientes Pater et Filius habitationem corporum eligere dignarentur; quomodo non exsecrabilis et ridendus Maniche sermo conuincitur?« quid potuit dici uerius et catholice regule congruentius [2 1Kb] ? Dictum est enim aduersus Manicheos, putantes atque affirmantes [3 1Kb] , de gente tenebrarum, quam malam naturam dicunt Deo bono ceternam, habere originem corpora, et esse etiam ipsa immutabilia mala: non aduersus eos, qui tenentes ueram et uere christianam fidem, nunc quidem corruptibile esse corpus, et aggrauare animam confitentur ; sed nec tale primitus conditum atque in paradiso constitutum, nec tale semper futurum, sed incorruptione atque immortalitate mutandum, et nunc iam esse incipere templum Dei, coniugali, uel uiduali, uel etiam uirginali pudicitia decoratum: quando etsi caro concupiscit aduersus spiritum, sic tamen spiritus concupiscit aduersus carnem ,  ut nec ipsius corporis membra exhibeat iniquitatis [1 1Kb] arma peccato .

18. Sed audi quod ad rem presentem spectat, quid de peccato primi hominis ad nos etiam pertinente dicat iste sanctus sine ulla ambiguitate Basilius. Quod etsi reperi interpretatum, tamen propter diligentiorem ueri fidem, uerbum e uerbo malui transferre de greco. In sermone de Ieiunio: »Ieiunium,« inquit, »in paradiso lege constitutum est. Primum enim mandatum accepit Adam: A ligno sciendi bonum et malum non manducabitis . Non manducabitis autem [2 1Kb] , ieiunium est, et legis constitutionis initium. Si ieiunasset a ligno Eua, non isto indigeremus ieiunio. Non enim opus habent ualentes medico, sed male habentes . Aegrotauimus per peccatum, sanemur per penitentiam. Penitentia uero sine ieiunio uacua est. Maledicta terra spinas et tribulos pariet . Contristari ordinatus es, numquid deliciari?« Et paulo post in eodem sermone, idem ipse: »Quia non ieiunauimus,« inquit, »decidimus de paradiso. Ieiunemus ergo, ut ad eum redeamus« . Hec atque huiusmodi alia sancti Basilii si legisses, uel si lecta fideliter considerare uoluisses, nunquam profecto de litteris eius ad offundendas nebulas ignorantibus, ea que nichil ad questionem que inter nos uertitur pertinent, in his tuis libris nescio qua mente posuisses. Audis quod isto non indigeremus ieiunio, si homo ieiunii legem non fuisset in paradisi felicitate transgressus; et negas peccato illorum hominum obnoxios ceteros nasci. Audis adiunctum, »Non enim sani indigent medico;« et negas nos sanitatem, in qua creati sumus, peccato illorum hominum perdidisse? Audis sententiam, que prolata est in primum hominem peccatorem, Spinas et tribulos terra pariet tibi, ad nos etiam pertinere; et negas obnoxios esse peccato, quos eidem cernis obnoxios esse sententie? Audis ad paradisum nos, unde decidimus, redire debere; et negas ad nos eorum peccatum, qui soli tunc homines in paradiso fuerant, in quibus et nos fuimus, pertinere?

19. Quid hinc plura? uide iam utrum sufficiant tibi ex Orientis partibus duo isti tam insignes uiri, et tam clara prediti sanctitate, et, sicut fertur, etiam carne germani  . Sed dic non sufficere. Habemus alios orientales episcopos quatuordecim, Eulogium, Ioannem, Ammonianum [3 1Kb] , Porphyrium, Eutonium, Porphyrium, Fidum, Zoninum [4 1Kb] , Zobennum [5 1Kb] , Nymphidium [6 1Kb] , Chromatium [7 1Kb] , Iouinum, Eleutherium, Clematium, quos uno loco simul inuentos in istum consessum introducere ualeamus; illos ipsos qui Pelagio iudices presederunt, cumque ut homines, nullo  ex altera parte urgente aduersario putantes catholicum, tanquam catholicum pronuntiarunt. Nisi enim in eorum conspectu audituque [1 1Kb] damnasset eos qui dicunt, »quod peccatum Ade ipsum solum leserit, et non genus humanum; et quod infantes nuper nati in eo statu sint, in quo Adam fuit ante peccatum; et infantes etiamsi non baptizentur, habere uitam eternam;« nullo modo inde nisi damnatus exisset  . Quid enim uobis prodest, quod nescio quas ansas atque uncos, arte nescio cuius perplexitatis inseritis, ne simplicia pateant, et clara luceant? Quis enim non uideat, quomodo ista illi iudices accipere potuerunt, scilicet secundum catholicam fidem, que ubique paruulos exorcizando et exsufflando de potestate eruit tenebrarum; non sicut exponuntur, uel potius componuntur a uobis? Et tamen dicere potuistis, »Ade peccatum non propagatione, sed imitatione lesisse genus humanum; et infantes nuper natos non in eo statu esse, in quo fuit Adam ante peccatum, quod ille precepti capax fuerit, isti adhuc non sint.« His nebulis illud iudicium se putat illusisse Pelagius, uosque ad hoc nefas toto capite annuitis [2 1Kb] , et tot ab illo episcopos irrisos esse ridetis. Sed numquid, »infantes etiamsi non baptizentur, habere uitam eternam,« ulla calliditate in aliud detorquere, uel ullis foliis ficulneis operire potuistis? Eos enim qui hoc dicunt, non potuit apud catholicos iudices nisi damnare Pelagius: et quod sentiebat, damnauit coram hominibus, damnari metuens ab hominibus. Nam si hoc non sentitis, nobis utique consentitis. Sed quia nobis non consentitis, illud sine dubitatione sentitis. Ac per hoc orientales uos iudices damnant [3 1Kb] , a quibus Pelagius damnari timens, eos qui sentiunt ista damnauit, cum eis quos damnauit profecto damnandus, quia id quod negauit ore, corde seruauit. Nam quod uerbis eius anathematur, in litteris eius inuenitur. Sed nunc cum illo non ago: tu quid dicis, cum quo mihi nunc res est? Ecce adsunt tot iudices orientales: leguntur gesta ecclesiastica, que apud eos sunt habita. Legitur obiectum esse Pelagio, »quod dicat infantes etiam non baptizatos habere uitam eternam.« Legitur Pelagius eos damnasse, qui hoc dicunt: neque enim illos iudices aliter potuisset euadere. Nunc ipse quid dicis? Habebunt uitam eternam paruuli, etiamsi non baptizati ex hac uita emigrauerint, an non habebunt? Si dixeris, Habebunt: Pelagii tui te uerba damnabunt, et illi omnes a quibus timuit ipse damnari. Si autem dixeris, Non habebunt: quero qua causa innocens imago Dei uite [4 1Kb] priuatione punietur, si nullum peccatum ex humana propagatione contrahitur. Si uero contrahitur, cur Manichei dicuntur, qui hoc sentiunt, a quibus Pelagius damnatus fuisset, nisi hoc se sentire finxisset?

 20. Tu interim babes in conspectu, non solum Occidentis, uerum etiam Orientis episcopos. Nam qui nobis deesse uidebantur, plures Orientis inuenimus. Omnes uno eodemque modo credunt, per unum hominem peccatum intrasse in mundum, et per peccatum mortem, et ita in omnes homines pertransisse, in quo omnes peccauerunt : qui modus hic est, ut peccato illius unius hominis primi omnes nasci credantur obnoxii. Si hoc qui dicit, Manicheus abs te dicitur [1 1Kb] : istos aspice, istis erubesce [2 1Kb] , istis parce, uel tibi potius, ne rector et habitator [3 1Kb] illorum tibi forte non parcat. Si autem istos Manicheos esse non dicis, nec me poteris inuenire cur dicas. Neque enim me ob aliud hoc esse dicis, nisi quia de peccato primi hominis, cui omnes carnalis natiuitas obligauit, nec inde quemquam nisi spiritualis natiuitas soluit, quod credunt credo, quod tenent teneo, quod docent doceo, qnod predicant predico. Istis cede, et non me cedes [4 1Kb] : acquiesce istis, et quiesces a me. Postremo, si mihi per eos fieri non uis amicus, saltem peto, ne per me illorum efficiaris inimicus. Sed quomodo non efficieris, si in isto errore permanseris? Quanto ergo melius, ut his accedas, ab illo recedes [5 1Kb] . Tantumno apud te possunt Pelagius et Celestius, ut a solis ortu usque ad occasum tot ac tantos catholice fidei doctores et defensores, antiquos et nostre etati contiguos, dormientes et manentes, non solum deserere, uerum etiam Manicheos audeas appellare? Miror si hoc aliquando ex tuo poterit ore procedere, quod te tamen clamare prauitas tui compellit erroris. Sed mirum si in facie hominis tantum interuallum est inter frontem et linguam, ut in hac causa frons non comprimat linguam.



CAPUT uI.

21. Sed quid mussites, noui. Dic iam, dic, audiamus. In extremo tui operis de quo nunc agimus, id est, in quarti libri parte nouissima, »Sanctus Ioannes,« inquis, »Constantinopolitanus negat esse in paruulis originale peccatum. In ea quippe homilia, quam de baptizatis habuit: Benedictus, inquit, Deus qui fecit mirabilia solus, qui fecit uniuersa, et conuertit uniuersa. Ecce libertatis serenitate perfruuntur qui tenebantur paulo ante captiui, et ciues Ecclesie sunt qui fuerunt in peregrinationis errore, et iustitie in sorte uersantur qui fuerunt in confusione peccati. Non enim tantum sunt liberi, sed et sancti: non tantum sancti, sed et iusti: non solum iusti, sed et filii: non solum filii, sed et heredes: non solum heredes, sed et fratres Christi: nec tantum fratres Christi, sed et coheredes: non solum coheredes, sed et membra: non tantum membra, sed et templum: non tantum templum, sed et organa Spiritus. uides quot sunt Baptismatis largitates: et nonnulli deputant celestem gratiam in peccatorum  tantum remissione consistere: nos autem honores computauimus decem. Hac de causa etiam infantes baptizamus: cum non sint coinquinati peccato, ut eis [1 1Kb] addatur sanctitas, iustitia, adoptio, hereditas, fraternitas Christi, ut eius membra sint« .

22. Itane ista uerba sancti Ioannis episcopi audes tanquam e contrario tot taliumque sententiis collegarum eius opponere, cumque ab illorum concordissima societate seiungere, et eis aduersarium constituere? Absit, absit hoc malum de tanto uiro credere aut dicere. Absit, inquam, ut Constantinopolitanus Ioannes, de Baptismate paruulorum, eorumque a paterno chirographo liberatione [2 1Kb] per Christum, tot ac tantis cepiscopis suis, maximeque Romano Innocentio, Carthaginensi Cypriano, Cappadoci Basilio, Nazianzeno Gregorio [3 1Kb] , Gallo Hilario, Mediolanensi resistat Ambrosio. Alia sunt, in quibus inter se aliquando etiam doctissimi atque optimi regule catholice defensores, salua fidei compage non consonant, et alius alio de una re melius aliquid dicit et uerius. Hoc autem unde nunc agimus, ad ipsa fidei pertinet fundamenta. Quisquis in christiana fide uult labefactare quod scriptum est, Per hominem mors, et per hominem resurrectio mortuorum: sicut enim in Adam omnes moriuntur, ita et in Christo omnes uiuificabuntur ; totum quod in Christum credimus auferre molitur. Omnino et paruulorum saluator est Christus; omnino, nisi ab illo redimantur, peribunt, quoniam sine carne eius et sanguine uitam habere non possunt. Hoc sensit, hoc credidit, hoc didicit, hoc docuit et Ioannes. Sed tu eius uerba in uestrum dogma conuertis. Peccata dixit paruulos non habere, sed propria. Unde illos innocentes merito nuncupamus, secundum id quod ait Apostolus, nondum natos nichil egisse boni siue mali : non secundum id quod ait, Per unius inobedientiam peccatores constituti sunt multi . Poterat etiam noster Cyprianus hoc dicere de paruulis quod Ioannes: quandoquidem ait, »quod infans natus nichil peccauerit, et quod ei remittantur non propria, sed aliena peccata« . Comparans ergo eos Ioannes maioribus, quorum propria peccata dimittuntur in Baptismo, dixit illos »non habere peccata;« non sicut uerba eius ipse posuisti, »non coinquinatos esse peccato,« dum uis utique intelligi, non eos peccato primi hominis inquinatos. uerum hoc non tibi tribuerim, sed interpreti: quanquam in aliis codicibus eamdem interpretationem habentibus, non »peccato,« sed »peccatis« legatur. Unde miror si non aliquis ex numero uestro singularem maluit numerum scribere, ut illud acciperetur unum, unde dicit Apostolus, Nam iudicium quidem ex uno in condemnationem, gratia autem ex multis delictis in iustificationem . Ibi  quippe unum, non nisi [1 1Kb] delictum uult intelligi; quo nolentes credi paruulos inquinatos, non eos peccata non habere, quod ait Ioannes, ne intelligerentur propria; uel peccatis, sicut habet in aliis codicibus eadem interpretatio, sed »peccato non inquinatos« dicere maluistis, ut unum primi hominis peccatum ueniret in mentem. Sed suspicionibus non agamus, et hic uel scriptoris error, uel uarietas putetur interpretis. Ego ipsa uerba greca que a Ioanne dicta sunt ponam, » , :« quod est latine, »Ideo et infantes baptizamus, quamuis peccata non habentes.« uides certe non ab eo dictum esse »paruulos non coinquinatos esse peccato,« siue »peccatis;« sed, »non habere peccata:« intellige propria, et nulla contentio est. At inquies, Cur non ipse addidit, propria? Cur, putamus, nisi quia disputans in catholica Ecclesia, non se aliter intelligi arbitrabatur, tali questione nullius pulsabatur [2 1Kb] , uobis nondum litigantibus securius loquebatur?

23. Nam uis audire quid etiam ipse de hac re apertissime dixerit? Ecce etiam ipsum numero illi adiungo sanctorum [3 1Kb] . Ecce inter meos testes, uel inter nostros constituo iudices, quem putasti patronum tuum. Ecce et ipsum dicturus es Manicheum. Ingredere, sancte Ioannes, ingredere, et conside cum fratribus tuis, a quibus te nulla ratio et nulla tentatio separauit [4 1Kb] . Opus est et tua, et maxime tua sententia: quoniam in tuis litteris iste iuuenis inuenisse se putat, unde tot tantorumque cepiscoporum tuorum se arbitratur percellere et euacuare sententias. Quod si uere tale aliquid inuenisset, et quod ipse sentit, te sentire claruisset; nunquam te unum, pace tua dixerim, tot et talibus preferre in ea causa possemus, de qua nunquam fides christiana et Ecclesia catholica uariauit. Sed absit ut tu aliud saperes, et in ea tam precipuus emineres. Dic ergo et tu aliquid, unde iste iuuenis confundatur et reuereatur, quia [5 1Kb] querit maculam meam; et ignosce mihi, quia cum illi de hac re quid sentias demonstrauero, quesiturus est et tuam. Dicit enim sensum esse Manicheum, credere paruulos indigentes esse Christi liberatoris auxilio, ut a damnatione liberentur, qua [6 1Kb] ex peccato primi hominis obligati sunt. Ac per hoc cum te hoc sentire cognouerit, aut ipse se corriget ab errore Pelagii, aut et tibi crimen obiiciet Manichei. Sed ut conferamus ei uerum beneficium, falsum eius non curemus opprobrium.

24. Audi iam, Iuliane, quid etiam Ioannes cum ceteris catholicis doctoribus dicat. Ad Olympiam scribens: »Quando enim Adam peccauit,« inquit, »illud grande peccatum, et omne genus hominum in commune damnauit, de merore penas luebat.« Item de resuscitatione Lazari: »Flebat Christus,« inquit,  »cur usque ad hoc mortalitas deliquisset, ut excussa de perennitatibus inferos adamaret. Flebat Christus, quod eos qui immortales esse poterant, diabolus fecit esse mortales« . Quid dici posset expressius? Quid ad ista respondes? Si Adam grandi peccato suo omne genus humanum in commune damnauit, numquid nisi damnatus paruulus nascitur? Et per quem, nisi per Christum, ab ista damnatione liberatur? Si et in Lazaro dicitur excussa de perennitatibus mortalitas inferos adamasse; quis mortalium non ad istam culpam casumque pertineat [1 1Kb] , quo cecidit primus homo de uite perennitate, quam si non peccaret acceperat? Si diabolus omnes qui immortales esse poterant, fecit esse mortales; unde etiam paruuli moriuntur, si obnoxii peccato primi illius hominis non sunt? Numquid ergo, nisi per eum in quo omnes uiuificabuntur, etiam paruuli de regno mortis eruuntur?

25. Tractat idem Ioannes in sermone quodam huiusmodi questionem, cur bestie uel ledant homines, uel interimant, cum sententia Domini manifesta sit, qua eas homini subdidit, ut earum habeat potestatem . Quam questionem sic soluit, ut dicat, ante peccatum omnes bestias homini fuisse subiectas; quod autem nunc hominibus nocent, penam primi esse peccati. Prolixa tractatio est, ideo huic operi non a me inseritur: sed aliquid tamen inde oportet ut ponam. »Timemus,« inquit, »bestias, et pauemus: non contradico. Et a principatu decidimus: et hoc dico ipse etiam. Sed non hoc ostendit legem Dei esse mendacem: ab initio enim non ita res erant disposite; sed timebant, et tremebant, et subiiciebantur domino. Et quoniam a fiducia decidimus, profecto et ab honore. Unde hoc manifestum est? Adduxit bestias ad Adam, uidere quid eas uocaret, et non resiluit Adam tanquam timens.« Et paulo post: »Hoc unum,« inquit, »signum, quod non fuerint homini ab initio terribiles bestie; secundum aliud isto manifestius, que fuit ad mulierem per serpentem disputatio. Si enim essent terribiles hominibus bestie, non utique mulier uiso serpente mansisset; non accepisset consilium, non ei cum tanta sermocinaretur fiducia, sed statim ad ipsum et expauisset et resiluisset aspectum: nunc autem et disputat, et non timet. Nondum enim erat timor iste: sed quia peccatum ingressum est, ablata sunt ea que honoris erant.« Itemque post paululum: »Quamdiu quidem,« inquit, »habebat ad Deum fiduciam, terribilis bestiis erat; sed quia offendit, extremos etiam conseruorum suorum iam pauet. Quod si hoc non est,« inquit: »tu mihi ostende, ante peccatum quod terribiles erant hominibus bestie: sed non habebis. Si autem post tanta ingressus est timor; et hoc tutele Domini est [2 1Kb] . Si enim mandato quod datum est, moto ab homine et soluto, honor qui ei datus erat a Deo, mansisset immobilis, non facile resurrexisset« . Nempe manifestum est, sanctum Ioannem hac disputatione monstrasse, illud quod per unum hominem [1 1Kb] ingressum est, commune omnibus factum esse peccatum, quandoquidem omnibus terror communis est bestiarum: que utique nec infantibus parcunt; quos profecto, secundum istum tractatum Ioannis, nullo modo lederent, siue terrerent nisi essent ueteris illius peccati obligatione constricti.

26. Dic, Iuliane, dic etiam istum  Manicheum, qui tantam nature, cuius innocentiam defenditis, fecit iniuriam, et propagationem damnationis asseruit. Imo uero cohibe te ipsum, si quid tibi est sanabilis mentis, et corrige; et aliquando intellige, quomodo potuerit dicere Ioannes, paruulos non habere peccata; non quod peccato primorum hominum non teneantur obstricti, sed quod sua nulla commiserint. Et hoc quidem in eadem ipsa homilia, si totam legisses, inuenire potuisti: aut si legisti, nescio quemadmodum te potuit preterire: aut si preterire non potuit, miror cur te non correxerit; si tamen aliquid apud te ualet Ioannis auctoritas. Aut si illo sermone perlecto, eoque loco eius quem commemoraturus sum, cognito atque perspecto, in opinione tua manendum putasti; utquid inde uerba quelibet inseruisti operi tuo? An forte ut nos totum legere [2 1Kb] commoneres, et inuenire unde tuas deprehenderemus et conuinceremus insidias? Quid enim apertius, quam id quod ibi dixit, »uenit semel Christus, et paternis nos cautionibus inuenit astrictos, quas conscripsit Adam. Ille initium obligationis ostendit, peccatis nostris fenus accreuit« ? Audisne hominem in fide catholica et cruditum et erudientem, distinguentem debitum paterni chirographi, quod hereditarium nobis inhesit, ab eis debitis, quorum per nostra peccata fenus accreuit? Audis quid paruulis in Baptismo relaxetur, qui nondum propria debita contraxerunt, nec tamen a paterno chirographo immunes esse potuerunt? uerba quippe eius non interpretata sic leguntur in greco: » , , . , .« Que uerbum e uerbo [3 1Kb] interpretata sic se habent: »uenit semel Christus, inuenit nostrum chirographum paternum, quod scripsit Adam. Ille initium induxit debiti, nos fenus auximus posterioribus peccatis.« Numquid contentus fuit dicere, »paternum chirographum;« nisi adderet, »nostrum?« Ut sciremus, antequam fenus peccatis nostris posterioribus augeremus, iam illius chirographi paterni ad nos debitum pertinere.

27. Lege etiam quemadmodum exponat idem ipse uir sanctus eumdem ipsum Apostoli locum, ubi scriptum est, Per unum hominem peccatum intrauit in mundum. Ibi enim luce clarius in huius fidei catholice  ueritate uersatur. Quod totum quia longum est huic operi intexere, pauca inde contingam. »Manifestum,« inquit, »quoniam non ipsum peccatum, quod ex legis transgressione, sed illud peccatum quod ex Ade inobedientia, hoc erat quod omnia contaminauit.« Et paulo post: »Regnauit,« inquit, »mors ab Adam usque ad Moysen, et in eos qui non peccauerunt. Quomodo regnauit? In similitudine transgressionis Ade, qui est forma futuri. Propterea et forma est Christi Adam. Quomodo forma est, aiunt? Quoniam sicut ille ex semetipso nascentibus, quamuis non manducauerint de ligno, factus est causa mortis, que per cibum inducta est: ita et Christus iis qui ex ipso sunt, tametsi nichil iuste egerint, factus est prouisor iustitie, quam per crucem nobis omnibus condonauit.« Alio loco in eodem sermone: »Ut cum tibi dixerit Iudeus,« inquit, »quomodo unius uirtute Christi mundus saluatus est? possis ei dicere, Quemadmodum uno inobediente Adam mundus damnatus est. Quanquam non sint equalia gratia atque peccatum, neque paria sint mors atque uita, non equalis Deus ac diabolus.« Item post paululum: »Sed non quemadmodum delictum,« inquit, »ita et gratia. Si enim unius delicto multi mortui sunt, multo magis gratia Dei et donum in gratia unius hominis Iesu Christi in multos abundauit. Quod enim dicit,« inquit, »huiusmodi est: Si peccatum ualuit, et peccatum unius hominis; gratia, et Dei gratia, et non solum Patris, sed etiam Filii, quemadmodum non amplius preualebit? Multo enim hoc rationabilius. Nam alium pro alio damnari, non ualde uidetur habere rationem: alium autem pro alio saluari, et decentius magis et rationabilius apparet. Si igitur illud factum est, multo magis hoc.« Itemque alibi in consequentibus: »Iudicium,« inquit, »ex uno in condemnationem, gratia autem ex multis delictis in iustificationem« . »Hoc idem est,« inquit, »quod dicitur, quoniam quidem mortem et damnationem potuit peccatum inducere, gratia autem non unum illud tantummodo interfecit peccatum, sed etiam post illud intreuntia peccata.« Et paulo post de hoc ipso: »Quoniam [1 1Kb] ergo,« inquit, »plura introducta sunt bona, et non solum illud interfectum est peccatum, sed etiam omnia reliqua, ostendit dicens: Gratia autem ex multis delictis in iustificationem.« Et post paululum ait: »Primo enim dixit quoniam si unius peccatum interfecit omnes, multo magis et unius gratia poterit saluare. Post hec autem ostendit,« inquit, »quoniam non illud solum interfectum est peccatum per gratiam, sed etiam omnia reliqua: et non solum peccata interfecta sunt, sed etiam et tributa iustitia est. Et non tantum solum profuit Christus, quantum nocuit Adam, sed multo amplius atque magis [2 1Kb] .« Post hec in eodem cum de Baptismo ageret, interposuit uerba Apostoli dicentis: »An ignoratis, inquit, fratres, quoniam quicumque in  Christo baptizati sumus, in morte [1 1Kb] ipsius baptizati sumus? Consepulti ergo sumus illi per Baptismum in morte. Quid est, in morte illius baptizati sumus? Ut et ipsi moriamur sicut et ille. Crux enim est Baptisma. Quod ergo crux Christo et sepulcrum, hoc nobis Baptisma factum est; tametsi non in eisdem ipsis. Ipse namque carne et mortuus est et sepultus: nos autem peccato in utroque. Quapropter non dixit, Complantati morti; sed, similitudini mortis . Mors namque et hoc et illud, sed non eidem ipsi subiacet: sed hec quidem carnis Christi, nostra autem peccati. Quemadmodum ergo illa uera, et hec« .

28. Numquid dubitare iam poteris sanctum Ioannem tam longe esse a sensu uestro, quam non recedit a sensu catholico? Numquid in eius disputatione, qua exponit Apostoli locum huic questioni que inter nos uertitur pernecessarium, ubi scriptum est, Per unum hominem peccatum intrauit in mundum, et cetera que connexa sunt, alicubi redolet [2 1Kb] quod uos dicitis, propter imitationem hoc esse dictum, non propter carnalem natiuitatem? Nonne illo uno peccato contaminata dicit esse omnia, et sic illud distinguit a ceteris postea commissis introductisque peccatis, que uos dicitis ad imitationem, non ad propaginem pertinere, ut non illa tantum, sed et hoc et illa per gratiam Christi dicat interfici [3 1Kb] ? Nonne de Baptismate Apostoli uerba, ubi ait, Quicumque baptizati sumus in Christo, in morte illius baptizati sumus; sic exponit, ut dicat ita eum peccato mori, qui baptizatur in Christo, sicut carne [4 1Kb] est mortuus Christus; quia in morte Christi baptizari nichil est aliud quam peccato mori? Cui ergo peccato paruulus moritur, si originale non traxit? An forte non in morte Christi paruuli baptizantur? cum Apostolus non dixerit, Quidam; sed, Quicumque baptizati sumus in Christo, in morte ipsius baptizati sumus. An quando baptizantur Baptismate christiano, dicturi estis quod non baptizentur in Christo; ne uos episcopus Ioannes sua definitione suffocet, qui dicit hoc esse Baptismum eis qui baptizantur in Christo, quod crux et sepulcrum fuit Christo, ut quemadmodum ille mortuus est carne, sic et istos intelligamus mortuos esse peccato? Ecce cui uiro, quam magno christiane fidei atque huius catholici dogmatis defensori, uoluisti uestrum dogma supponere, quasi dixerit, »paruulos primi hominis non inquinatos esse peccato;« cum dixerit, »eos non habere peccata:« que non eum intelligi nisi propria uoluisse, eius tam multa testimonia tamque manifesta declarant.



CAPUT uII.

29. Quid te igitur adiuuit, quod Ioannis Constantinopolitani, tanquam tibi suffragaretur, testimonium posuisti? An ut unum uerbum quasi ab eo pretermissum, uelut acuta calliditate captares, et tot  uerborum eius quibus obruereris, tam ingentem tibi aggerem commoueres? in tantum improuidus et incautus, ut nec in ipsa homilia, ubi uix unum de quo male intellecto decepti deciperetis, testimonium reperire potuisti [1 1Kb] , aduerteres sanctum Ioannem Constantinopolitanum satis euidenter expressisse, omnes homines exceptis debitis propriis paterni esse chirographi debitores. Et tamen posteaquam uerba eius interposuisti, quibus intentionem tuam putasti aliquid adiuuari, sequeris et dicis: »Cum igitur liquido clareat hanc sanam et ueram esse sententiam, quam primo loco ratio, deinde Scripturarum muniuit auctoritas, et quam sanctorum uirorum semper celebrauit eruditio, qui tamen ueritati auctoritatem non suo tribuere consensu, sed testimonium et gloriam de eius suscepere consortio, nullum prudentum conturbet conspiratio perditorum.« Hec uerba tua quo proficiunt, nisi ut appareat, uel quomodo de hac causa scire neglexeris catholicorum sententias sermonesque doctorum; uel si eos nosse curasti, qua fraude coneris circumuenire nescientes? Nam de ratione et de sanctarum Scripturarum auctoritate ut nunc interim taceam; hanccine sententiam, qua negatis peccato primi hominis obnoxios paruulos nasci, sanctorum uirorum semper celebrauit eruditio? Non hoc istis tot tantorumque sanctorum et eruditorum, que commemoraui, testimoniis indicatur: imo e contrario puto quod iam uideas, quantum te opinio ista fefellerit; si tamen non dolo agis atque id ante iam noueras. Sed ut melius de te credam; si nunc primum ista cognoscis, si de peccato primi hominis, quod eo sint obligati, qui carnaliter generantur infantes, nec eo nisi spirituali regeneratione soluuntur, nunc primum perspicis hoc didicisse et docuisse tot sanctos, quod et nos didicimus et docemus: muta iam istam mentem, obliuiscere huius erroris, et propemodum furoris, quo in tot ac tales patres Manicheum iacularis opprobrium. Si nesciens hoc fecisti, cur non miseram respuis imperitiam? si sciens, cur non sacrilegam deponis audaciam?

30. Conuinceris undique: luce clariora sunt testimonia tanta sanctorum. In quorum conuentum te introduxerim conspice. Hic est Mediolanensis Ambrosius, quem magister tuus Pelagius tanta predicatione laudauit, ut diceret, »in libris eius precipue fidem lucere Romanam, qui [2 1Kb] scriptorum inter Latinos flos quidam speciosus enituit, ita ut eius fidem et purissimum in Scripturis sensum reprehendere nec inimicus auderet.« Hic est et Constantinopolitanus Ioannes, quem tu in numero eruditorum ac sanctorum excellentissimum in hac ipsa tua, cui respondeo, disputatione posuisti. Hic est Basilius, cuius te uerbis ad id quod nunc agitur non pertinentibus, putasti aliquid adiuuari. Hic sunt et ceteri, quorum te mouere debeat tanta consensio. Non est ista, sicut stilo maledico scribis, »conspiratio perditorum.« In Ecclesia catholica doctrine sa ne studiis claruerunt; spiritualibus  armis muniti et accincti strenua contra hereticos bella gesserunt; perfuncti [1 1Kb] fideliter sue dispensationis laboribus in pacis gremio dormierunt. »Unum« dicis »egressum,« me ipsum significans, »qui in se summam prelii sitam optat intelligi  .« Ecce non ego unus, sed tot ac tanti sancti eruditique doctores, tibi pro me uel mecum, proque omnium nostrum et tua ipsius, si sapis, salute respondent.

31. Non tibi, sicut calumniaris, »solum populi murmur opponimus:« quanquam et ipse populus aduersus uos propterea murmuret, quia non est talis questio [2 1Kb] , que possit etiam cognitionem fugere popularem. Diuites et pauperes, excelsi atque infimi, docti et indocti, mares et femine nouerunt quid cuique etati in Baptismate remittatur. Unde etiam matres quotidie toto orbe terrarum non ad Christum tantum, id est, ad unctum; sed ad Christum Iesum, id est, etiam Saluatorem cum paruulis currunt. Sed ecce, quo te introduxi, conuentus sanctorum istorum non est multitudo popularis: non solum filii, sed et patres Ecclesie sunt. Ex illo numero sunt, de quibus predictum est, Pro patribus tuis nati sunt tibi filii; constitues eos principes super omnem terram . Ex qua filii generati [3 1Kb] sunt, ut hec discerent; eius patres facti sunt, ut docerent.

32. Quid est quod uos gaudere iactas, quod ista ueritas, quam tu errorem putas, uel putari cupis, »de tanta multitudine assertorem non potest inuenire?« Quasi parua sit eius assertio, quod in hoc fidei firmissimo et antiquissimo fundamento ipsa toto orbe diffusa non a se discrepat multitudo. Si autem assertores eos flagitas, quorum aliquid etiam litterarum inueniri potest, illustrisque doctrina est; en adest assertorum eius memorabilis et uenerabilis, consessus atque consensus. Sanctus Ireneus dicit, antiquam serpentis plagam fide Christi et cruce sanari, et quod protoplasti peccato fuimus tanquam uinculis alligati. Sanctus Cyprianus dicit, perire paruulum, nisi fuerit baptizatus, quamuis ei non propria dimittantur, sed aliena peccata. Sanctus Reticius dicit, ueteris hominis, quo per lauacrum regenerationis exuimur, non tantum uetera, sed ingenita esse peccata. Sanctus Olympius dicit, uitium de protoplasto in germine sparsum, ut peccatum cum homine nasceretur. Sanctus Hilarius dicit, ex peccato esse omnem carnem, preter illius, qui uenit in similitudine carnis peccati sine peccato. Dicit, sub peccati origine et sub peccati lege natum esse, cuius uox est, Ego in iniquitatibus conceptus sum . Sanctus Ambrosius dicit, eos qui baptizati fuerint paruulos in primordia nature sue a malitia reformari. Dicit, solum ex natis de femina sanctum Dominum Iesum, nulla terrene contagia corruptele immaculati partus nouitate sensisse. Dicit, quod in Adam omnes morimur, quia per unum hominem peccatum intrauit in mundum, et illius culpa mors omnium est. Dicit, quod in eius uulnere  omne genus occidisset humanum, nisi Samaritanus ille descendens uulnera eius acerba curasset. Dicit, fuisse Adam, et in illo fuisse omnes; perisse Adam, et in illo perisse omnes. Dicit, nos contagto maculari antequam nascimur, nec humanum conceptum esse iniquitatis exsortem, quia concipimur, inquit, in peccato parentum, et in delictis eorum nascimur; sed et ipse partus habet contagia sua, nec unum tantummodo habet ipsa natura contagium. Dicit, diabolum feneratorem, a quo Eua maculata obnoxie successionis usuris omne genus defenerauit humanum. Dicit, a diabolo Euam deceptam, ut supplantaret uirum, obligaret hereditatem. Dicit, Adam ita morsu uitiatum esse serpentis, ut omnes illo uulnere claudicemus. Dicit, per corporum uiri et femine commixtionem neminem expertem esse delicti; qui autem expers delicti est, id est Dominus Christus, etiam huiusmodi esse conceptionis expertem. Dicit tibi sanctus Innocentius, lauacro regenerationis preteritum uitium omne purgari, quod per illum accidit, qui libero arbitrio cadens, in profunda demersus est. Dicit, nisi manducauerint carnem Domini, et sanguinem biberint, uitam paruulos habere non posse. Sanctus Gregorius dicit, melius fuisse non excidere a ligno uite gustu amarissimo peccati, sed emendari nos debere post lapsum. Dicit, nos ex bonis ad tristia deuolutos, et uult a tristibus ad meliora reparari; ut quos gustus ligni uetiti condemnauit, Christi crux gratia largiore iustificet. Dicit, uenerandam esse natiuitatem, per quam terrene natiuitatis uinculis liberamur. Dicit, regeneratione ex aqua et spiritu purgari maculas prime natiuitatis, per quas in iniquitatibus concipimur. Dicit tibi sanctus Basilius, nos egritudinem contraxisse peccati, quoniam Eua noluit a ligno prohibito ieiunare. Dicit postremo, nos de paradiso decidisse, quia non ieiunauimus, atque ut illo redeamus, precipit ieiunemus. Dicunt tibi ore uno tot sancti episcopi, Eulogius, Ioannes, Ammonianus, Porphyrius, Eutonius, Porphyrius alius [1 1Kb] , Fidus, Zoninus, Zobennus, Nymphidius, Chromatius, Iouinus, Eleutherius, Clematius: Nos Pelagium non absoluimus, nisi quia damnauit eos qui dicunt paruulos etiamsi non baptizentur habere uitam eternam. Iam tu responde, utrum Deus iustus nulli obnoxiam peccato imaginem suam priuare uita possit eterna.

33. Postremo sanctus episcopus Ioannes dicit, quem tu honorabiliter commemorasti, quem tu sicut sanctum eruditumque laudasti, quem tu testimonium et gloriam de consortio ueritatis suscepisse dixisti: etiam ipse dicit, Adam sic peccasse illud grande peccatum, ut omne genus humanum in commune damnaret. Dicit, in Lazari morte ideo fleuisse Christum, quia de perennitatibus excussa mortalitas inferos adamauit; et quia eos qui immortales esse poterant, diabolus fecit esse mortales. Dicit, ante peccatum hominis omni modo bestias homini fuisse subiectas;  posteaquam uero peccatum illud intrauit, cepisse a nobis bestias formidari: usque adeo peccatum illud primi hominis intelligi uoluit ad omnes homines pertinere; ubi quis non uideat esse consequens, ut nulla bestiarum paruulos lederet, nisi et ipsos illius peccati uinculo natiuitas carnalis obstringeret? Dicit in eodem sermone, ex quo tu incautis [1 1Kb] obrepere uoluisti, quod nos Christus inuenerit, et paterno chirographo nostro quod scripsit Adam, et posterioribus propriis debitis obligatos. Exponit Apostoli locum in quo tota ista causa consistit, ubi scriptum est, Per unum hominem peccatum intrauit in mundum , et cetera huic sententie coherentia. Nec in tam prolixa sua disputatione quod dicitis dicit, non propagatione generis hoc peccatum in omnes homines, sed imitatione transisse: imo e contrario quam se res aliter habeat a cepiscoporum suorum sententiis non dissentiendo demonstrat. Dicit enim, omnia peccato primi hominis esse contaminata: et ne hoc non generatione carnali, sed imitatione morali [2 1Kb] factum putetur; dicit, Adam propterea dictum formam futuri, quia sicut ille ex semetipso nascentibus, quamuis non manducauerint de ligno, factus est causa mortis, que per cibum inducta est; ita et Christus iis qui ex ipso sunt, tametsi nichil iuste egerint, factus est prouisor iustitie, quam per crucem omnibus condonauit. Dicit, Iudeum negantem uirtute unius Christi mundum posse saluari, de ipsius primi hominis peccato refutandum, quo uno inobediente damnatus est mundus. Dicit, non ualde uideri habere rationem, ut alius pro alio damnetur, et tamen factum esse per Adam: unde magis persuadet esse credendum, quod decentius et rationabilius apparet, saluari alium pro alio; quod impletur in Christo. Quis autem non uideat, si peccatum primi hominis non propagatione, sed imitatione per omnes homines pertransiit, neminem pro alio, sed suo damnari unumquemque peccato, quod non alius in eum generando transmisit, sed ipse imitando sua uoluntate commisit? Dicit, per gratiam non illud unum tantummodo primi hominis, sed etiam post illud intreuntia interfecta esse peccata. Ubi satis utique distinguit peccata posteriora, que dici possunt imitatione commissa, ab illo uno quod propagatione pertransiit: et ostendit utraque interfecta esse per gratiam, ut secundum Apostoli intentionem plus appareat profuisse regeneratio, quam nocuerat generatio. Sic enim exponit quod dictum est: Et non sicut delictum, ita est et donum: nam iudicium quidem ex uno in condemnationem; gratia autem ex multis delictis in iustificationem . Qua sententia, imitatio illa uestra, quod est nouitium Pelagiani erroris machinamentum, Paulo apostolo scribente, et Ioanne episcopo exponente subuertitur. Dicit etiam de ipso Baptismo, exponens quod ait Apostolus, Quicumque baptizati sumus in Christo, in morte ipsius baptizati sumus , nichil esse aliud in morte Christi  baptizari, quam peccato mori, sicut ille mortuus est carne. Unde necesse est ut paruuli aut in Christo non [1 1Kb] baptizentur, aut si baptizantur, in morte eius baptizentur; ac sic peccato ipsi quoque moriantur, et quia non habent proprium, ab alieni illius, id est, originalis, quod omnium commune factum est, contaminatione mundentur.

34. His tot ac tantis molibus uirorum sanctorum doctorumque uallatus, adhuc causam nostram putabis nullum assertorem de tanta multitudine inuenire potuisse? An tantam consensionem sacerdotum catholicorum, conspirationem dicturus es perditorum? Nec sanctum Hieronymum, quia presbyter fuit, contemnendum arbitreris, qui greco et latino, insuper et hebreo, eruditus eloquio, ex occidentali ad orientalem transiens Ecclesiam, in locis sanctis atque in Litteris sacris, usque ad decrepitam uixit etatem [2 1Kb] : omnesque uel pene omnes qui ante illum aliquid ex utraque parte orbis de doctrina ecclesiastica scripserant legit, nec aliam de hac re tenuit prompsitque sententiam. Qui cum exponeret Ionam prophetam, apertissime dixit, quod etiam paruuli peccato offendentis Adam tenerentur obnoxii . Itane tuum sic amabis errorem, in quem iuuenili confidentia et humano lapsu incautius decidisti, ut ab istis catholice unitatis et ueritatis sacerdotibus, ex diuersis orbis terrarum partibus tanta inter se fidei concordia congruentibus, in tam magna causa, ubi christiane religionis summa consistit, non solum dissentire, sed eos audeas Manicheos insuper nuncupare? Quod si non facis, nec mihi hoc iuste facis, quem cernis in eadem causa disputationibus meis, quibus aduersus me ferociter irritaris, illorum secutum fuisse uestigia. Si autem me solum tali aspergis opprobrio, non ob aliud, nisi quia de peccato primi hominis quod sentiunt sentio, quod tenent teneo, quod predicant predico; quis te non uideat in me apertum iactare conuicium, de illis occultum quidem, sed tamen simile habere iudicium? Et tamen consideratis, ut alia taceam, uel Ioannis episcopi uerbis de nostro paterno chirographo quod scripsit Adam, que uerba in eo sermone, unde quod uouoluisti protulisti, inuenisse te credo; uel episcopi Ambrosii, quod de commixtione maris et femine nullus potest expers esse peccati, que in meo libro legisti, sed in tuis attingere timuisti; etsi coram hominibus sit dura frons tua, erubescit coram Deo mens tua.

35. Ego quidem pro dilectione que mihi est erga te, quam Deo propitio quibuslibet conuiciis absit ut de medullis mei cordis exstirpes, mallem, fili Iuliane, ut iuuentute meliore atque fortiore te uinceres, et animositatem , qua cupis tuam, qualiscumque sit, quoniam tua iam facta est, preualere sententiam, potentiore pietate superares;  et sicut Polemo, luxurie coronis sensim capite detractis eisque abiectis, manum pallio subdidit, os et uultum formauit ad uerecundiam, ad extremum totum se illi, ad quem deridendum uenerat, discipulum tradidit; sic et tu loquentibus tibi tot uenerabilibus uiris, maximeque episcopo Ambrosio in integritate catholice fidei etiam tui mali doctoris et deceptoris ore laudato, et episcopis Basilio et Ioanne, quos tu quoque in sanctis eruditis [1 1Kb] ueridica attestatione posuisti, tanquam coronas ebriosorum abiiceres laudes Pelagianorum, quibus tanquam magnus eorum defensor extolleris; et stilum, ut mitius dixerim, contumeliosum, non tanquam pallio pudoris absconderes, sed tanquam manu emendatiore confringeres; tuumque pectus ueritate complendum, non Platonico Xenocrati, sed istis sacerdotibus christianis, uel potius in eis ipsi Domino Christo, non uelut qui nunc primum ueneris, traderes, sed uelut qui recesseras, redderes. Quod si tibi consilium meum displicet, age ut placet. Ego enim et si correctus fueris, que [2 1Kb] maiora uota mea sunt, abundantius cumulatiusque gaudebo: et si, quod abominor, in hac prauitate permanseris, ex opprobriis tuis fructuosum habebo, et pro me celestis mercedis augmentum, et de te misericordis doloris aculeum.



CAPUT uIII  .

36. Sed quoniam iam ostendi, quot et quales et quantos uiros fidei catholice defensores atque doctores falsos facias Manicheos; audi iam parumper, inerudita temeritate quantum ueros adiuues Manicheos. Hoc enim me secundo loco disputationis mee demonstraturum esse promisi. Manichei, quod etiam te satis nosse indicasti, duas naturas, unam boni, alteram mali, ex diuersis atque inter se aduersis ceternisque principiis, uanitate sacrilega nefandi erroris inducunt. Contra quos catholica fides, Dei tantummodo sine initio naturam predicat, summi scilicet atque incommutabilis boni, hoc est, illius ineffabilis Trinitatis: a quo summo, ut dictum est, atque incommutabili bono uniuersam conditam dicit esse creaturam, naturasque omnes bonas, quamuis impares Creatori, quia ex nichilo creatas, ideoque mutabiles: ita ut omnino nulla natura sit, que non aut ipse sit, aut ab ipso facta sit; ut quantacumque aut qualiscumque natura sit, in quantum natura est, bonum sit.

37. Querunt itaque a nobis, unde sit malum. Respondemus, Ex bono, sed non summo et incommutabili bono. Ex bonis igitur inferioribus atque mutabilibus orta sunt mala. Que mala licet intelligamus non esse naturas, sed uitia naturarum: tamen simul intelligimus ea, nisi ex aliquibus et in aliquibus naturis esse non posse; nec aliquid esse malum, nisi a bonitate defectum. Sed cuius defectum, nisi alicuius sine dubitatione nature? Quia et ipsa uoluntas mala, nonnisi alicuius uoluntas est profecto nature. Et angelus quippe et homo nature sunt. Non enim potest esse  nullius uoluntas, quando est uoluntas. Et tantum ualent eadem uoluntates, ut earum naturarum, quarum sunt, faciant qualitates. Nam si queratur, qualis sit angelus uel homo male uoluntatis: rectissime respondetur, Malus; magis accipiens qualitatis nomen ex uoluntate mala, quam ex natura bona. Quoniam natura est ipsa substantia et bonitatis et malitie capax: bonitatis capax est, participatione boni a quo facta est: malitiam uero capit non participatione mali, sed priuatione boni, id est, non cum miscetur nature que aliquod malum est [1 1Kb] , quia nulla natura in quantum natura est, malum est; sed cum deficit a natura que summum atque incommutabile est bonum; propterea quia non de illa, sed de nichilo facta est. Alioquin nec malam uoluntatem habere posset, nisi mutabilis esset. Mutabilis porro natura non esset, si de Deo esset, et non ab illo de nichilo facta esset. Quapropter bonorum auctor est Deus, dum auctor est naturarum: quarum spontaneus defectus a bono, non indicat a quo facte sunt, sed unde facte sunt. Et hoc non est aliquid, quoniam penitus nichil est; et ideo non potest auctorem habere quod nichil est.

38. Quapropter sicut aduersatur catholice fidei Manicheus, hoc est, fidei ueritatis uereque pietatis [2 1Kb] , qui bonum et malum sic inter se dicit esse contraria, ut non naturam cum deficit a bono, dicat fieri malam [3 1Kb] , ipsumque defectum eius esse malum eius, sed potius ipsum malum dicat esse naturam, et, quod est insanius, sine initio sempiternam; eamque appellat [4 1Kb] corpus et spiritum; corpus uidelicet unde spiritus operetur, spiritum uero qui operetur ex corpore: ita hunc aduersarium fidei dici non potest quantum adiuuet, qui mala ex bonis oriri negat, et in eumdem sensum accipit quod ait Dominus, Arbor bona fructus malos non facit: cum ille magister Deus, non utique naturam constituat arborem, ex qua fructus de quo [5 1Kb] loquebatur, existat; sed uoluntatem seu bonam seu malam, fructus autem opera, que nec bona uoluntatis male, nec mala possunt esse uoluntatis bone. Hoc est enim quod ait, Arbor mala fructus bonos non facit, et arbor bona fructus malos non facit : tanquam diceret, Nec opera bona uoluntas mala, nec mala opera facit uoluntas bona. Nam ipsarum arborum, id est, ipsarum uoluntatum si querantur origines; que occurrunt, nisi nature, quas bonas Deus condidit? Ac per hoc ex bonis orta sunt mala, non ex bonis uoluntatibus opera mala, sed ex bonis naturis uoluntates male. Quid ergo sic optat audire Manicheus, sicut ex bonis mala esse non posse, ut quoniam negari non potest esse mala, nichil restet nisi ut ex malo sint, si ex bonis naturis esse non possunt; ac sic sine initio habeant originem suam mala naturam mali, que sine initio semper fuerit, et  sint due nature, una boni, altera mali? Necesse est enim ut aut nulla sint mala, aut ex bonis naturis sint, aut ex malis. Si dixerimus nulla esse mala, frustra dicimus Deo, Libera nos a malo . Si autem dixerimus, non oriri mala nisi ex malis, Manichea pestilentia triumphabit, totumque uastabit, et ipsius Dei tanquam mutabilem naturam male nature commixtione uiolabit. Relinquitur ergo, ut mala ex bonis esse fateamur: quia si hoc negauerimus, ex malis erunt, et Manicheis utique suffragabimur.

39. Tu itaque ubi dicis, »Cum secundum sententiam Euangelii, ex fructibus suis arbor debeat agnosci, hic audiendus putetur, qui dicit bonum esse coniugium, de quo nichil aliud quam malum prodire definit:« uis utique arborem bonam coniugium deputari, de qua uelut fructum malum nasci non uis hominem contagio peccati originalis obstrictum; nec uides necesse tibi esse adulterium constituere arborem malam, si coniugium est arbor bona. Ac per hoc, si de coniugio qui nascitur, coniugii fructus est, et ideo debet esse sine uitio, ne fructus malus nascatur ex arbore bona; sequitur ut qui de adulterio nascitur, non debeat nasci sine uitio, ne fructus bonus nascatur ex arbore mala: quoniam Dominus nec a bona arbore fieri fructus malos, nec a mala bonos, diuina auctoritate definit. Ut ergo hinc exeas, quia nec de adulterio dicis hominem nasci posse cum uitio, negabis adulterium esse arborem malam, ne ille qui secundum te sine uitio de adulterio nascitur, contra definitionem Domini bonus fructus nasci de mala arbore uideatur. Nega ergo etiam coniugium esse arborem bonam, et errasse te ut hoc diceres confitere. Sed dicturus es, non de adulterio nasci hominem, qui per adulterinum concubitum gignitur. Unde igitur? »De natura,« inquis, »humana, que in adulteris quoque Dei opus est, non ipsorum.« Cur ergo eodem modo non intelligis, nec de coniugio nasci hominem, qui per concubitum gignitur coniugalem; sed de natura similiter humana, que in coniugibus quoque Dei opus est, non ipsorum: atque ita bonitati non tribui nuptiarum, quod malum nascentes trahunt de uitio nature; sicut non tribuitur iniquitati adulteriorum, quod bonum nascentes trahunt de institutione nature? Tu autem intelligis arborem bonam, non quam Christus intelligi uoluit, id est, hominis uoluntatem bonam, sed ipsum opus Dei, id est, hominum uel nuptias, uel naturam. Et quia bona sunt hec opera Dei, malum inde non posse dicis existere, quia malum fructum bona arbor non potest facere. Ac sic aduersus te ratiocinationem suam concludit pro suo dogmate Manicheus, quem uerbis istis tuis sic adiuuas, ut nichil magis optet audire, quam mala ex bonis esse non posse. Hoc enim accepto, infert et dicit tibi: Si malum esse non potest ex bono, unde erit, nisi ex malo? Neque enim mala per se ipsa repente auctore nullo existere potuerunt. Tu autem dicis malum ex bono esse non posse, ne contra Euangelii sententiam arbor bona faciat fructus malos. Remanet,  inquit, ut mali natura fuerit sempiterna, que potuerit mala generare; quia ex bonis ea non posse fateris existere.

40. Placetne tibi iam mutare sententiam, quam non Manicheis fauendo, sed quid loquaris nesciendo, ad adiuuandam Manicheorum pestilentiam protulisti? Quomodo enim diceret Christus, Aut facite arborem bonam et fructum eius bonum, aut facite arborem malam et fructum eius malum [Matth. XII, 33] , si ex eius opere bono, quod est homo, malum non posset existere, sicut tu sapis, arborem bonam constituens bonum opus Dei, id est, nuptias hominum, uel naturam; et ideo dicens, malum inde nasci non posse, quia si ex bono malum nasci dixerimus, resistemus, ut putas, ei qui dixit, Arbor bona fructus malos non facit: cum scias ex angeli et hominis naturis bonis, quas nulli parentes mali genuerant, sed Deus summe bonus de nullis parentibus fecerat, non fructus malos, sed ipsas malas arbores exstitisse, ex quibus fructus nascerentur mali? Dominus autem iehsu et Manicheos uincit, quia unus homo, hoc est, una natura potest utramque arborem facere; et te uincit, quia ex natura bona potest mala arbor existere. Ex quo falsum esse monstratur, quod in Manicheorum suffragium dicis, »mala ex bonis esse non posse;« ut nisi ex natura mali, quam nefarius illorum error inducit, non putentur mala esse potuisse.

41. Neque enim uno tantum loco, ubi ex Euangelio arborem bonam commemorandam putasti, sed aliis etiam locis disputationis tue, ista peruersitate suffragatus es Manicheis: sicuti est illud, ubi rursus dixisti, »Trahi peccatum per naturam non potest, quia per opus Dei opus diaboli transire non sinitur.« Ad quod tibi ego respondeo, Quomodo in opere Dei opus diaboli manere sinitur, si per opus Dei transire non sinitur? Quis enim dubitet peius esse [1 1Kb] ut illic maneat, quam ut illinc transeat? Queris fortasse, quomodo opus diaboli maneat in opere Dei. Noli alibi querere, ipsum diabolum recole. Opus Dei est, natura utique angelica: inuidia uero opus est ipsius diaboli, quod opus et processit ex illo, et manet in illo. uanum est igitur quod dixisti, »Opus diaboli per opus Dei non transire,« ubi perspicis et manere. Manicheus autem quantas tibi gratias agat, itane nondum respicis? nondum expergisceris? Laborat enim Manicheus, ut ostendat, ex bono Dei opere malum oriri non posse, ut, quod ipse uult, malum nisi ex malo esse non posse credatur. Hic tu mirabilis eius adiutor, »Per opus,« inquis, »Dei malum transire non sinitur:« ut ille tota facilitate concludat, multo minus inde oriri posse, per quod nec transire permittitur.



CAPUT IX.

42. Audi tale aliud, imo grauius, ubi Manicheis identidem suffragaris. »Euanuit,« inquis, »originale peccatum, quia non potest mali radix in eo  quod donum Dei uocas locari.« Quod ego uide quam manifesta ueritate conuincam. Nonne sensus hominis donum Dei est? Et tamen ibi locauit inimicus ille seminator radicem mali, quando peccatum homini serpentina fraude persuasit . Nisi enim radicem mali humanus tunc reciperet sensus, nullo modo male suadenti accommodaretur assensus. Quid dicam de radice omnium malorum auaritia? Et ubi est hec, nisi in hominis anima? et quid est hominis anima, nisi donum Dei? Quomodo ergo tu dicis, nisi non considerando quid dicas, »radicem mali locari non posse in dono Dei?« Sed Manicheus, cui per istas inconsideratas sententias tuas plurimum suffragaris, quid tibi dicat attende. Si esse rationalem creaturam, Dei donum est, et dicis locari non posse radicem mali in dono Dei; quanto probabilius dicitur, oriri non posse radicem mali ex dono Dei? Ac sic te suffragatore introducit Manicheus radicem mali ex illa quam non a Deo creatam, sed Deo ceternam fingit naturam mali. Quoniam si dixeris, ex libero arbitrio nature bone a Deo create ortam mali radicem ; illis uerbis tuis te facillime superat, ubi ais, »radicem mali locari non posse in dono Dei:« quia et liberum arbitrium procul dubio est donum Dei. Ac per hoc cum »mali radicem in dono Dei locari non posse« dixisti, Manicheo quod contra te diceret, tu dedisti. Quia si non potest in bono locari malum, quod tu dicis mihi; multo minus potest oriri ex bono malum, quod ille dicit tibi. Ac sic concludet, non esse malum nisi ex malo: ubi uictor uidebitur sibi, et erit profecto, nisi et illi resistatur et tibi. ueritas ergo fidei catholice in his uerbis uestris ideo uincit Manicheum, quia uincit et te ipsum. Nam si te non uinceret dicentem, »non posse in dono Dei locari radicem mali;« multo minus Manicheum posset uincere dicentem, non posse ex dono Dei oriri radicem mali. Sed ut uincat ambos, nec aliunde oriri, nec alicubi esse posse dicit radicem mali, nisi ex natura et in natura rationali; cui esse naturam rationalem non est nisi donum Dei: sed quoniam a summo atque incommutabili bono de nichilo facta est, ut esset, quamuis mutabile, tamen bonum; deficere  a bono a quo facta est, hoc est [1 1Kb] ex illa, uel in illa radix mali: quia nichil est aliud malum, nisi priuatio boni.

43. Iam porro ubi dicis, »Rerum ratio non sinit ut de bono malum et de iusto iniquum aliquid proferatur;« prorsus Manicheorum uerba dicis. Hoc enim asserunt, non posse malum proferri nisi de malo; et ibi tota eorum nefanda secta consistit, quia prius contendunt malum proferri non posse de bono. Quod si eis te auctore concesserimus, nichil nobis penitus remanebit, unde illorum nefaria dogmata redarguere ualeamus. Hoc est autem, Iniquum de iusto; quod est, Malum de bono. Catholica igitur fides, ut et tibi et illis resistat, hoc dicit, non prolatum esse malum nisi de bono, et iniquum nisi de iusto. Quia prius angelus et homo, de quibus ista prolata sunt, boni erant utique  et iusti. Non igitur resistimus Manicheis nisi et a te [1 1Kb] obtineamus, non esse mala orta nisi ex bonis: nec ea mala substantias esse, sed substantiarum uitia creatarum, quibus deficiunt a bono quoniam mutabiles sunt, eo quod ex nichilo facte sunt. Hec est doctrine catholice sanitas, qua Manichee pestilentie uirus expellitur.

44. Unde ille doctor meus, tui etiam mali doctoris ore laudatus Ambrosius, in eo libro quem de Isaac et Anima scripsit: »Quid ergo est,« inquit, »malitia, nisi boni indigentia?« Et iterum ait: »Ex bonis igitur mala orta sunt. Non enim sunt mala, nisi que priuantur bonis: per mala tamen factum est ut bona eminerent. Ergo indigentia boni, radix malitie est« . uides quam uera catholice fidei ratione redarguat beatus Ambrosius Manicheos? uides quemadmodum eos, quamuis in eadem disputatione non nominauerit, tamen ista sententiarum ueritate ac breuitate conuicerit? Ecce cui homini Dei propter originale peccatum, quod catholicus catholice asseruit, obiicis nomine Manicheorum instinctu maledici furoris opprobrium, qui contra suffragium, quod eis tu prestas, tam inuictum ad eos debellandos catholicis disputatoribus prebet auxilium. Ille quippe aduersus Manicheos clamat, »Ex bonis mala orta sunt:« et aduersus eum pro Manicheis tu reclamas, »Necesse est malum esse, ex quo et per quod malus fructus apparuit;« et, »Per opus Dei opus diaboli transire non sinitur;« et, »In dono Dei radix mali locari non potest;« et, »Rerum ratio non sinit ut de bono malum, ac de iusto iniquum aliquid proferatur.« Hec clamas pro Manicheis contra uocem catholice ueritatis per sacerdotem Dei prolatam; ut si tu audiaris, Manichei uincant, dicentes, ut alia taceam, »Si rerum ratio non sinit ut de bono malum aliquid proferatur;« non ergo ex bonis, sicut dicit Ambrosius, sed, sicut nos dicimus, ex mali natura orta  sunt mala. Ecce in quantam uoraginem decidisti male intelligendo Dominum dicentem, Arbor bona fructus malos non facit: cum hoc non sit dictum de natura, uel de nuptiis, quas instituit Deus, sed de uoluntate hominis bona, a qua non fiunt opera mala.

45. Sed ne forte uel tu, uel quispiam dicat, Quomodo de arbore quam facit homo, id est, uoluntate bona non fiunt fructus mali; et de natura quam facit Deus, ipsa que faciat fructus malos, nascitur arbor mala: quasi aliquid melius faciat homo, unde non possit malus fructus existere; quam est illud quod facit Deus, unde possit mala arbor existere? ne quis ergo sic erret, audiat diligenter Ambrosium dicentem, »Quid est malitia, nisi boni indigentia? Non enim sunt mala nisi que priuantur bonis; quia indigentia boni, radix malitie est.« Et hinc intelligat ideo esse arborem malam, uoluntatem malam; quia defectus est a summo bono, ubi bonum creatum bono creante priuatur, ut sit in eo radix mali nichil aliud quam indigentia boni. Arbor autem bona ideo est uoluntas bona, quia per ipsam conuertitur homo ad summum atque incommutabile bonum, et impletur bono, ut faciat fructum bonum. Ac per hoc Deus auctor est omnium bonorum, hoc est et nature bone, et uoluntatis bone, quam nisi Deus in illo operetur, non facit homo: quia preparatur uoluntas a Domino .

46. Sed iam ordinem dispositionis mee uideo postulare, ut faciam Deo donante, quod tertio loco me facturum esse promisi, hoc est, ut catholicorum, qui fuerunt ante nos, episcoporum sententiis, quascumque rebus de quibus agitur congruentes potuero reperire, uitreas argutias tuas, et fragilia, quibus tibi multum uideris acutus et nitidus, argumenta confringam. Quod ab alio aggrediemur exordio, hic istius libri prolixitate conclusa.



LIBER SECUNDUS.


Pelagianorum contra originale peccatum argumenta quinque conuellit auctoritate ac sententiis catholicorum doctorum qui ante in Ecclesia claruerunt, episcoporum scilicet illustrium decem, Irenei, Cypriani, Reticii, Olympii, Hilarii, Gregorii Nazianzeni, Ambrosii, Basilii, Ioannis Constantinopolitani, et Innocentii; necnon presbyteri Hieronymi, uiri sancti ac pereruditi.



CAPUT PRIMUM.

1. Nunc iam mihi aggrediendum est, quod tertio loco posui dispositionis mee, ut sententiis episcoporum, qui Scripturas sanctas ingenti gloria tractauerunt, tua, Iuliane, Domino adiuuante, machinamenta subuertam. Non ut eos ostendam secundum catholicam fidem de originali sensisse peccato; hoc enim iam in primis huius operis partibus feci, ut inde monstrarem, quot et quantis uiris, Ecclesie sanctis clarisque doctoribus, Manicheorum crimen impingas; et cum me cupis apud imperitorum decolorare iudicia, eos qui catholicam fidem contra hereticos defenderunt, heresis nefarie nomine accuses. Sed nunc argumenta ipsa uestra, quibus agitis ne hominum prima natiuitas originali peccato credatur obstricta, eloquiis sunt redarguenda sanctorum. Quos  oportet ut populi christiani uestris profanis nouitatibus anteponant, eisque potius eligant adherere quam uobis.

2. Hec sunt certe uelut capita argumentorum quasi formidanda uestrorum, quibus terretis infirmos, et minus quam contra uos expedit, sacris Litteris eruditos. Dicitis enim, »Nos asserendo originale peccatum, diabolum dicere hominum nascentium conditorem, damnare nuptias, negare in Baptismo dimitti uniuersa peccata, Deum crimine iniquitatis arguere, desperationem perfectionis ingerere.« Hec quippe omnia consequentia esse contenditis, si credamus nasci paruulos peccato primi hominis obligatos, et ob hoc esse sub diabolo, nisi renascantur in Christo. »Diabolus enim creat,« dicitis »si ex hoc  uulnere creantur, quod diabolus nature, que primum condita est, inflixit humane: et damnantur nuptie, si aliquid unde damnabiles generantur, habere creduntur: nec omnia peccata dimittuntur in Baptismo, si aliquod in baptizatis coniugibus remanet malum, ex quo generentur mali. Quemadmodum autem non est iniquus Deus, qui cum baptizatis remittat peccata propria, paruulum damnat, quia cum ab illo crearetur, nesciens nec uolens etiam ex illis parentibus, quibus remissa fuerant, traxit aliena? Nec uirtus, cui uitiositas intelligitur esse contraria, posse creditur perfici; quia ingenerata uitia incredibile est posse consumi: que iam nec uitia deputanda sunt. Non enim peccat, qui non potest aliud esse quam creatus est.«

3. Hec si fideli diligentia quereretis, nec ea que catholice fidei ueritate atque antiquitate fundata sunt infideli oppugnaretis audacia; in ea que abscondita sunt sapientibus et prudentibus, et reuelata sunt paruulis , nutriti Christi gratia ueniretis. Multa enim multitudo dulcedinis Domini, quam profecto non inuidit, et tamen abscondit timentibus eum, perfecit autem sperantibus, non in se ipsis, sed in eo . Nos ergo dicimus quod ea fides habet, de qua scriptum est, Nisi credideritis, non intelligetis : nec diabolum, sed Deum uerum et uere bonum, esse hominum conditorem, munda [1 1Kb] etiam de immundis ineffabiliter operantem; quamuis hominum nemo mundus nascatur, et ideo donec mundetur Spiritu sancto, sub spiritu immundo esse cogatur. Nec quantamcumque immunditiam naturarum, ullum crimen esse nuptiarum: bonum quippe discernitur proprium nuptiarum a quolibet uitio naturarum. Nec ullius reatum remanere peccati, qui non ea que in Christo fit regeneratione soluatur; quamuis infirmitas restet, contra quam in se ipso constitutam regeneratus si proficit pugnet. Nec iniquus est Deus, cum peccatis siue originalibus siue propriis digna retribuit: magisque iniquus aut infirmus ostenditur, si iugum graue super filios Adam, a die, sicut scriptum est, natiuitatis eorum usque in diem sepulture in matrem [2 1Kb] omnium , sub quo iugo imago eius atteritur, aut ipse nullo uel originali uel proprio precedente peccato, aut quilibet alius ipso imponit inuito. Nec perfectio est desperanda uirtutis, per eius gratiam, qui ex origine uitiatam mutare potest et sanare naturam.



CAPUT II.

4. Aggrediar igitur implere pollicitationem meam. Nec ista quinque argumenta uestra, ex quibus cuncta connectitis, que in hac questione aduersus catholicam fidem multipliciter disputatis, singillatim testimoniis sanctorum refutanda suscipiam: sed quantum potuerit eorum percuti et deiici, etiam cum a me de litteris catholicorum episcoporum singula proferentur, tantum percutietur atque deiicietur, siue unum eorum, siue duo, siue plura, siue omnia, sicut ualuerit quod proferetur. ueluti est illud  in libro quem de Arca Ne conscripsit beatus Ambrosius, »Per unum,« inquit, »Dominum Iesum salus uentura nationibus declaratur, qui solus non potuit iustus esse [1 1Kb] , cum generatio omnis erraret, nisi natus ex uirgine generationis obnoxie priuilegio minime teneretur. Ecce, inquit, in iniquitatibus conceptus sum, et in delictis peperit me mater mea , dicit is qui iustus pre ceteris putabatur. Quem igitur iam iustum dixerim, nisi horum liberum uinculorum, quem nature communis uincula non teneant? Omnes sub peccato, ab Adam in omnes regnabat mors. ueniat solus iustus in conspectu Dei, de quo iam non cum exceptione dicatur, Non peccauit in labiis suis ; sed, Peccatum non fecit« . Huic dic, si audes, quod diabolum fecerit hominum conditorem, qui utriusque sexus commixtione nascuntur; quandoquidem solum Christum, quia sit natus ex uirgine, a uinculis obnoxie generationis excepit, omnibus ceteris ex Adam sub peccati obligatione nascentibus; quod utique peccatum diabolus seminauit. Hunc damnatorem redargue nuptiarum, qui sine peccato natum solum dicit uirginis filium. Istum negatorem percipiende [2 1Kb] criminare uirtutis, qui asserit ingenerari uitia generi humano in ipso conceptionis exordio. Et dic ei, quod aduersus me in primo tuo uolumine uideris tibi satis apte acuteque [3 1Kb] dixisse, »Nec peccare eos omnino, qui peccare dicuntur: siquidem a quocumque creati sunt, secundum id quod creati sunt, necesse habent uiuere, nec sue repugnare nature.« Hec omnia dic Ambrosio, siue de Ambrosio, que mihi tam superbe, tam contumeliose, tam procaciter et petulanter obiectas.  Porro si sanctus Ambrosius non ex his erat, qui diabolum faciunt hominum creatorem, uel nuptias damnant, uel incapacem uirtutis naturam opinantur humanam; sed ex his potius, qui Deum summum ac summe bonum totius hominis, id est, totius anime totiusque corporis agnoscunt et confitentur auctorem, et honorant in sui gradus bonitate coniugia, nec hominem perfecte iustificari posse desperant: hec interim tria uestra argumenta tanti [4 1Kb] illius  uiri auctoritate subuersa sunt, nec ulterius obiicienda sunt nobis, qui de originali peccato ea dicimus, que dixit ille, qui neque hominis creationem diabolo attribuit, neque nuptias condemnauit, neque iustitie perfectionem in natura hominis desperauit.



CAPUT III.

5. De duobus uero residuis argumentis uestris, que ad Baptismum pertinent, mox uidebimus quid ille uir senserit, et quomodo uos ingenti mole auctoritatis obtriuerit [1 1Kb] . Dicit enim in libro contra Nouatianos: »Omnes homines sub peccato nascimur, quorum ipse ortus in uitio est, sicut habes lectum, dicente Dauid, Ecce enim in iniquitalibus conceptus sum, et in delictis peperit me mater mea. Ideo Pauli caro corpus mortis erat, sicut ipse ait, Quis me liberabit de corpore mortis huius ? Christi autem caro damnauit peccatum, quod nascendo non sensit, quod moriendo crucifixit; ut in carne nostra esset iustificatio per gratiam, ubi erat ante colluuio per culpam« . Hic sane omnia simul uestra argumenta subuersa sunt. Si enim omnes homines sub peccato nascimur, quorum ipse ortus in uitio est: cur mihi ex hoc obiicis, quod dicam diabolum hominum creatorem, cum hoc dicere me uideas, quod ille dixit, qui hominum creatorem diabolum esse non dixit? Si quoniam hominis ortus in uitio est, ideo dicit Dauid, Ecce enim in iniquitalibus conceptus sum, et in delictis peperit me mater mea; nec accusat uox ista nuptiate consortium, sed originale peccatum: cur me damnatorem dicis esse nuptiarum, quod dicere non audebis Ambrosium? Si quoniam omnes homines sub peccato nascimur, et ipse ortus noster in uitio est, ideo Pauli caro corpus mortis erat, sicut ipse ait, Quis me liberabit de corpore mortis huius? iam tandem perspicis etiam se ipsum in his suis uerbis uoluisse intelligi Apostolum? Ipsius ergo interior homo cum condelectaretur legi Dei, uidebat aliam legem in membris suis repugnantem legi mentis sue, et propterea carnem suam corpus mortis esse dicebat. In ipsius ergo carne non habitabat bonum, propter quod non quod uolebat, faciebat bonum; sed malum quod oderat, hoc agebat . En tota uestra causa impulsa, prostrata, contrita, et sicut puluis quem proiicit uentus a facie terre , sic a cordibus eorum quos decipere ceperatis, si hec uoluerint deposito studio contentionis cogitare, proiecta est. Numquid enim Paulus apostolus non erat baptizatus? aut aliquid ei uel originalium, uel propriorum, uel ignorantie, uel scientie remissum non fuerat peccatorum? Unde ergo talia loquebatur, nisi quia id quod dixi in libro meo, cui te respondisse gloriaris, omnino uerum est? Lex quippe ista peccati, que in membris est corporis mortis huius, et remissa est regeneratione spirituali, et manet in carne mortali: remissa scilicet, quia reatus eius [2 1Kb] solutus est Sacramento, quo renascuntur fideles; manet autem, quia operatur desideria, contra que dimicant et fideles. Hoc est omnino  quod funditus subruit heresim uestram. Quod usque adeo uidetis et timetis, ut non aliter ex his apostolicis uocibus exire conemini, nisi quanta potestis contentione asseueretis, non illic ipsius Apostoli accipiendam esse personam, sed adhuc sub lege, nondum sub gratia positi cuiuspiam Iudei, contra quem sue male conuersationis consuetudo pugnaret: quasi uis ipsa consuetudinis deponatur in Baptismo, et non aduersus eam confligant etiam baptizati, tanto fortius atque uehementius, quanto magis placere student oculis eius, cuius gratia adiuuantur, ne in tali certamine superentur. Quod si attente sine peruicacia considerare uoluisses, profecto in ipsa etiam ui consuetudinis inuenires, quomodo concupiscentia remittatur in reatu, et maneat in actu. Neque enim nichil in homine agitur, quando concupiscentiarum suarum, etiam quibus non consentit, stimulis inquietatur. Sed tamen non propter uim consuetudinis appellabat carnem suam corpus mortis Apostolus; sed propter quod rectissime intellexit Ambrosius, quia omnes sub peccato nascimur, et ipse ortus in uitio est. Huius uitii reatum iam sibi in Baptismate fuisse dimissum dubitare non poterat, sed contra eius inquietudinem pugnans, primum ab eo uinci subiugarique metuebat; deinde licet inuicte, non diu pugnare, sed hostem non habere malebat, quando dicebat, Miser ego homo, quis me liberabit de corpore mortis huius? Gratia Dei per Iesum Christum Dominum nostrum : sciens eius gratia nos sanari ab isto concupiscentiali motu, qui nos ab eius originali reatu spirituali regeneratione sanauit. Hoc bellum quod in nobis ipsis aduersum nos ipsos gerendum suscepimus [1 1Kb] , experiuntur in se, neque negare possunt, libidinis acerrimi expugnatores, non impudentissimi laudatores.

6. Denique dicit etiam uictoriosissimus Cyprianus in epistola sua de Oratione dominica: »Fieri autem petimus uoluntatem Dei in celo et in terra: quod utrumque ad consummationem nostre incolumitatis pertinet et salutis. Nam cum corpus e terra, et spiritum possideamus e celo, ipsi terra et celum sumus, et in utroque, id est in corpore et in spiritu, ut Dei uoluntas fiat oramus. Est enim inter carnem et spiritum colluctatio, et discordantibus aduersus se inuicem quotidiana congressio, ut non que uolumus ipsa faciamus; dum spiritus celestia et diuina querit, caro terrena et secularia concupiscit. Et ideo petimus inter duo ista ope et auxilio Dei concordiam fieri, ut dum et in spiritu et in carne uoluntas Dei geritur, que per eum renata est anima seruetur. Quod aperte atque manifeste apostolus Paulus sua uoce declarat: Caro, inquit, concupiscit aduersus spiritum, et spiritus aduersus carnem: hec enim inuicem aduersantur sibi; ut non que uultis illa faciatis« . uide quemadmodum instruat baptizatum populum doctor egregius:  ut humanam [2 1Kb]  incolumitatem salutemque nature in hoc esse intelligant constitutam, non ut caro et spiritus, tanquam inter se naturaliter inimica, sicut Manicheus desipit, separentur; sed potius tanquam ex uitio discordie sanata concordent. Hoc est enim liberari a corpore mortis huius, ut uite fiat, quod modo corpus est mortis, ipsa in eo morte moriente; fine discordie, non nature. Unde dicetur etiam illud, Ubi est, mors, contentio tua ? Quod non in hac uita perfici, idem quoque testis est Martyr in epistola de Mortalitate, ubi apostolum Paulum propterea dicit concupiscere dissolui et esse cum Christo, ut nullis iam fieret peccatis et uitiis carnis obnoxius. Quam uero uigilanter aduersus illud dogma uestrum, quo in uestra uirtute confiditis, hoc in Oratione dominica exponit? Sic enim docet, petendum id potius a Domino, quam de propriis uiribus presumendum, ut inter carnem ac spiritum non humana uirtus, sed gratia faciat diuina concordiam: consonans omnino Apostolo dicenti, Quis me liberabit de corpore mortis huius? Gratia Dei per Iesum Christum Dominum nostrum.

7. His et sanctus Gregorius attestatur dicens: Anima namque cum in laboribus fuerit et in angustiis, cum hostiliter urgetur a carne, tunc ad Deum refugit, et cognoscit unde debeat auxilium poscere. Ac ne quisquam in his uerbis episcopi Gregorii hostiliter urgentem [1 1Kb] carnem, tanquam ex contraria natura mali, secundum Manicheorum insaniam suspicetur; etiam ipse uide quemadmodum suis fratribus et condoctoribus concinat, docens non ob aliud aduersus carnem spiritum concupiscere, nisi ut suo utrumque reuocetur auctori post grauissimum in hac uita rei utriusque conflictum, in quo laborat omnium uita sanctorum. In libro quippe Apologetico: »Illorum uero,« inquit, »uerberum nondum facio mentionem, quibus intra nosmetipsos propriis uitiis ac passionibus impugnamur, et die noctuque ignitis stimulis corporis humilitatis huius et corporis mortis urgemur, nunc latenter, nunc etiam palam prouocantibus ubique et irritantibus rerum uisibilium illecebris, luto hoc [2 1Kb] fecis cui inhesimus, ceni sui fetorem uenis capacioribus exhalante; sed et lege peccati, que est in membris nostris, legi spiritus repugnante; dum imaginem regiam, que intra nos est, captiuam ducere studet: ut spoliis eius cedat, quidquid illud est quod in nos beneficio diuine ac prime illius conditionis influxit: unde uix aliquis fortasse longa se et districta [3 1Kb] regens philosophia, et paulatim nobilitatem anime sue recolens, naturam lucis que in se est humili huic et tenebroso luto coniuncta, reuocet ac reflectat ad Deum: uel si certe propitio Deo agat, utrumque pariter reuocabit; si tamen longa et assidua meditatione insuescat sursum semper aspicere, et deorsum male trahentem ac degrauantem materiam sibimet astrictam frenis arctioribus subleuare« . Agnosce, fili Iuliane, consonas catholicas uoces, et ab eis desine dissonare. Cum dicit beatus Gregorius, Intra nosmetipsos propriis uitiis ac passionibus impugnamur, et die noctuque ignitis stimulis corporis humilitatis huius et corporis mortis urgemur; baptizatus loquitur, de baptizatis loquitur [1 1Kb] . Cum dicit, lege peccati que est in membris nostris legi spiritus repugnante; baptizatus loquitur, de baptizatis loquitur. Christianorum est ista pugna fidelium, non infidelium Iudeorum. Crede, si non pugnas; agnosce, si pugnas, et ista pugna [2 1Kb] rebellem quoque superbiam Pelagiani erroris expugna. Iamne discernis, iamne perspicis, iamne resipiscis, et in Baptismate fieri omnium remissionem peccatorum, et cum baptizatis quasi ciuile bellum interiorum remanere uitiorum? Non enim talia sunt uitia, que iam peccata dicenda sint, si ad illicita opera spiritum concupiscentia non trahat et concipiat pariatque peccatum. Nec tamen extra nos sunt, quibus uincendis, cum in hoc certamine proficienter laboramus, instandum est; nostra sunt, passiones sunt, uitia sunt, frenanda, cohibenda, sananda sunt: sed dum curantur infesta sunt. Et si nobis ad meliora proficientibus, magis magisque minuuntur; tamen dum hic uiuitur, esse non desinunt. Discedente hinc anima pia peribunt, in resurgente corpore non redibunt.



CAPUT. Iu.

8. Ergo ad beatum redeamus Ambrosium. Etiam Pauli caro, inquit, corpus mortis erat, sicut ipse ait, »Quis me liberabit de corpore mortis huius?« Ita intellexit Ambrosius, ita Cyprianus, ita Gregorius, ut de aliis interim taceam simili preditis auctoritate doctoribus. Huic morti dicetur in fine, Ubi est, mors, contentio tua? Sed regeneratorum est hec gratia, non generatorum. Christi enim caro, quod adiungit Ambrosius, damnant peccatum, quod nascendo non sensit, quod moriendo crucifixit: nascendo non sensit in se, moriendo crucifixit in nobis. Lex itaque peccati repugnans legi mentis, que in tanti quoque apostoli membris erat, remittitur in Baptismate, non finitur. Ex hac lege carnis repugnante legi mentis nichil Christi corpus attraxit; quia non ex illa uirgo concepit. Ex hac lege carnis repugnante legi mentis eamdem legem prima natiuitate nemo non traxit; quia nisi ex illa mulier nulla concepit. Et ideo uenerandus Hilarius, ex peccato esse omnem carnem non cunctatus est dicere : sed numquid ideo negauit ex Deo? Quomodo dicimus, et ex carne carnem, et ex homine carnem; numquid etiam sic negamus ex Deo [3 1Kb] ? Ergo et ex Deo, quia creat; et ex homine, quia generat; et ex peccato, quia uitiat. Sed Deus qui genuit Filium sibi ceternum, quod in principio uerbum erat, per quod creauit omne quod non erat, etiam ipsum creauit hominem sine uitio [4 1Kb] , non ex semine hominis per uirginem  natum, in quo regenerat hominem generatum, sanatque uitiatum, a reatu statim, ab infirmitate paulatim. Contra quam regeneratus, si iam ratione utitur, illo spectante atque adiuuante uelut in agone confligit: quia uirtus in infirmitate perficitur , dum contra hoc nostrum quod a iustitia deficit, illo nostro quod ad iustitiam proficit dimicatur; ut uincente profectu totum surgat in melius, non uincente defectu totum uergat in peius. Paruulus uero, in quo adhuc rationis nullus est usus, uoluntate quidem propria nec in bono est, nec in malo; quia nullam in alterutrum cogitationem uersat [1 1Kb] , sed utrumque in illo consopitum uacat, et bonum naturale rationis, et malum originale peccati: sed annis accedentibus, euigilante ratione, uenit mandatum, et reuiuiscit peccatum: quod aduersus crescentem cum pugnare ceperit, tunc apparebit quid in infante latuerit, et aut uincit, et damnabitur [2 1Kb] ; aut uincitur, et sanabitur. Non tamen ideo malum hoc nichil nocuisset, etiamsi priusquam in illo apparere cepisset, paruulus hac exisset e uita: quia reatus eiusdem mali, non quo reum malum est, sed quo reum facit in quo est, sicut generatione contrahitur, ita nisi regeneratione non soluitur. Hoc est propter quod paruuli baptizantur, ut non solum regni Christi fruantur bono, uerum et a malo regni mortis eruantur. Neque hoc fieri potest, nisi per eum, qui peccatum sua carne damnauit [3 1Kb] , quod nascendo non sensit, quod moriendo crucifixit; ut in carne nostra esset iustificatio per gratiam, ubi erat ante colluuio per culpam.

9. His itaque beati Ambrosii uerbis, nec diabolus bonitate hominem creauit, sed hominem malignitate uitiauit: nec concupiscentie malum nuptiarum abstulit bonum: nec in Baptismatis sacramento peccati alicuius reatus relinquitur insolutus: nec iniustus est Deus, qui eum damnat lege iustitie, qui peccati lege fit reus, etiamsi ex illa natus est, que parentem eius propterea iam reum facere non potest, quia renatus est. uirtus porro, que in infirmitate perficitur, quare, si hec uera sunt, desperanda est; cum per carnem Christi, que damnat peccatum quod nascendo non sensit, quod moriendo crucifixit, fiat etiam in carne nostra iustificatio per gratiam, in qua erat ante colluuio per culpam? Ac per hoc quinque ista uestra, in quibus maxime terretis homines, argumenta, nec alios poterunt perturbare, nec uos, si credatis Ambrosio, Cypriano, Gregorio, aliisque catholicis sanctis clarisque doctoribus, imo uero etiam uobis ipsis [4 1Kb] , legem peccati, que inest hominis membris repugnans legi mentis,  qua caro concupiscit aduersum spiritum, etiam baptizatis sanctis ingerere pugnandi necessitatem, contra quid nisi contra malum? non substantiam, sed substantie uitium, Dei gratia nos regenerante non imputandum, Dei gratia iuuante frenandum, Dei gratia remunerante sanandum?



CAPUT u.

10. Sed ne forte dicas, contra hoc potius pugnare baptizatos, quod sibi ipsi prioris uite mala consuetudine fecerunt, non contra id cum quo nati sunt: quanquam si hoc dicis, iam procul dubio cernis atque concedis, esse in homine aliquid mali, quod non ipsum, sed reatus qui ex illo contractus fuerat, auferatur in Baptismo: tamen quia parum est ad huius questionis absolutionem, nisi nobis ex peccato primi hominis ingeneratum esse monstretur, audi quid inde in alio loco expressius dicat sanctus Ambrosius in expositione Euangelii secundum Lucam, cum diuersis modis, ab una tamen regula fidei non abhorrentibus, tractaret illum locum, ubi Dominus ait, in una domo diuidi tres aduersus duos, et duos aduersus tres [1 1Kb] . »Possunt etiam uideri,« inquit, »caro atque anima ab odore, tactu, gustuque luxurie separate in una domo se aduersus incursantia uitia diuidentes, subiicientes se legi Dei, remouentes se a lege peccati: quorum licet dissensio per preuaricationem primi hominis in naturam uerterit [2 1Kb] , ut nequaquam sibi paribus ad uirtutem studiis conuenirent, tamen per crucem Domini Saluatoris [3 1Kb] , tam inimicitiis quam etiam mandatorum lege uacuatis, in societatis concordiam congruerunt, posteaquam Christus e celo pax nostra descendens fecit utraque unum« . Rursus in eodem opere, cum de spirituali atque incorruptibili loqueretur cibo: »Etenim ratio cibus mentis est [4 1Kb] ,« inquit, »preclaraque [5 1Kb] alimonia suauitatis, que membra non oneret, neque in nature pudenda [6 1Kb] , sed ornamenta conuertat, cum libidinum uolutabrum commutatur in Dei templum, diuersoriumque uitiorum sacrarium incipit esse uirtutum. Quod utique tunc facit [7 1Kb] , cum caro in naturam regressa uigoris sui agnoscit altricem, atque ausu deposito contumacie, moderantis anime [8 1Kb] coniugatur arbitrio: qualis fuit cum inhabitanda paradisi secreta suscepit, antequam ueneno pestiferi serpentis infecta sacrilegam famem sciret, diuinorumque memoriam preceptorum anime sensibus  inherentem edacitatis studio preteriret. Hinc peccatum manasse proditur, tanquam corpore animaque genitoribus, dum corporis natura tentatur, anima male sane [1 1Kb] compatitur. Que si appetentiam corporis refrenasset, in ipso ortu esset exstincta origo peccati; quam uelut uirilis [2 1Kb] infusam corporis motu male feta [3 1Kb] anima, etiam sui uigore corrupto, alienis grauis oneribus parturiuit« .

11. Hic certe apertissime atque satiatissime ille tam excellenter tui doctoris ore laudatus doctor Ambrosius declarauit, et quid esset, et unde esset originale peccatum, et unde contigerit illa prima confusio, que inobedientia carnis fuit dissentientis ab anima, quam discordiam sanat Dei gratia per Iesum Christum Dominum nostrum. uides unde caro concupiscat aduersus spiritum, uides unde sit lex in membris repugnans legi mentis. uides uertisse in naturam, anime carnisque discordiam, et per has inimicitias nobis abundare miserias, non nisi Dei misericordia finiendas. Noli iam mihi aduersari: nam si adhuc facis, cui uel quibus simul aduerseris, aduertis. »Me« nempe »dixisti nichil magis laborare, quam ut non intelligar.« Et in quibusdam locis sensus meos ad tuum potius interpretaris arbitrium, abutens tardiusculis cordibus hominum, qui te non intelligunt tacere potius noluisse, quam respondere potuisse uni meo, quatuor uoluminibus tuis. Ecce fundit eloquentie lucidum ac perspicuum flumen Ambrosius: non est ubi hereat lector, ubi caliget auditor. Manifestissime dicit Apostolum ideo dixisse, Quis me liberabit de corpore mortis huius? quia omnes sub peccato nascimur, et ipse ortus in uitio est. Manifestissime dicit, Dominum Christum propterea fuisse sine peccato, quod natus ex uirgine uinculis obnoxie generationis natureque communis minime teneretur, et damnasse peccatum quod nascendo non sensit. Apertissime dicit, quod dissensio carnis et anime per preuaricationem primi hominis in naturam uerterit. Apertissime dicit, carnem libidinum uolutabrum diuersoriumque uitiorum tunc [4 1Kb] mutari in Dei templum sacrariumque uirtutum, cum in naturam regressa uigoris sui agnoscit altricem, atque ausu deposito contumacie, moderantis anime coniugatur arbitrio: qualis fuit cum inhabitanda paradisi secreta suscepit, antequam esset ueneno pestiferi serpentis infecta. Quid adhuc aduersus me quos libros moliaris [5 1Kb] , inquiris? Illum aspice, aduersus illum aliquid aude, qui heresis uestre uenenis antequam nascerentur, occurrit, et unde possent expelli, hec antidota preparauit. Que si satis non sunt, adhuc audi.

12. In libro de Isaac et Anima idem dicit: »Bonus ergo rector malos equos restringit et reuocat, bonos incitat. Boni equi sunt quatuor, prudentia, temperantia,  fortitudo, iustitia: mali equi, iracundia, concupiscentia, timor, iniquitas« . Numquid ait, Bonus rector bonos equos habet, malos non habet? Sed ait, »Bonos incitat, malos restringit et reuocat.« Unde isti sunt equi? Nempe si eos substantias dicimus uel putamus, Manicheorum fauemus uel heremus insanie: quod ut absit a nobis, catholice istos equos intelligimus uitia nostra [1 1Kb] , que legi mentis ex lege peccati resistunt. Non a nobis hec uitia separata, alicubi alibi erunt, sed in nobis sanata nusquam erunt. uerumtamen quare non in Baptismate perierunt? An nondum fateberis, quod reatus eorum perierit, infirmitas manserit: non reatus quo ipsa rea fuerant, sed quo nos reos fecerant in malis operibus, quo nos traxerant? Nec ita eorum mansit infirmitas, quasi aliqua sint animalia que infirmantur: sed nostra infirmitas ipsa sunt. Nec in his equis malis iniquitatem nominasse putandus est illam, que deletur in Baptismo: illa namque peccatorum que fecimus, fuit, que cuncta remissa sunt, atque omnino iam non sunt, quorum reatus manebat quando ipsa fiebant atque transibant. Istam uero legem peccati, cuius manentis reatus in sacro fonte remissus est, propterea uocauit iniquitatem, quia iniquum est ut caro concupiscat aduersus spiritum: quamuis adsit in nostra renouatione iustitia; quia iustum est ut aduersus carnem spiritus concupiscat, ut spiritu ambulemus, et concupiscentias carnis non perficiamus. Hanc quippe iustitiam nostram inter bonos equos inuenimus nominatam.

13. Audi adhuc quid dicat in libro quem scripsit de Paradiso . »Fortasse,« inquit, »ideo dixit Paulus, Que non licet homini loqui« , »quia erat adhuc in corpore constitutus, hoc est, uidebat istius corporis passiones, uidebat legem carnis sue repugnantem legi mentis sue.« Itemque in eodem: »Cum dicit,« inquit, »sapientiorem serpentem, intelligis quem loquatur, id est, illum aduersarium nostrum, qui tamen habet sapientiam huius mundi. Sed et uoluptas atque delectatio bene sapiens dicitur; quia et carnis appellatur sapientia: sicut habes, Quia sapientia huius carnis inimica est Deo« . »Et ad exquirenda delectationum genera astuti sunt, qui appetentes sunt uoluptatum. Siue ergo,« inquit, »delectationem intelligas, quedam est diuino aduersa mandato, et inimica sensibus nostris. Unde sanctus Paulus [2 1Kb] ait, uideo aliam legem in membris meis, repugnantem legi mentis mee, et captiuantem me in lege peccati« . Qualem uoluptatem dicat hoc loco iste doctor, in promptu est, quia ut intelligeremus, adhibuit Apostoli testimonium dicentis, uideo aliam legem in membris meis, repugnantem legi mentis mee, et captiuantem me in lege peccati. Hec est uoluptas illa suscepta tua, quamuis et tu reprehendas eius excessum. Ubi qualis sit, plane fateris: sed tantis uerborum ornamentis eam moderatam defendis et laudas, quasi istum modum sibi  ipsa constituerit, et non spiritus qui aduersus eius impetum concupiscit. Aduersus quem fortiter stabat ille, qui clamabat, uideo aliam legem in membris meis, repugnantem legi mentis mee. Iste repugnantis impetus si laxetur, in que declinabit immunda? in que non pertrahet et precipitabit abrupta? uerum nunc, quod potius instat, ecce non secundum uos quicumque Iudeus, sed secundum beatum Ambrosium de se ipso Paulus apostolus dicit, uideo aliam legem in membris meis, repugnantem legi mentis mee, et captiuantem me in lege peccati. Rursus in eodem opere alio loco idem doctor: »Impugnatur,« inquit, »Paulus, et uidet legem carnis sue repugnantem legi mentis sue, et captiuantem se in lege peccati; nec de conscientia sua presumit, sed per Christi gratiam confidit se a mortis corpore liberandum: et tu quemquam opinaris scientem non posse peccare? Paulus dicit, Non enim quod uolo facio bonum; sed quod nolo malum, hoc ago« : »et tu arbitraris homini prodesse scientiam, que delicti augeat inuidiam?« Itemque in ipso opere idem ipse episcopus ad omnes nos referens eloquium, causamque communem sedulo agens: »Repugnat enim lex carnis,« inquit, »legi mentis, et laborandum nobis est ac desudandum, ut castigemus corpus et seruituti redigamus, et que sunt spiritualia seminemus« .

14. In alio quoque libro suo, de Sacramento regenerationis, uel de Philosophia quem scripsit  , ita loquitur: »Beata igitur mors que nos peccato eripit, ut reformet Deo. Qui enim mortuus est, iustificatus est a peccato« . »Numquid nature fine,« inquit, »iustificatur a peccato aliquis? Non utique: quoniam qui peccator moritur, in peccato manet; ille autem iustificatur a peccato, cui per Baptismum peccata omnia remittuntur.« Habesne ad ista quod dicas? uidesne quemadmodum expresserit uir uenerabilis, in Baptismo fieri hominis mortem beatam, ubi remittuntur peccata omnia? Sed attende aliud, attende quod non uis. »Aduertimus,« inquit, »cuiusmodi sit mors mystica: nunc consideremus cuiusmodi sepultura esse debeat. Non enim satis est ut moriantur uitia, nisi marcescat [1 1Kb] corporis luxus, et omnium uinculorum carnalium compago soluatur, omnis nodus corporei laxetur usus. Nemo sibi blandiatur, quod aliam figuram induerit, mystica precepta acceperit, ad continentie disciplinam applicuerit animum. Non quod uolumus, hoc agimus; sed quod odio habemus, hoc facimus. Multa operatur in nobis peccatum. Nobis reluctantibus rediuiue plerumque uoluptates resurgunt. Luctandum nobis est aduersus carnem. Luctatus est aduersus eam Paulus: denique ait, uideo autem aliam legem in membris meis, repugnantem legi mentis mee, et captiuantem me in lege peccati. Numquid tu,« inquit, »fortior Paulo? Nec tanquam sedule carni tue confidas, et te ei credas, cum Apostolus clamitet: Scio enim quia non habitat in me, id est in carne mea, bonum: nam uelle adiacet mihi, perficere  autem bonum non inuenio. Non enim quod uolo facio bonum; sed quod nolo malum, hoc ago. Si autem quod nolo, hoc ago; iam non ego operor illud, sed quod habitat in me peccatum« . Quantalibet feraris animi obstinatione, Iuliane, quantalibet aduersus nos peruicacia pro Pelagiano errore consistas; tanta per beatum Ambrosium circumuallaris rerum euidentia, tanta uerborum eius manifestatione contunderis, ut profecto, si nulla te ratio, cogitatio, consideratio religionis, pietatis, humanitatis, atque in te ipso aduertende ueritatis a pertinaci intentione reuocauerit, ostendas quantum in malis humanis ualeat, eo quemquam fuisse progressum, ubi manere non libeat, unde redire iam pudeat. Sic enim credo te affici, cum ista legeris. Sed o si pax Christi in tuo corde uincat, et bona penitentia de mala uerecundia palmam ferat!



CAPUT uI.

15. Sed iam nunc parumper attende, quomodo ex ista lege peccati, cuius motum mortalitas etiam continentium cogitur ferre, cui modum castitas nuptiarum laborat imponere, ubi concupiscentia carnis, uoluptasque, quam laudas, contra propositum uoluntatis agit suos impetus, cum excitatur, etiamsi actus non peragit, cum frenatur: attende ergo paulisper, quomodo ex hac lege peccati omnem generari hominem, et ideo trahere originale peccatum, sanctus eloquatur Ambrosius in eo ipso de Sacramento regenerationis, siue de Philosophia libro suo. »Est,« inquit, »domus quam sapientia edificat, et mensa celestibus referta sacrementis, in qua iustus cibum diuine uoluptatis epulatur, suauem gratie potum bibens, si perpetuorum meritorum uberi posteritate letetur. Hos filios generans Dauid partus illos corporee commixtionis horrebat, et ideo mundari secri fontis irriguo desiderabat, ut carnalem ac terrenam labem gratia spiritualis ablueret. Ecce, inquit, in iniquitatibus conceptus sum, et in delictis peperit me mater mea« . »Male Eua parturiuit, ut partus relinqueret mulieribus hereditatem, atque unusquisqne concupiscentie uoluptate concretus, et genitabilus uisceribus infusus, et coagulatus in sanguine, in pannis inuolutus, prius subiret delictorum contagium, quam uitalis spiritus munus hauriret.« Si te non deseruit qualiscumque saltem sensus humanus, uides quid de concupiscentie uoluptate, hac ipsa cui prebes impudentissimum patrocinium, pronuntiauerit, tui, quod sepe dicendum est, doctoris testimonio predicatus, tam memorabilis doctor Ambrosius: quod ea quisque concretus, ea genitalibus uisceribus infusus, ea coagulatus in sanguine; et in pannis, non utique laneis, aut lineis, aut huiuscemodi talibus, qualibus iam nati obuoluuntur infantes, sed pannis uitiate originis tanquam hereditariis inuolutus, prius subeat contagium delictorum, quam uitalis huius eris auram spirando percipiat: in quem uelut immensum fontem communis et non desistentis alimenti, post occulta spiramenta uiscerum maternorum, qui nascitur, funditur; in ortu ploraturus reatum, quem contraxit ante ortum. Ergone ex huius  concupiscentie motu illi non erubescerent homines primi, quo et ipsi apparebant noxii, et eorum filii peccato parentum prenuntiabantur [1 1Kb] obnoxii? Utinam sicut illi erubuerunt eas partes corporis, in quibus libidinis inobedientiam sentiebant, nudas relinquere; ita tu fidei catholice obediens erubesceres erubescenda laudare!

16. Quid autem etiam de ipso ficulneorum tegmine foliorum in libro de Paradiso idem ipse scripserit doctor aduerte. »Quod igitur grauius est,« inquit, »hac se Adam interpretatione succinxit eo loci, ubi fructu magis castitatis se succingere debuisset. In lumbis enim quibus precingimur, quedam semina generationis esse dicuntur: et ideo male ibi succinctus est Adam foliis inutilibus, ubi future generationis non fructum futurum, sed quedam peccata signaret« . Hic certe frustrauit iste uir sanctus tam elaboratam disputationem tuam nimisque sollicitam, ne post peccatum Adam et Eua oculis apertis lumbos precinxisse credantur . Ut enim tanta ibi loquacitate laborares, contra sensus ueniebas omnium, et eos multiloquii strepitu [2 1Kb] perstringere cupiebas. Quid enim tam in promptu est, quam succinctoriis, uel precinctoriis, que grece nuncupantur, lumbos hominum contegi uel precingi, quas uulgus etiam munituras uocat? Neque hoc ille homo Dei, cuius te urgemus eloquio, tanquam obscurum esset exposuit: sed quod omnes intelligebant, quid significaret ostendit. »In lumbis enim quibus precingimur,« ait, »quedam semina generationis esse dicuntur; et ideo male ibi succinctus est Adam foliis inutilibus.« Quare male? Sequitur et dicit, »ubi future generationis, non fructum futurum, sed quedam peccata signaret.« Habesne ad ista quod dicas? Ecce unde illa confusio, ecce unde contextio et succinctio foliorum, ecce unde in posteris originale peccatum.

17. Sanctus uero Ioannes Constantinopolitanus episcopus, quantum uerecundia permittere potuit, totum illud primorum hominum erubescentium factum duobus uerbis euidenter expressit, dicens: »Foliis autem ficus erant cooperti, tegentes speciem peccati.« Cui non appareat, que uel qualis peccati species a confusis tegenda fuerat in regione lumborum, qui de sui corporis nuditate non confundebantur ante peccatum? Obsecro, intelligite; imo uero permittite homines, quod uobiscum intelligunt intelligere, et nolite nos cogere de pudendis pene impudenter [3 1Kb] diutius disputare.

18. Merito idem beatus Ioannes, etiam ipse, sicut et martyr Cyprianus , circumcisionem carnis in signo preceptam commendat esse Baptismatis. »Et uide quomodo Iudeus,« inquit, »circumcisionem non differt propter comminationem, quia omnis anima quecumque non fuerit circumcisa die octauo, exterminabitur de populo suo« . »Tu autem,« inquit, »non manufactam circumcisionem differs, que in exspoliatione carnis in corpore perficitur, ipsum Dominum audiens dicentem, Amen, amen dico uobis, nisi quis renatus fuerit ex aqua et spiritu, non introibit in regnum celorum«  [Ioan. III, 5]? »Cernis quemadmodum circumcisionem circumcisioni, comminationem comminationi uir ecclesiastica doctrina preditus comparauit? Quod ergo est octauo die non circumcidi, hoc est in Christo non baptizari: et quod est perire de populo suo, hoc est non intrare in regnum celorum. Et tamen uos in Baptismate paruulorum exspoliationem carnis, hoc est, circumcisionem non manufactam, celebrari negatis; quia nichil eos, quo exspoliari debeant, habere contenditis. Non enim eos fatemini mortuos in preputio carnis sue, quo peccatum significatur, maxime quod originaliter trahitur: per hoc enim est corpus nostrum corpus peccati, quod euacuari dicit Apostolus per crucem Christi .



CAPUT uII.

19. Sed nunc sententiis episcoporum qui fuerunt ante nos, et hec diuina eloquia fideliter et memorabiliter tractauerunt, urgere te institui. Proinde ad episcopum Ambrosium reuertamur: qui cum et homines, id est et animas et corpora hominum, opus Dei esse non dubitet, et nuptias honoret, et in Baptismo Christi predicet omnia peccata dimitti, et Deum esse nouerit iustum; et capacem uirtutis atque perfectionis per Dei gratiam humanam non neget esse naturam; que uestra quinque facitis argumenta, contendentes nullum istorum quinque uerum esse posse, nisi falsum sit trahere nascentes originale peccatum: tamen hoc ipsum, quod his quinque argumentis auferre conamini, sic ille ubi opus est, in suis sermonibus ponit, ut cuiuis satis eluceat, quid catholica ueritas soleat predicare, quid profana nouitas conetur euertere. An forte ipsum quoque Ambrosium scisse ac docuisse dubitabis, Deum esse hominum conditorem, et anime et corporis? Audi ergo quid dicat in libro de Philosophia contra Platonem philosophum, qui hominum animas reuolui in bestias asseuerat, et animarum tantummodo Deum opinatur auctorem, corpora autem diis minoribus facienda decernit. Ergo sanctus Ambrosius, »Miror,« inquit, »tantum philosophum, quomodo animam, cui potestatem conferende immortalitatis attribuit, in noctuis includat, aut ranulis, feritate quoque induat bestiarum: cum in Timeo eam Dei opus esse memorauerit, inter immortalia a Deo factam; corpus autem non uideri opus summi Dei asserit, quia natura carnis humane nichil a natura corporis bestialis differt. Si ergo digna est que Dei opus esse credatur, quomodo indigna est que Dei opere uestiatur?« Ecce non solum animam, quod et illi dicunt, uerum etiam corpus, quod illi negant, contra Platonicos Dei opus esse defendit Ambrosius.

20. An tu dicturus es, quod nuptiis ingerat crimen, quia et inde quod nascitur concupiscentie uoluptate  concretum, dicit subire contagium delictorum? Audi ergo de nuptiis Ambrosii sententiam in Apologia sancti Dauid. »Bonum,« inquit, »coniugium, sancta copula. Sed tamen qui habent uxores, ita sint ac si non habentes: ipse est thorus incoinquinatus; et nemo alterum fraudare debet eo, nisi forte ad tempus, ut uacent orationi . Tamen secundum Apostolum, non uacat orationi quis eo tempore, quo usum [1 1Kb] corporee illius conuentionis exercet« . Audi et alteram in libro de Philosophia: »Bona,« inquit, »continentia, quedam uelut crepido pietatis. Namque in precipitiis uite huius labentium statuit uestigia; speculatrix sedula, ne quid obrepat illicitum. Mater autem uitiorum omnium incontinentia, que etiam licita uertit in uitium. Ideoque Apostolus non solum a fornicatione nos retrahit, uerum etiam in ipsis coniugiis modum quemdam docet, et tempora prescribit orandi« . »Intemperans enim in coniugio, quid aliud nisi quidam adulter uxoris est?« Cernis quemadmodum uelit etiam inter se ipsa uere honesta [2 1Kb] esse coniugia? uides quemadmodum dicat, incontinentiam etiam licita uertere in uitium, ubi et licitum demonstrat esse connubium, et in ipso non uult incontinentiam fedare quod licitum est [3 1Kb] ? Aduertis quomodo intelligere nobiscum debeas, in quo morbo desiderii noluerit Apostolus unumquemque uas suum possidere, sicut gentes que ignorant Deum ? Tibi autem libido non nisi preter uxorem uidetur esse culpabilis. Quid ergo de Ambrosio iudicabis, qui intemperantem in coniugio adulterum quemdam appellat uxoris? Tune melius nuptias honoras, in quibus libidini licentiosissimum spatium prebuisti; ne fortassis offensa defensorem sibi alium prouideret? Neque enim, quod ego commemoraui secundum ueniam coniugibus concedere Apostolum , saltem uerbo tenus attingere uoluisti; aut quod ab illo opere, ut orationi uacent, cessare coniuges admonentur , quod ego totum commemoraui, ausus es in tua responsione refricare: credo, formidans ne tua uideretur preuaricata defensio, si et te confitente appareret, quod per libidinem, cui te patrocinari non pudet, etiam coniugum impediretur oratio. Ita cum mihi pro illa respondere cuperes, sed Apostolo resistere non auderes, nec in aliam sententiam, sicut soletis, ipsum apostolicum testimonium detorquere potuisses, omnino inde tacere maluisti. Tu ergo melius honoras nuptias, quarum dignitatem tanquam omnino irreprehensibili uolutabro carnalis concupiscentie decoloras: an ille, qui cum dicat, non solum licitum, sed etiam bonum coniugium sanctamque copulam, tamen cessante libidinis uoluptate, tempora orandi ab Apostolo prescripta commemorat; atque ita non uult illi morbo deditos esse coniuges, unde trahitur originale  peccatum, ut eos qui habent uxores, secundum eumdem apostolum, ita esse uelit, ac si non habentes; nec uocare dubitat etiam uxoris adulterum intemperantem maritum, omne connubii bonum pensans non cupiditate carnis, sed fide potius castitatis; non morbo passionis, sed federe coniunctionis; non uoluptate libidinis, sed uoluntate propaginis? Nam mulierem uiro nonnisi generandi causa perhibet institutam, unde tam diu frustra, quasi quisquam hoc nostrum negaret, disputandum putasti. Hec enim sunt de hac re uerba eius in libro de Paradiso: »Si igitur uiro,« inquit, »culpe auctor est mulier, quemadmodum pro bono uidetur adiecta? uerum si consideres, quia Deo uniuersitatis est cura, inuenies plus placere Domino debuisse id in quo esset causa uniuersitatis, quam condemnandum fuisse illud [1 1Kb] in quo esset causa peccati. Ideo quia ex uiro solo non poterat humani esse generis propagatio, pronuntiauit Dominus, non esse bonum solum hominem esse . Maluit enim Deus plures esse, quos saluos facere posset, quibus donaret peccatum, quam unum solum Adam, qui liber esset a culpa. Denique quia idem,« inquit, »utriusque auctor est operis, uenit in hunc mundum, ut saluos faceret peccatores. Postremo nec Cain parricidii reum priusquam generaret filios, passus est interire. Ergo,« inquit, »propter generationem successionis humane debuit mulier adiici uiro« 

21. Habes ecce Ambrosium doctorem meum, et a tuo memorabiliter [2 1Kb] predicatum, et opus Dei esse omnem hominem atque hominis carnem, et bonas esse nuptias in quantum sunt nuptie, non modo fatentem, uerum etiam defendentem. Iamuero quod per originale peccatum sacro Baptismati nichil deroget, superius demonstraui, quando eius posui uerba, ubi dicit, »illum iustificari a peccato, cui per Baptismum peccata remittuntur omnia« . »Iustum porro ille Deum ubi non predicat, aut quis de hoc potest catholicus dubitare christianus, quod pene et omnes impii confitentur?



CAPUT uIII.

22. Quintum illud restat, utrum uideatur Ambrosio humanam capacem iustificationis et perfectionis esse naturam; nec ab hac sententia propterea reuocetur, quia sepe ac multis modis dicit omnem hominem sub peccato nasci, et esse ipsum ortum eius in uitio. uerum et hoc iam supra docui, ubi eum loco ipso paulo post dixisse memoraui, »a Christi carne damnatum esse peccatum, quod nascendo non sensit, quod moriendo crucifixit, ut in carne nostra esset iustificatio per gratiam, ubi erat ante colluuio per culpam« . Ibi enim naturam demonstrauit humanam, etiam istam, que sub peccato nascitur, et cuius ortus in uitio est, esse iustificationis capacem: sed sane per gratiam, quod inimicum est uobis, eidem gratie crudelibus inimicis. uerum si hoc parum est, rursus quid dicat, attende in Expositione Isaie prophete. »uideamus,« inquit,  »ne qua sit post huius uite curriculum nostra regeneratio, de qua dictum est, In regeneratione, cum sederit Filius hominis throno glorie sue« . Sicut enim regeneratio lauacri dicitur, per quam detersa peccatorum colluuione renouamur; ita regeneratio dici uidetur, per quam ab omni corporee concretionis purificati labe, mundo anime sensu in uitam regeneramur eternam.« Nempe distinxit uir sanctus et uerax, iustificationem uite huius, que fit per lauacrum regenerationis, et illius perfectionem, cum et nostra corpora fuerint immortalitate renouata. Non itaque fuit Ambrosio, quamuis fateretur nascentis originis uitium, iustificationis desperata perfectio. Quia sicut est humana natura creatori Deo formabilis, ita sanabilis redemptori.

23. Sed uos festinatis, et presumptionem uestram festinando precipitatis. Hic enim uultis hominem perfici, atque utinam Dei dono, et non libero, uel potius seruo proprie uoluntatis arbitrio. A qua perfectione quidem longe uos esse sentitis: sed dolus est in ore uestro, siue peccatores uos esse dicatis, et iustos credi uelitis; siue profiteamini perfectionem iustitie, quam profecto in uobis non esse sentitis. Iustificatio porro in hac uita nobis secundum tria ista confertur: prius, lauacro regenerationis, quo remittuntur cuncta peccata: deinde, congressione cum uitiis, a quorum reatu absoluti sumus: tertio, dum nostra exauditur oratio, qua dicimus, Dimitte nobis debita nostra ; quoniam quamlibet fortiter contra uitia dimicemus, homines sumus; Dei autem gratia sic nos in hoc corruptibili corpore adiuuat dimicantes; ut non desit propter quod exaudiat ueniam postulantes. Istam super nos Dei misericordiam, uobis necessariam non putatis; quoniam ex eo numero estis, de quibus in Psalmo dictum est, Qui confidunt in uirtute sua . Sed quanto melius audimus Ambrosium in libro de Fuga seculi dicentem: »Frequens nobis de effugiendo isto seculo est sermo: atque utinam quam facilis sermo, tam cautus et sollicitus affectus. Sed quod peius est, frequenter irrepit terrenarum illecebra cupiditatum, et uanitatum offusio mentem occupat, ut quod studeas uitare, hoc cogites, animoque uoluas. Quod cauere difficile est homini, exuere autem impossibile. Denique uoti magis eam esse rem quam effectus, testatur propheta dicendo, Declina cor meum in testimonia tua, et non in auaritiam« . »Non enim in potestate nostra est cor nostrum, et nostre cogitationes, que improuiso offuse, mentem animumque confundunt, atque alio trahunt quam tu proposueris; ad secularia reuocant, mundana inserunt, uoluptuaria ingerunt, illecebrosa intexunt, ipsoque in tempore quo eleuare mentem paramus, insertis inanibus cogitationibus, ad terrena plerumque deiicimur« . Hec si uos non patimini; ignoscite, non uobis credimus, sed in his potius sancti Ambrosii uerbis quoddam speculum, et hoc si proficimus, communis humane infirmitatis agnoscimus. uobis autem etiamsi credamus, et dicamus, Orate pro nobis, ut nec nos ista patiamur; ita uos inuenimus elatos et alta  sapientes ut respondeatis nobis, non solum ista uos non pati, uerum etiam in hominis esse potestate, ne ista patiatur, nec esse causam cur ad hoc Dei poscatur auxilium.

24. Quanto ergo melius identidem audimus Ambrosium Dei gratiam confitentem, nec de sua uirtute confidentem, qui cum hec dixisset adiecit: »Quis autem tam beatus, qui in corde suo semper ascendat? Sed hoc sine auxilio diuino qui fieri potest? Nullo profecto modo. Denique,« inquit, »supra eadem Scriptura dicit: Beatus uir cuius est auxilium eius abs te, Domine; ascensus in corde eius« : »Itemque idem ipse in libro de Sacramento regenerationis: »Quis igitur est,« inquit, »qui carne utitur ad operandum, nisi anima? Ergo princeps et domina carnis naturaliter anima est, que domare carnem debet et regere. Ideoque Spiritus sancti fulta presidio, dicit in Psalmo, Non timebo quid faciat mihi caro« . »Ipsa eadem dicit in Paulo, Sed castigo corpus meum, et seruituti redigo« . »Castigat ergo Paulus quod ipsius est, non quod ipse est. Aliud enim quod ipsius, aliud quod ipse est. Castigat quod ipsius est, ut mortem in se lasciuie corporalis iustus operetur.« Numquid sanctus Ambrosius quando ista dicebat, non cum uitiis confligebat? non uitia uincebat? non exercitum quemdam uariarum cupiditatum intra semet ipsum, tanquam Christi miles egregius debellabat? non corpus proprium castigabat? Numquid non superatis et oppugnatis diaboli operibus, opus Dei cum opere Dei, hoc est, anima cum carne pacem iustitie requirebat, ut non in sua uirtute confidens, sed sicut ait, »Spiritus sancti fulta presidio diceret, Non timebo quid faciat mihi caro?« Ecce quomodo natura humana capax iustificationis ostenditur: ecce quomodo uirtus in infirmitate perficitur .

25. Sed audiamus de hac re etiam uictoriosissimum martyrem Cyprianum in epistola de Mortalitate: »Cum auaritia nobis,« inquit, »cum impudicitia, cum ira, cum ambitione congressio est; cum carnalibus uitiis, cum illecebris secularibus assidua et molesta luctatio est. Obsessa mens hominis, et undique diaboli infestatione uallata, uix occurrit singulis, uix resistit. Si auaritia prostrata est, exsurgit Iibido: si libido compressa est, succedit ambitio: si ambitio contempta est, ira exasperat, inflat [1 1Kb] superbia, uinolentia inuitat, inuidia concordiam rumpit, amicitiam zelus abscindit. Cogeris maledicere, quod diuina lex prohibet; compelleris iurare, quod non licet. Tot persecutiones animus quotidie patitur, tot periculis pectus urgetur, et delectat hic inter diaboli gladios diu stare, cum magis concupiscendum sit et optandum, ad Christum subueniente uelocius morte properare.« Absit autem ut sanctum Cyprianum aut auarum existimemus fuisse, quia cum auaritia; aut impudicum, quia cum impudicitia; aut ire subditum, quia cum  ira; aut ambitiosum, quia cum ambitione; aut carnalem, quia cum carnalibus uitiis; aut seculi huius amatorem, quia cum illecebris secularibus; aut libidinosum, quia cum libidine; aut superbum, quia cum superbia; aut uinolentum, quia cum uinolentia; aut inuidum, quia cum inuidia confligebat. Imo uero ideo nichil eorum erat, quia his malis motibus partim de origine, partim de consuetudine uenientibus, fortiter resistebat, non acquiescens esse, quod eum esse cogebant. Nec ideo tamen in tam periculoso laboriosoque certamine nullo telo feriebatur hostili; cum dicat in epistola de Eleemosynis: »Ne quisquam sic sibi de puro atque immaculato pectore blandiatur, ut innocentia sua fretus, medicinam non putet adhibendam esse uulneribus, cum scriptum sit, Quis gloriabitur castum se habere cor? aut quis gloriabitur mundum se esse a peccatis« ? »Et iterum, in epistola sua,« inquit, »Ioannes ponat et dicat, Si dixerimus quia peccatum non habemus, nos ipsos decipimus, et ueritas in nobis non est . Si autem nemo esse sine peccato potest, et quisquis se inculpatum esse dixerit, aut superbus, aut stultus est; quam necessaria, quam benigna est diuina clementia, que cum sciat non deesse sanatis quedam postmodum uulnera, dedit curandis denuo sanandisque uulneribus remedia salutaria!« O doctor preclarissime et testis gloriosissime, sic docuisti, sic monuisti [1 1Kb] , sic te audiendum imitandumque prebuisti. Merito finitis aliis omnium cupiditatum certaminibus sanatisque uulneribus, cum extrema et omnium maxima uite huius cupiditate, pro Christi ueritate pugnasti, et eius in te gratie largitate uicisti. Secura est corona tua, uictoriosa est doctrina tua, in qua et istos uincis qui confidunt in uirtute sua. Ipsi enim clamant, Perfectio nobis uirtutis a nobis est: tu autem reclamas, »Nemo suis uiribus fortis est, sed Dei indulgentia et misericordia tutus est.«

26. Audi et beatissimum Hilarium, ubi speret hominis perfectionem. Cum enim loqueretur de pace euangelica , ubi Dominus, ait, Pacem meam do uobis : »Quia lex,« inquit, umbra erat futurorum bonorum, idcirco per hanc prefiguratam significantiam [2 1Kb] docuit nos in hoc terreni et morticini corporis habitaculo mundos esse non posse, nisi per ablutionem celestis misericordie emundationem consequamur, post demutationem resurrectionis terreni corporis nostri effecta gloriosiore natura.« Rursus in eodem sermone: »Ipsis,« inquit, »Apostolis uerbo licet iam fidei emundatis atque sanctificatis non deesse tamen malitiam, per conditionem communis nobis originis, docuit dicens, Si uos cum sitis mali, nostis bona data dare filiis uestris« . uides quemadmodum uenerabilis catholicus disputator, nec in hac uita mundationem nostram neget; et tamen  humanam perfectiorem [1 1Kb] speret, id est perfectioris mundationis, in ultima resurrectione naturam.

27. In quadam uero homilia de libro sancti Iob  attende quid dicat, quemadmodum ipsius diaboli aduersus nos indesinens bellum ex hoc fieri asserat, cum ea mala que in nobis sunt, excitat contra nos; quod in nostram fieri utilitatem uult docere, conuertente scilicet diuina misericordia malitiam diaboli ad purgationem nostram. »Tanta enim et tam admirabilis,« inquit, »in nos misericordie Dei bonitas est, ut per quem in Ade offensa generositatem prime et beate illius creationis amisimus, per eum rursum id quod amisimus, obtinere mereamur. Tunc enim diabolus inuidens nocuit [2 1Kb] ; nunc autem cum nocere nititur, uincitur. Mouet enim per infirmitatem carnis nostre omnia potestatis sue tela, cum ad lasciuiam accendit, cum ad ebrietatem illicit, cum ad odia stimulat, cum ad auaritiam prouocat, cum ad cedes instruit, cum ad maledicta exacerbat. Sed cum per firmitatem animi horum omnium subrepentia incentiua reprimuntur, emundamur a peccato per huius uictorie gloriam. Dictum enim ita est: Aut quomodo se emundabit natus ex muliere« ? »Quia non exstante hoste, non erit bellum; cessante deinde bello, uictoria deerit. Collidentium autem aduersus nos uitiorum uictoria non adepta, non erit emundatio ulla uitiorum: quia his insidiis corporis nostri pirata uicto, colluctantium aduersus nos passionum concertatione purgamur [3 1Kb] . Memores igitur,« inquit, »et conscii, illa ipsa corpora nostra omnium uitiorum esse materiem, per quam [4 1Kb] polluti et sordidi nichil in nobis mundum, nichil innocens obtinemus, gaudeamus nobis esse hostem, in cuius concertatione quodam concertationis nostre bello dimicemus.«

28. In Expositione autem primi Psalmi idem doctor non dubitat dicere, naturam nostram, utique istam que de morbo morbum trahit, ad peccandum ferri, ac sic ne peccemus, aduersus eam nos quodam modo fidei religione pugnare. Plures enim sunt, inquit, qui cum per confessionem Dei ab impietate discreti sint, non tamen a peccato per id liberi sunt, Ecclesie disciplinam non tenentes, ut auari, ebriosi, tumultuosi, procaces, superbi, simulatores [5 1Kb] , mendaces, rapaces. Et ad hec quidem nos uitia nature, inquit, nostre propellit instinctus: sed utile est nos a uia ad quam ferimur abscedere, neque consistere illic adhibito decedendi ex ea non moroso recursu. Et idcirco, »Beatus est uir qui in uia peccatorum non stetit:« natura quidem in uiam hanc ferente, sed ex uia hac fidei religione referente . Numquidnam istum putabimus accusatorem fuisse nature, quam condidit Deus? Non utique: non enim dubitabat homo catholicus, humanam Dei opus esse naturam; sed profecto uitia cum quibus  nascimur accusauit, apostolicum illud tenens, Fuimus enim et nos natura filii ire, sicut et ceteri . uerumtamen hec uerba, que de sermone sancti Hilarii posui, si mea essent, quanta in me diceres, Manicheorumque nomen et crimen quanto buccarum strepitu uentilares? Nunc ergo ne tui stomachi follis indigesta maledictorum cruditate rumpatur, in hunc euome, si audes, calumniosas tuas uanitates, et insanias mendaces. Ad hec, inquit, nos uitia nature nostre propellit instinctus. Que ista natura est? Numquid gons tenebrarum, quam Manicheorum fabula inducit? Absit. Catholicus loquitur, insignis Ecclesiarum doctor loquitur, Hilarius loquitur. Nostra ergo natura est primi hominis preuaricatione uitiata, non ab alia natura ulla diuisione separanda, sed ipsa sananda: cui diabolum a nobis constitui calumniaris auctorem, dum tu ei Christum inuides saluatorem, et eius hic uitam, ita ut sine ullo sit omnino peccato, perfectam duci posse contendis.

29. Sed audi quid etiam hinc te admoneat beatus Hilarius. Cum enim exponeret Psalmum quinquagesimum primum : Spes, inquit, in misericordia Dei in seculum et in seculum seculi est. Non enim ipsa illa iustitie opera sufficient ad perfecte beatitudinis meritum, nisi misericordia Dei etiam in hac iustitie uoluntate humanarum demutationum et motuum non reputet uitia. Hinc illud prophete dictum est:»Melior misericordia tua super uitas [1 1Kb] « . uidesne hominem Dei ex illo numero esse beatorum, de quibus predictum est, Beatus uir cui non imputauit Dominus peccatum, neque est in ore eius dolus ? Confitetur enim etiam peccata iustorum, magis eos asserens in Dei misericordia spem ponere, quam de iustitia sua fidere: et ideo non est in ore eius dolus, imo in ore illorum omnium, quibus huius ueracis humilitatis uel humilis ueritatis perhibet testimonium. Qui dolus abundat in ore uestro. Ubi enim uirtus non est, et tanta iactantia est, hypocrisis est: et ubi hypocrisis, utique dolus. Prorsus quantum sancti de misericordia Dei que magna est, tantum uos de uestra que nulla est uirtute presumitis: et quantum ipsi aduersus ingenerata uitia bellum gerunt adiuti per Dei gratiam, tantum uos belum geritis aduersus ipsam Dei gratiam. Sed utinam sicut uos uincit in suis; ita suos faciens, uos quoque ipsos uincat in uobis.

30. Itane in corde uestro dicere audetis, quod cum uos audiunt, accenduntur homines ad uirtutem, cum autem istos audiunt tantos ac tales uiros, Cyprianum, Hilarium, Gregorium, Ambrosium, ceterosque sacerdotes Domini, desperatione franguntur, ac renuntiant studiis perfectionis? Heccine monstra cogitationum ascendunt in cor uestrum, et non elidunt frontem uestram? Ergone uos honoratis sanctos Dei, Patriarchas, Prophetas, Apostolos laude nature, et decolorant eos ista lumina Ecclesie uituperatione nature; quia eos dicunt in corpore mortis huius, ut tenerent  castitatis bonum, dimicasse contra ingenitum concupiscentie malum, per Dei gratiam prius conflictatione uincendum, postea nouissima regeneratione sanandum? Tu intelligis Iudeum esse qui dicit, »Non enim quod uolo bonum, hoc ago:« et hoc preclaro intellectu, nec conuersationis sordes in nature refundis inuidiam; nec earum obscenitates Apostolorum et sanctorum omnium consolaris iniuriis: et hec mala que tu non facis, faciebat Ambrosius cum collegis suis eadem sentientibus, qui beatum Apostolum de se ipso dixisse intelligit, Non quod uolo facio bonum; sed quod nolo malum, hoc ago; et, uideo aliam legem in membris meis, repugnantem legi mentis mee ; et cetera huiusmodi? Isti ergo sancti talia docendo, suffodiunt, sicut mihi obiicis, murum pudoris, et uos ob perfectionis predicationem patimini inuidiam? Sed te, ut scribis, plurimum consolaris, quoniam laudis genus est, ei displicuisse qui Apostolis non pepercit. Si ego Apostolis dicendo talia non peperci; ergo nec Ambrosius pepercit Apostolis, nec cepiscopi eius eadem sentientes. Si autem illi et ex Apostolis ista didicerunt, et secundum Apostolos ista docuerunt, quid me unum appetis? Ipsos aspice, ipsos etiam atque etiam deposito paulisper tumore ceruicis intuere. Itane tandem, iuuenis confidentissime, consolari te debes, quia talibus displices, an lugere?



CAPUT IX.

31. Sed iam quid egerimus per totum istum librum, in summam sicut possumus breuiter colligamus. Proposuimus hic auctoritatis mole sanctorum, qui episcopi ante nos, non solum sermone, cum hic uiuerent, uerum etiam scriptis, que posteritati relinquerent, fidem catholicam strenue defenderunt; uestra argumenta confringere, quibus dicitis: Si Deus homines creat, non possunt cum aliquo malo nasci. Si nuptie bonum sunt, nichil ex eis oritur mali. Si in Baptismate peccata omnia remittuntur, non possunt nati de renatis trahere originale peccatum. Si iustus est Deus, non potest in filiis parentum damnare peccata, cum ipsis parentibus dimittat et propria. Si perfecte iustitie capax est humana natura, habere non potest uitia naturalia. Ad hec nos dicimus, et Deum esse hominum creatorem, hoc est, et anime et corporis; et bonum esse nuptias; et per Baptisma Christi omnia peccata dimitti; et iustum esse Deum; et perfecte iustitie capacem humanam esse naturam: et tamen cum hec omnia uera sint, obnoxios nasci homines origini uitiate, que trahitur ex homine primo; et ideo ire in damnationem, nisi renascantur in Christo. Hoc autem probauimus catholicorum auctoritate sanctorum, qui et hoc asserunt, quod de originali peccato dicimus, et illa quinque esse uera omnia confitentur. Ac per hoc non est consequens ut hoc falsum sit, quia uera sunt illa. Tales quippe ac tanti uiri secundum catholicam fidem, que antiquitus toto orbe diffunditur, et hoc, et illa uera esse confirmant; ut uestra fragilis, et quasi argutula nouitas sola auctoritate conteratur illorum: preterquam quod ea dicunt, ut se per eos loqui ueritas ipsa testetur. Sed nunc auctoritate primitus eorum uestra est  contumacia comprimenda, ut a presumptionis impetu repercussi, et quodam modo sauciati, dum tales homines Dei sic in fide catholica errare potuisse non creditis, ut aliquid dicerent, unde esset consequens, Deum non esse hominum creatorem, nuptias esse damnandas, in Baptismo non omnium remissionem fieri peccatorum, Deum esse iniustum, nullam spem nobis remansisse uirtutis perficiende, que omnia uel aliquid eorum nefas est opinari: ausus precipites refrenetis, et tanquam ex furore resipiscentes, incipiatis in qua nutriti estis, recolere et aduertere et resumere ueritatem.

32. Dicit beatus Ambrosius, unum solum hominem mediatorem Dei et hominum, eo quod sit natus ex uirgine, nec senserit nascendo peccatum, generationis obnoxie uinculis non teneri. Omnes autem homines sub peccato nasci, quorum ipse ortus in uitio est: quia concupiscentie uoluptate concreti, prius subirent contagia delictorum, quam uitalem de hoc ere spiritum ducerent. Ipsamque concupiscentiam tanquam legem peccati in corpore mortis huius, legi mentis usque adeo repugnare, ut aduersus eam, non solum quicumque boni fideles, sed apostolice etiam uirtutis magnitudo pugnauerit, ad hoc ut per Christi gratiam caro anime subiugata, in concordiam reuocetur: quorum duorum, que primitus sine peccato creata sunt, ex primi hominis transgressione facta discordia est Et quis hec dicit? Homo Dei, catholicus, et catholice ueritatis aduersus hereticos usque ad periculum sanguinis defensor acerrimus, sic tui doctoris testimonio predicatus, ut diceretur, quod eius fidem et in Scripturis purissimum sensum ne inimicus quidem ausus est reprehendere. Qui creatorem Deum non solum animarum, uerum etiam corporum, aduersus Platonicorum philosophorum asseuerauit errorem. Qui nuptiarum bonum et causa propagandi generis humani diuinitus institutum, et pudicitia coniugali sanctam eius copulam predicauit. Qui neminem dixit iustificari a peccato, nisi cui fuerint per Baptismum dimissa omnia peccata. Qui coluit iuste iustum Deum. Qui perfectionem hominis in uirtute atque iustitia absit ut impediat desperando: sed eam tamen perfectionem cui nichil adiiciendum sit, in alia uita sperat, que implebitur resurrectione mortuorum; in hac autem uita humanam iustitiam in quadam militia belloque constituit, non solum aduersus emulas erias potestates, sed aduersus ipsas nostras cupiditates, per quas et illi exteriores inimici nos deiicere, uel penetrare moliuntur. In hoc bello et ipsam carnem aduersariam grauem dicit, cuius utique natura sicut primitus condita est, nobiscum concordissima permaneret, nisi primi hominis preuaricatione uitiata, suo nobiscum languore confligeret. In hoc bello ille uir sanctus monet nos seculum effugere, et in ea fuga quanta sit difficultas, imo impossibilitas, nisi Dei gratia opituletur, ostendit. Dicit mortua quidem uitia per remissionem in Baptismate omnium peccatorum, sed eorum nos curare debere quodam modo sepulturam. Et in hoc ipso opere talem describit cum uitiis  mortuis nos habere conflictum, ut non quod uolumus agamus; sed quod odio habemus, hoc faciamus: multa in nobis peccatum nobis reluctantibus operari, rediuiuas plerumque resurgere uoluptates: luctandum nobis esse aduersus carnem, aduersus quam luctatus est Paulus quando dicebat, uideo aliam legem in membris meis repugnantem legi mentis mee. Precipit ne carni nostre confidamus, ne nos ei credamus, cum Apostolus clamet, Scio quia non habitat in me, id est, in carne mea, bonum: uelle enim adiacet mihi, perficere autem bonum non inuenio . Ecce quantam nos pugnam cum mortuis habere peccatis, ille strenuus Christi miles, et Ecclesie fidelis doctor ostendit. Quomodo enim peccatum mortuum est, cum multa operetur in nobis reluctantibus nobis? Que multa, nisi desideria stulta et noxia, que consentientes mergunt in interitum et perditionem ? que utique perpeti, eisque non consentire, certamen est, conflictus est, pugna est. Quorum pugna, nisi boni et mali, non nature aduersus naturam, sed nature aduersus uitium, iam mortuum, sed adhuc sepeliendum, id est, omnino sanandum? Quomodo ergo mortuum dicimus hoc peccatum in Baptismate, sicut etiam iste uir dicit, et quomodo habitare in membris fatemur, et multa operari desideria reluctantibus nobis, quibus non consentiendo resistimus, sicut etiam hic uir fatetur; nisi quia mortuum est in eo reatu quo nos tenebat, et donec sepulture perfectione sanetur, rebellat et mortuum? Quamuis iam non eo modo appelletur peccatum, quo facit reum; sed quod sit reatu primi hominis factum, et quod rebellando nos trahere nititur ad reatum, nisi adiuuet nos gratia Dei per Iesum Christum Dominum nostrum, ne sic etiam mortuum peccatum rebellet, ut uincendo reuiuiscat et regnet.



CAPUT X.

33. In hoc bello laborantes, quamdiu tentatio est uita humana super terram , non ideo sine peccato non sumus, quia hoc quod eo modo peccatum dicitur, operatur in membris repugnans legi mentis, etiam non sibi ad illicita consentientibus nobis ; sed in quibus ab illo rebellante, etsi non lethaliter, sed uenialiter, tamen uincimur, in his contrahimus unde quotidie dicamus, Dimitte nobis debita nostra . Sicut coniuges quando modum generationi necessarium causa solius uoluptatis excedunt: sicut continentes, quando in talibus cogitationibus cum aliqua delectatione remorantur, non quidem decernentes flagitium, sed intentionem mentis, non sicut oportet, ne illo incidat, inde auertentes, aut si inciderit inde rapientes. De hac lege peccati, que alio modo etiam peccatum uocatur, que repugnat legi mentis, de qua multa beatus dixit Ambrosius, attestantur etiam sancti, Cyprianus, Hilarius, Gregorius, aliique quam plurimi. Qui ergo generatur in Adam, regenerandus in Christo, mortuus in Adam, uiuificandus in Christo, ideo peccato est obstrictus originis,  quia de malo nascitur, quo caro concupiscit aduersus spiritum; non de bono, quo spiritus concupiscit aduersus carnem . Quid ergo mirum est, si renasci debet homo ex illo malo natus, contra quod pugnat homo renatus, quo reus et ipse teneretur, nisi renascendo liberaretur? Non est hoc malum materies Dei creantis, sed uulnus diaboli eamdem materiem uitiantis. Non est hoc malum nuptiarum, sed primorum hominum peccatum, in posteros propagatione traiectum. Etiam huius mali reatus, Baptismatis sanctificatione remittitur. Deus autem iustus, si tanta paruulis mala, quanta nunc dicere non sufficio, nichil peccati trahentibus irrogaret, magis appareret iniustus. Iustitie uero perfecta capacitas hominis non negatur, quia nec uitiorum omnium plenissima sanitas sub omnipotenti medico desperatur. Propter quam catholicam ueritatem sancti ac beati et in diuinorum eloquiorum pertractatione clarissimi sacerdotes, Ireneus, Cyprianus, Reticius, Olympius, Hilarius, Ambrosius, Gregorius, Innocentius, Ioannes, Basilius, quibus addo presbyterum, uelis nolis, Hieronymum, ut omittam eos qui nondum dormierunt, aduersus uos proferunt de omnium hominum peccato originali obnoxia successione sententiam: unde nemo eruit, nisi quem sine lege peccati repugnante legi mentis uirgo concepit.

34. Quid est quod exsultas, et mihi quasi uictor insultas [1 1Kb] , tanquam non inuenirem quid facerem, quo confugerem, si iudicum premerer potestate, si in medio eruditorum consisterem tecum, si uere, quam dicis, rationis tuba, a te scilicet magno tubicine inflata, si auditorum arma circumstantium et tibi fauentium concreparent? Ita enim tibi ponis ante oculos nostrum in disputatione certamen, et te argumentante, me quid respondeam non habentem, fingis ut placet. Sic tecum uana et insana tui cordis imaginatio fabulatur, quasi me ante Pelagianos iudices tecum constituas, quibus plaudentibus tibi liceat exaltare tanquam tubam uocem tuam, et predicare contra catholicam fidem et contra gratiam Christi, qua pusilli cum magnis liberantur a malo, communem tibi et illis nouitie huius impietatis errorem. Tales iudices in Ecclesia Dei, nec sine aduersario ex parte altera stante potuit eruditor uester Pelagius inuenire. De quo iudicio, ipse quidem quantum ad hominum conspectum attinet, uelut absolutus, uestro tamen palam damnato dogmate, egressus est. At ego, ubicumque sis, ubicumque legere ista potueris, te ante istos iudices intus in corde tuo constituo; quos non amicos meos et inimicos tuos, aliqua in meam partem gratia propendentes, aliquo abs te merito tue offensionis auersos, et ob hoc tibi aduersos, in hac nostra disceptatione constitui cognitores. Nec eos qui nunquam fuerunt aut non sunt, aut quorum sententie de hoc quod inter nos disputatur incerte sunt, inani cogitatione confinxi: sed sanctos et in sancta Ecclesia illustres antistites Dei, non Platonicis et  Aristotelicis et Zenonicis aliisque huiuscemodi, uel grecis uel latinis, quanquam et istis aliquos eorum, uerum omnes sacris Litteris eruditos, nominatim sicut oportebat expressi; eorumque sententias, quantum sufficere uidebatur, sine ulla editas ambiguitate digessi, ut in eis timeas, non ipsos, sed illum qui sibi eos utilia uasa formauit, et sancta templa construxit; qui tunc de ista causa iudicauerunt, quando eos nemo potest dicere perperam cuiquam uel aduersari uel fauere potuisse. Nondum enim exstiteratis, contra quos susciperemus de hac questione conflictum: nondum eratis, qui diceretis quod in libris tuis ponis, Quia de uobis multitudini mentiti fuerimus, et quod Celestianorum uel Pelagianorum nomine homines terreamus, et quod terrore ab hominibus [1 1Kb] extorqueamus assensum. Certe ipse dixisti, quod omnes iudices ab odio, amicitia, inimicitia, ira uacuos esse deceat. Pauci tales potuerunt inueniri: sed Ambrosium aliosque collegas eius, quos cum illo commemoraui, tales fuisse credendum est. uerum et si tales non fuerunt in his causis, quas ad delatas et inter partes cognitas, cum hic uiuerent, suo iudicio finierunt; ad hanc tamen causam tales erant, quando de illa sententias protulerunt: nullas nobiscum uel uobiscum amicitias attenderunt, uel inimicitias exercuerunt; neque nobis neque uobis irati sunt, neque nos neque uos miserati sunt. Quod inuenerunt in Ecclesia, tenuerunt; quod didicerunt, docuerunt; quod a patribus acceperunt, hoc filiis tradiderunt. Nondum uobiscum apud istos iudices aliquid agebamus, et apud eos acta est causa nostra. Nec nos nec uos eis noti fueramus, et eorum pro nobis latas contra uos sententias recitamus. Nondum uobiscum certabamus, et eis pronuntiantibus uicimus. [2 1Kb]

35. Dicis, »me, si sub potestate iudicum premerer,« quales tibi ipse componis, »non habiturum fuisse quid facerem, quo confugerem; cum tuis argumentationibus unde occurrerem reperire non possem.« Ego plane haberem quid facerem, haberem quo confugerem: a Pelagianis enim tenebris ad hec tam preclara catholica lumina prouocarem; quod et nunc iam facio. Tu ergo responde quid facias, dic quo confugias. Ego a Pelagianis ad istos: tu ab istis ad quos? An quia »non numerandas, sed ponderandas« censes »esse sententias,« et addis , »ad aliquid inueniendum multitudinem nichil prodesse cecorum,« etiam istos cecos dicere audebis? Et usque adeo permiscuit imis longus summa dies  usque adeo tenebre lux, et lux tenebre esse dicuntur, ut uideant Pelagius, Celestius, Iulianus, et ceci sint Hilarius, Gregorius, Ambrosius? Sed qualiscumque homo sis, tamen quia homo es, uidere mihi uideor uerecundiam tuam , et quodam modo audio uocem tuam. Respondes, Absit ut audeam cecos istos uiros uel  cogitare, uel dicere. Eorum ergo appende sententias. Nolo esse plures, ut eas te pigeat numerare: sed non sunt leues, ut eas dedigneris appendere; imo tam sunt graues, ut te uideam sub earum onere laborare. Numquid et de istis dicturus es, »me imbellem tibi opinionem consortis opponere, et uelut consternatum metu, conscios [1 1Kb] nominare?«

36. Dicis, »in causa iudicandi, amoto strepitu turbarum, de omni ordine conuersationis hominum, siue sacerdotum, siue administrantium, siue prefectorum [2 1Kb] , ad discussionem talium rerum non sola nomina, sed eligendam esse prudentiam, et honorandam esse paucitatem, quam ratio, eruditio, libertasque sublimat.« Ita uero est, ut dicis: sed nec ego te ullius mutitudinis numerositate perturbo; quamuis propitio Deo, de hac fide, cui contradicitis, catholica sanum sapiat etiam multitudo; in qua usquequaque plurimi, ubi possunt, quomodo possunt, sicut diuinitus adiuuantur, uana uestra argumenta confutant [3 1Kb] . Unde absit a me ista, quam mihi obiicis, arrogantia, »ut me istam causam contra uos, unum pro omnibus agere pollicerer.« Quod cum tu inter Pelagianos facis, non erubescens dicere et scribere, »maioris tibi esse apud Deum glorie, destitutam ueritatem tueri;« multum abiecti et uere destituti sunt, multumque abs te pendent [4 1Kb] , si hanc intolerabilem arrogantiam esse non iudicant, qua te etiam ipsis Pelagio scilicet et Celestio, uestrum omnium doctoribus anteponis; quasi et illi iam cesserint, et tu remanseris, qui destitutam tuearis, quam ueritatem putatis. uerum quia te delectat, non numerare multitudinem, sed appendere paucitatem; exceptis iudicibus Palestinis, qui heresim uestram in absoluto Pelagio damnauerunt, quem timore compressum Pelagiana ipsa dogmata damnare cegerunt, decem episcopos iam defunctos et unum presbyterum tibi huius cause opposui iudices, qui de illa cum hic uiuerent iudicauerunt. Si uestra consideretur paucitas, multi sunt: si multitudo catholicorum episcoporum, perpauci sunt. Ex quibus papam Innocentium et presbyterum Hieronymum retrahere fortasse tentabis: istum, quia Pelagium Celestiumque damnauit; illum, quia in Oriente contra Pelagium catholicam fidem pia intentione defendit. Sed lege que dicat in laudem [5 1Kb] beatissimi pape Innocentii Pelagius  , et uide utrum tales facile possis iudices inuenire. De illo autem sancto presbytero, qui secundum gratiam que data est ei, sic in Ecclesia laborauit, ut eruditionem catholicam multum in latina lingua multis et necessariis  litteris adiuuaret, non solet Pelagius iactitare, nisi »quod ei tanquam emulo inuiderit.« Sed nolo ex hoc tibi uideatur de istorum numero iudicum retrahendus. Non enim eius sententiam posui, quam tempore inimicitiarum contra uestrum tenuit et defendit errorem: sed quam posuit in scriptis suis, liber ab omni studio partium, antequam uestra damnabilia dogmata pullularent.

37. De reliquis sane non habes omnino quod dicas. Numquid Ireneus, et Cyprianus, et Reticius, et Olympius, et Hilarius, et Gregorius, et Basilius, et Ambrosius, et Ioannes, »de plebeia fece sellulariorum,« sicut Tulliane iocaris, »in uostram inuidiam concitati sunt?« Numquid »milites?« numquid »scholastici auditoriales?« numquid »naute, tabernarii, cetarii, coqui, lanii?« numquid »adolescentes ex monachis dissoluti?« Numquid postremo »de qualiumcumque clericorum turba« isti sunt, quos urbana exagitatos dicacitate, uel potius uanitate contemnis, »quia non possunt secundum categorias Aristotelis de dogmatibus iudicare?« Quasi tu, qui maxime quereris »examen uobis et episcopale iudicium denegari,« Peripateticorum possis inuenire concilium, ubi de subiecto et his que sunt in subiecto contra originale pecccatum dialectica sententia proferatur. Isti episcopi sunt, docti, graues, sancti, ueritatis acerrimi defensores aduersus garrulas uanitates, in quorum ratione, eruditione, libertate, que tria bona [1 1Kb] iudici tribuisti, non potes inuenire quod spernas. Si episcopalis synodus ex toto orbe congregaretur, mirum si tales possent illic facile tot sedere. Quia nec isti uno tempore fuerunt: sed fideles et multis excellentiores paucos dispensatores suos Deus per diuersas etates temporum, locorumque distantias, sicut ei placet atque expedire iudicat, ipse dispensat. Hos itaque de aliis atque aliis temporibus atque regionibus ab Oriente et Occidente congregatos uides, non in locum quo nauigare cogantur homines, sed in librum qui nauigare possit ad homines. Quanto tibi essent isti iudices optabiliores, si teneres catholicam fidem; tanto tibi sunt terribiliores, quia oppugnas catholicam fidem: quam in lacte suxerunt, quam in cibo sumpserunt, cuius lac et cibum paruis magnisque ministrauerunt, quam contra inimicos etiam uos tunc nondum natos, unde nunc reuelamini [2 1Kb] , apertissime ac fortissime defenderunt. Talibus post Apostolos sancta Ecclesia plantatoribus, rigatoribus, edificatoribus, pastoribus, nutritoribus creuit. Ideo profanas uoces uestre nouitatis expauit; et cauta ac sobria ex admonitione apostolica, ne sicut serpens Euam seduxit astutia sua, sic et mens eius corrumperetur a castitate que est in Christo , catholice fidei uirginitate [3 1Kb] insidias uestri dogmatis subrepentis exhorruit; et tanquam caput colubri calcauit, obtriuit abiecit. His igitur eloquiis et tanta auctoritate  sanctorum, profecto aut sanaberis Dei misericordia donante, quod quantum tibi optem, uidet qui faciat: aut si, quod abominor, in eadem que tibi uidetur sapientia, et est magna stultitia, perduraueris; non tu iudices quesiturus es, ubi causam tuam purges; sed ubi tot sanctos doctores egregios atque memorabiles catholice ueritatis accuses, Ireneum, Cyprianum, Reticium, Olympium, Hilarium, Gregorium, Basilium, Ambrosium, Ioannem, Innocentium, Hieronymum,  ceterosque socios ac participes eorum, insuper et uniuersam Christi Ecclesiam, cui diuine familie dominica cibaria fideliter ministrantes, ingenti in Domino gloria claruerunt. Aduersus hanc autem miserabilem, quam Deus a te auertat, insaniam, sic respondendum esse uideo libris tuis, ut fides quoque aduersus te defendatur istorum; sicut contra impios et Christi professos inimicos etiam ipsum defenditur Euangelium.



LIBER TERTIUS.


Iulianus deinceps ea ratione ac diligentia confutandus, ut ad singulos quatuor ipsius libros seorsim respondeatur singulis totidem libris. Hoc itaque tertio suo Augustinus primum Iuliani librum refellit, id agens ut liquido appareat, cum Deus uerus et bonus sit hominum conditor, boneque sint nuptie et ab ipso institute, malam tamen esse concupiscentiam, qua caro contra spiritum concupiscit. Hoc malo bene uti pudicitiam coniugalem meliusque non uti eo continentiam sanctiorem. Malum autem istud non ex alia substantia quam non Deus condiderit, ut Manicheus insanit, nobis esse permixtum; sed per Ade inobedientiam exortum atque traductum, et per Christi obedientiam expiandum atque sanandum: cuius mali obligatione implicat debita pena nascentem, soluit indebita gratia renascentem. Ex ipsis quoque Iuliani dictis malam ostendi libidinem: quippe qui et remedia contra eam agnoscat, et ratione frenari eam uelit, ac denique dicat gloriosa in ipsam a continentibus exerceri certamina.



CAPUT PRIMUM.

1. Iam nunc, quia sine dubio tot tantorumque sanctorum, et in sacris Litteris eruditorum, et in Ecclesie regimine tam clara memoria et laude pollentium auctoritati si non cesseris, nec acquieueris, siue contumeliosissime sicut me, siue illos uerecundius et mitius cum aliqua personarum acceptione tractaueris, tamen etiam ipsos errasse dicturus es: ita tibi, dilecte fili Iuliane, Domino donante respondere debeo, et sic tuos libros atque argumenta refellere, ut si possis, intelligas, male tibi fuisse persuasum, quod aliis persuadere moliris; teque salubriter peniteat incaute ac temerarie iuuenilis progressionis et prolapsionis tue, non tantum tibi tua correctione, uerum etiam pluribus profutura, cognoscentibus uobis atque fatentibus quam non inaniter quamque ueraciter tot et tanti christianorum rectores doctoresque populorum hoc in Ecclesia Dei didicerint et docuerint, quod ueri simili nouitate decepti cupiebatis euertere. Si autem, quod abs te Dominus auertat, uel sic tenebratum cor habueris, ut intelligere ista non possis; uel ex eo numero fueris, quos in sanctis Psalmis ueritas notat dicens, Noluit intelligere, ut bene ageret ; uel ex eo, de qualibus item scriptum est, uerbis non emendabitur seruus durus; si enim et intellexerit, non obaudiet : nec sic erit iste infructuosus labor uel meus, uel aliorum fratrum, qui per Christi gratiam contra hunc errorem catholicam defendunt fidem. Multo amplius enim erunt quos antiqua ueritas uel instruat defensa, uel corrigat, si non defuerunt quos irrepens error insolitus [1 1Kb] aut subuerteret, aut moueret. Ac ne longum faciam, non omnia uerba tua ponam; sed si Dominus adiuuerit, tuarum uelut acutarum argumentationum nichil non solutum destructumque dimittam.

2. De iudicibus, »apud quos propterea« dicis »non potuisse uos agere causam uestram, quia nemo  de rebus dubiis bene consultat, nisi qui ab odio, ira et amicitia uacuum pectus attulerit; quales non fuisse« dicis, »qui de causa uestra iudicauerunt, quia prius eam ceperunt odisse quam nosse,« iam quidem superiore libro respondi : Quia si tales iudices, quales definiuit, unde hoc dixisti, Sallustius, quereretis; sancto Ambrosio et cepiscopis eius, qui de hac re ab odio uestri uel amicitia, uel ira, uel quod tu non posuisti, sed Sallustius posuit , misericordia pro uobis, uel contra uos, uacuum pectus habuerunt, quando de hac re ueras tranquillasque sententias protulerunt, utique cederetis [1 1Kb] . Quos nunc uobis parum est iudices nolle, nisi etiam reos facere insuper audeatis. Sed, obsecro te, quomodo causam uestram qui damnauerunt ante ceperunt odisse quam nosse? Qui eam procul dubio quia nouerant, oderant [2 1Kb] . Nouerant enim uos dicere, nichil mali paruulos habere nascendo, quod purgari debeat renascendo. Nouerant uos dicere, gratiam Dei secundum merita nostra dari: ut iam gratia non esset gratia , quia non gratia daretur, sed secundum debitum redderetur. Nouerant uos dicere, hominem in hac uita posse nullum habere peccatum; ut non ei sit necessarium, quod in oratione dominica tota dicit Ecclesia, Dimitte nobis debita nostra . Hec in uobis nouerant, et rectissime oderant [3 1Kb] . Denique ab eis uos correctos nouerint, et amabunt. Quoniam non sicut dicis, »Si quis aut liberum in hominibus arbitrium, aut Deum esse nascentium conditorem dixerit, Pelagianus et Celestianus uocatur:« sed qui libertatem in quam uocati sumus [4 1Kb] , non gratie Dei tribuerit; et qui paruulorum liberatorem  Christum negauerit; et qui cuiquam in hac uita iusto aliquam in dominica oratione petitionem, non propter ipsum dixerit necessariam; ipse huius erroris accipit nomen, quia errore communicat crimen.

3. Iam uero Manicheorum crimine, que catholica lumina audeas, uel te nescias, uel nescire te fingas, infamare, non opus est hic dicere. Sane, ut dicis, si »pro uobis potius ab Imperatore responsum est,« cur non in medium prosilitis, et hoc ultro publicis potestatibus allegatis, uos esse monstrantes, quorum christianus princeps approbauit fidem? uerum si Dei legem non sicut sese habet, sed sicut uobis placet, intelligitis; quid mirum si et de lege Imperatoris hoc facitis? Sed hec te alias exsecuturum plenius polliceris. Quod si feceris, aut redarguetur sicut insidiosum; aut contemnetur sicut inane, quod feceris [1 1Kb] .

4. Quam uero lauta et lepida est gratulatio tua, quod »unum« dicis »egressum, qui in se summam prelii sitam optat intelligi;« uidelicet ut Pelagianis [2 1Kb] tu uidearis Dauid, ego autem Golias. uideris, si tu hoc induxisti pactum et placitum cum Pelagianis, ut si uictus fueris, nichil ulterius illi audeant. Ego autem absit ut ad monomachiam uos prouocem, quos ubicumque apparueritis, ubique diffusus Christi debellat exercitus; qui debellauit apud Carthaginem Celestium, quando illic ipse non eram; et rursus Constantinopoli  tam longe a regionibus Africanis: qui debellauit in Palestina Pelagium, ubi causam uestram sue damnationis timore damnauit: ibi enim omnino cecidit heresis uestra. Et quia ille, cuius figura erat Dauid, contra suos aduersarios in suis omnibus militibus pugnat, errorem uestrum etiam Pelagii lingua tanquam [3 1Kb] prostrati et iacentis gladio detruncauit. Nam quod tu dedignaris, »propterea uos nouos hereticos dici, quia omne malum quod peccatum definitur, asseritis non in natura, sed in sola uoluntate consistere,« iam uobis Pelagius, imo per linguam Pelagii Dominus amputauit. Timens quippe ille damnari, damnauit eos qui dicunt, infantes etiamsi non baptizentur, habere uitam eternam. Qui ergo negatis esse in paruulo malum, quod Baptismate diluatur; dicite quo merito paruulus non baptizatus eterna morte plectatur. Sed quid estis dicturi, nisi forte Pelagio maledicturi? Qui tamen si uobis maledicentibus dicat, Et quid uelletis ut facerem? an dicente Christo, Si non manducaueritis meam carnem, et biberitis meum sanguinem, non habebitis uitam in uobis ; dicturus fueram paruulum habiturum uitam, qui sine isto Sacramento finisset hanc uitam? puto quod uos maledixisse homini penitebit. Iam uos ergo totius peniteat huius erroris.

5. Ne argumento miserrimo utamini, quo uniuersi utuntur heretici, quos a perniciosa licentia leges imperatorum  catholicorum premunt. Omnes quippe huiusmodi dicunt, quod ipse dixisti, »Laborare illam partem rationis inopia, que in disserendo cum terrorem subrogat, nullum a prudentibus impetrat, sed cecum a meticulosis extorquet assensum.« Noui quidem heretici uos estis, sed istam pene omnium hereticorum ueterem uocem cum ceteris agnouistis atque tenuistis. Nec uos nec alios decipiatis, uelut talem uocem habentes aduersum nos, qualem nos aduersum Donatistas, quos ad Collationem nobiscum uenire per imperiala iussa compulimus : cum quibus apud episcopos, quos communes non habebamus, nichil agere poteramus; quod uero ante ferme centum annos maiores nostri cum eis egerant, iam populorum memoria non tenebat. Hec igitur necessitas compulit, ut saltem gestis nostra Collatione confectis, eorum contunderemus inuerecundiam, et reprimeremus audaciam. uestra uero apud competens iudicium communium episcoporum modo causa finita est: nec amplius uobiscum agendum est, quantum ad ius examinis pertinet, nisi ut prolatam de hac re sententiam cum pace sequamini: quod si nolueritis, a turbulenta uel insidiosa inquietudine cohibeamini. Similes autem potius estis Maximianistis, qui cupientes exiguitatem suam nomine saltem certaminis consolari, et ideo uideri aliquid apud eos, quibus contemptibiles erant, quia inire nobiscum sinerentur examen; interpellantes eos et libellum dantes prouocantesque contempsimus. Magis enim de certamine nominari desiderabant, quam formidabant in certamine superari: nec sperabant uictorie gloriam, sed famam requierebant Collationis, quia multitudinis non habebant. Si ergo putatis ideo uos esse uictores, quia non uobis datum est quale desideratis examen; Maximianiste uos ad ista uaniloquia precesserunt: quamuis dederit uobis Ecclesia catholica iudicium, quale debuit, ubi causa uestra finita est: illis autem nullum dare dignata est; quia non a nobis sicut uos, sed a Donatistis fuerant segregati. Si autem in Maximianistis uidetis non esse consequens, ut qui conferre in aliquo iudicio non sinuntur, putari debeant de ueritate confidere: nolite ulterius hec uana iactare; uobisque sufficiat, quod uos Ecclesia catholica et materna lenitate sustinuit, et iudiciaria seueritate, uel potius medicinali necessitate damnauit.

6. Sed ne superfluis immoremur, omitto tumultus maledictorum et conuiciorum tuorum, siue que in principio congessisti operis tui, siue que per omnes eosdem quatuor libros pene nusquam spargere destitisti; ne grauibus hominibus neuter nostrum disputator grauis, sed leuis uterque litigator appareat. uideamus iam potius quid afferas, unde me, sicut promittis, ostendas homines et nuptias diabolo auctori  tribuere.



CAPUT II.

7. Certe redarguenda tibi mea uerba proponis; quibus propositis uelut respondens, persuadere conaris, »contra me ipsum locutum me fuisse: qui cum propter meam defensionem dixerim, ab hereticis nouis dici nos damnatores esse nuptiarum, operisque diuini, postea id abstulerim, dicendo in semis unciis [1 1Kb] possideri hominem nascentem a Deo et a diabolo, uel potius totum a diabolo possideri, prorsus excluso Deo uelut ab uniuersa sua possessione, quod est homo.« Ubi est acumen tuum, quo tibi uideris et categorias Aristotelicas assecutus, et aliam dialectice artis astutiam? Itane non attendis hoc, quod mihi de paruulis obiecisti, de quibuslibet maioribus malis hominibus utrique nostrum obiici posse ab aliquo aduersario ueritatis? Interrogo enim te, quid de nondum regenerato homine pessimo quocumque respondeas. Saltem istum confiteris esse sub diabolo, nisi renascatur in Christo: an et hoc negas? Si negas, qui sunt ergo quos Deus eruit de potestate tenebrarum, et transfert ad regnum Filii caritatis sue? Si autem confiteris, quero utrum in tali homine in potestate adhuc posito tenebrarum habeat Deus aliquam potestatem. Si dixeris, Non habet: respondebitur tibi, Ergo Deus de sua possessione a diabolo exclusus est. Si dixeris, Habet: respondebitur tibi, Ergo Deus et diabolus in semis unciis hominem possident; et tibi ab imperitis talis inuidia concitabitur, qualem tu mihi, qui uis peritus putari, de paruulis ab ortu recentibus concitare uoluisti. Ecce primum argumentum tuum quanta facilitate destructum est, dum attendere negligis, sic esse homines sub diaboli potestate, antequam redimantur a Christo, ut tamen Dei potestati, non solum hi, sed ne ipse quidem diabolus subtrahatur.



CAPUT III.

8. De Baptismi sane questione, quam uobis apud ignaros inuidiosam mendaciis nostris factam fuisse conquestus es, uix dici potest, quam eleganter existi, hanc a uobis amolitus inuidiam, eo quod paruulos baptizandos esse fateamini, quia »gratiam Baptismatis« dicitis, »non pro causis esse mutandam, quod ipsa dona sua pro accidentium capacitate dispensat. Ideoque Christus qui est sui operis redemptor, auget,« inquis, »circa imaginem suam continua largitate beneficia; et quos fecerat condendo bonos, facit innouando adoptandoque meliores.« Hoccine est totum, cur uobis de Baptismate paruulorum faciendam non existimatis inuidiam? quasi quisquam nostrum uos dixerit negare, baptizari paruulos oportere. Non eos dicitis non debere baptizari; sed pro magnitudine sapientie uestre, res mirabiles dicitis: In Sacramento Saluatoris baptizantur, sed non saluantur; redimuntur, sed non liberantur; lauantur, sed non abluuntur; exorcizantur et exsufflantur, sed a potestate diaboli non eruuntur. Hec sunt sententiarum portenta uestrarum, hec inopinata  mysteria dogmatum nouorum, hec paradoxa Pelagianorum hereticorum, mirabiliora quam Stoicorum philosophorum. Ut enim hec dicatis, timetis audire, Si saluantur, quid in eis egrotabat? si liberantur, quid in eis seruitutis uinculo tenebatur? si abluuntur, quid in eis latebat immundum? si eruuntur, quo merito erant sub diaboli potestate, qui propria iniquitate non erant rei, nisi quia trahunt, quod negatis, originale peccatum? Et ad hoc negatis, non ut eos saluos, liberos, mundos, nulli hosti subditos asseratis; non enim aliquid eis opitulatur uestrum testimonium falsum, ante iudicem uerum: sed ut illis in mala uetustate remanentibus, uos nouam sectemini uanitatem. Non enim uestra, sed illius est uera sententia, qui dixit, Nisi quis renatus fuerit ex aqua et spiritu, non potest intrare in regnum Dei .

9. uerum uos excellentissimi amatores illius uite, que futura est eterna cum Christo, nullam penam putatis esse imaginis Dei, in eternum exsulare a regno Dei [1 1Kb] : cum si paruam penam esse diceretis, non esset hec uox beati amatoris illius regni, sed miseri contemptoris. Porro autem, si quod huic sufficit cause, paruam saltem penam fatemini esse, que magna est, ut imago Dei non sinatur intrare in regnum Dei; obsecro, aperite qualescumque oculos, et uidete qua iustitia pena ista infligenda sit paruulo, quem clausis oculis originali obnoxium negatis esse peccato. Omitto commemorare que mala in hac ipsa transitoria uita pene omnes patiantur infantes, et quomodo explicetur quod dictum est, Graue iugum super filios Adam a die exitus de uentre matris eorum, usque in diem sepulture in matrem omnium . Que utique mala sub iusto et omnipotente Deo non irrogarentur eius imagini, quibus malis in uirtute exerceri infantilis etas non potest dici, si nulla ex parentibus mala merita traherentur. Hec autem mala paruulorum, non ea que habere negantur a uobis, sed que perpeti cernuntur ab omnibus nobis, tu pretermittis omnino, nec respicis: sed spatiaris tibi [2 1Kb] uir disertissimus, et exerces ingenium ac linguam tuam in laude nature. Natura ista in tantas et tam manifestas collapsa miserias, saluatorem, liberatorem, mundatorem, redemptorem Christum habet necessarium; non Iulianum, non Celestium, non Pelagium laudatorem. Quam quidem redimi non fatereris in paruulis, nisi quia hoc Celestius apud Carthaginem gestis ecclesiasticis, ora christiana non sustinens, fassus est. Ceterum, rogo te, quomodo potest intelligi ista redemptio, nisi a malo, redimente illo qui redimit Isrel ab omnibus iniquitatibus eius ? Ubi enim redemptio sonat, intelligitur et pretium: et quod est hoc, nisi pretiosus sanguis agni immaculati Iesu Christi ? De hoc autem pretio quare sit fusum, quid interrogamus  alium? Redemptor ipse respondeat, dicat ipse mereator. Hic est, inquit, sanguis meus qui pro multis effundetur in remissionem peccatorum . Pergite adhuc, pergite, et sicut dicitis, In Sacramento Saluatoris baptizantur, sed non saluantur; redimuntur, sed non liberantur; lauantur, sed non abluuntur; exorcizantur et exsufflantur, sed a potestate diaboli non eruuntur: sic etiam dicite, Funditur pro eis sanguis in remissionem peccatorum, sed nullius peccati remissione mundantur. Mira sunt que dicitis, noua sunt que dicitis, falsa sunt que dicitis: mira stupemus, noua cauemus, falsa conuincimus.



CAPUT Iu.

10. Nonne ipse dixisti, »Administrationem corporis sic animo esse commissam, ut fructus operis fieret utrique communis, et uel uirtutis exercite gaudia, uel insolentie [1 1Kb] penas cum eius quam hic non bene rexerat, carnis afflictione sentiret?« Responde igitur, quare in hac ipsa uita afflictione carnis anima crucietur infantis, cuius ei meritum, quia non bene rexerit carnem, adhuc non potest imputari. »Naturam« dicis »humanam in exordiis nascentium innocentie dote locupletem.« Fatemur sane, quantum ad peccata pertinet propria: cum autem etiam originali negatis obnoxios, respondete, quo merito tanta innocentia nonnunquam ceca, nonnunquam surda nascatur. Quod uitium etiam ipsam impedit fidem, Apostolo testante qui dicit, Igitur fides ex auditu . Iam uero quis ferat, quod ad ipsum spectat animum, imaginem Dei »innocentie,« sicut asseris, dote locupletem, fatuam nasci, si nulla ex parentibus mala merita in paruulos transeunt? An ita est quisquam uestrum fatuus, ut fatuitatem nullum malum putet; cum Scriptura dicat, Mortuum septem diebus, fatuum uero omnibus diebus esse lugendum ? Quis autem nesciat, quos uulgo moriones uocant, natura ita fatuos, ut quibusdam eorum pene sensus pecorum conferatur? Et non uultis fateri genus humanum ex initio quo deseruit Deum, trahere damnate originis noxam his omnibus dignissimam penis, nisi ubi parcit ratione dispositionis occulte inscrutabilis sapientia Conditoris. Qui nec ab ipsa uniuersa massa perditionis abstinet sui operis bonum: ut ex malis uitiorum condat, licet cum malis, in quantum bona est, rationalem mortalemque naturam, cuius nemo esse potest conditor, preter ipsum, et in generatione damnata, prebeat uasis misericordie regenerationis auxilium.



CAPUT u.

11. Frustra itaque putas, »ideo in paruulis non esse delictum, quia sine uoluntate, que in eis nulla est, esse non potest.« Hoc enim recte dicitur propter proprium cuiusque peccatum, non propter primi peccati originale contagium: quod si nullum esset, profecto nulli malo paruuli obstricti, nichil mali uel in corpore, uel in anima, sub tanta iusti Dei potestate paterentur. Quod tamen et ipsum a  mala uoluntate priorum hominum sumpsit exordium [1 1Kb] . Ita nisi uoluntas mala, non est cuiusquam ulla origo peccati. Hec si sapias, simpliciter et ueraciter gratiam Christi erga paruulos confiteberis, nec cogeris res impiissimas atque absurdissimas dicere, aut baptizandos non esse paruulos, quod quidem postea estis fortasse dicturi, aut tam magnum Sacramentum sic in eis esse ludibrium, ut in Saluatore baptizentur, sed non saluentur; a liberatore redimantur, sed non liberentur; lauacro regenerationis lauentur, sed non abluantur; exorcizentur et exsufflentur, sed a potestate tenebrarum non eruantur; sit eorum pretium sanguis, qui in remissionem fusus est peccatorum, sed nullius peccati remissione purgentur. Hoc totum propterea, quia timetis dicere, Non baptizentur; ne non solum facies uestre sputis oblinantur uirorum, uerum etiam capita sandaliis muliercularum commitigentur.

12. Nos certe causam cur sub diabolo sit qui nascitur, donec renascatur in Christo, peccati ex origine dicimus esse contagium. uos autem qui hoc negatis, ea saltem que aperta sunt intuemini; cur nonnulli etiam demonem patiantur infantes: nisi forte et ipsos, aut esse, aut sub diabolo esse, negabitis; nec uos Euangelium commonebit, ubi forsitan propter uos interrogauit Dominus quod sciebat, ut pater pueri responderet, filium suum ab infantia sua a demonio tam graui grauiterque uexari, ut a Christi discipulis non posset expelli . Ecce ego, ut sint paruuli in diaboli potestate, causam nuptias esse non dico, quod me dicere calumniaris. Nuptie quippe habent ordinem suum et benedictionem suam, bonumque suum nec subintrante peccato amittere potuerunt. Tu autem quare sit sub diabolo ille saltem infans, qui manifestissime uexatur a diabolo, ita ut aliquando ipsa uexatione moriatur, responde si potes. Non uis enim, quemquam ullam penam pro alienis subire peccatis, ne hinc fiat credibile, etiam contagia peccatorum in nascentes ex gignentibus posse transire.



CAPUT uI.

13. Sed uidelicet, ut egregius dialecticus, »non me patieris elabi, sed presse interrogabis et breuiter, In paruulis actionem ream, an naturam putem.« Et ad utrumque respondens, »Si actionem,« inquis, »ostende quid fecerint: si naturam, ostende quis eam fecerit.« Quasi et actio mala faciat nisi naturam ream. Actione quippe qui reus est hominis [2 1Kb] , homo est; homo autem natura est. Homines igitur, sicut peccati actione maiores, ita minores maiorum contagione sunt rei: isti ex eo quod faciunt, illi ex quibus originem ducunt. Quocirca in paruulis [3 1Kb] bonum est, quod homines sunt; quod omnino non essent, nisi eos ille qui summe bonus est creauisset.  Malum uero si nullum ex origine traherent, nunquam cum uitiis uel corporalibus nascerentur. Deus enim qui est animarum, ipse est etiam corporum conditor, qui utique humane in ipsa conditione nature uitia non infligit immerite. Neque enim de innumerabilibus paruulis, qui et in animo et in corpore cum tanta uitiorum uarietate nascuntur, hoc dici potest, quod Dominus ait de illo qui cecus natus est; non propter peccatum ipsius, uel parentum, id esse factum, sed ut manifestarentur opera Dei in illo . Multi quippe nec sanantur omnino, sed cum eisdem uitiis, siue qualibet [1 1Kb] etate, siue in ipsa moriuntur infantia. Nonnullis etiam paruulis iam renatis, uel permanent cum quibus sunt nati, uel accidunt huiusmodi mala, absit ut dicamus indigne: sed hinc potius intelligamus eis ad alterum seculum prodesse, quod renascuntur; huius autem seculi dispositionem propter uitium [2 1Kb] superbie hominis, per quod apostatauit a Deo , diuersis malis hominum peragi in iugo graui super filios Adam, a die exitus de uentre matris eorum, usque in diem sepulture in matrem omnium .



CAPUT uII.

14. Quod autem in hoc opere tuo, quomodo fiant a dialecticis syllogismi, unde questionem tibi nullus obiecit, docere conaris; quantum tibi places, tantum grauibus lectoribus displices. Et, quod est peius, fingis me dicere quod non dico, concludere sicut non concludo, concedere quod non concedo, et concludis tibi ipse quod renuo. Quando enim ego negaui, »naturam hominum esse laudabilem,« in quantum homines sunt? Quando dixi, »ob hoc ipsum reos esse, quia sunt;« cum profecto essent, nec rei essent, si nemo peccasset? Quando dixi, »fecunditatem esse reprobandam;« cum ad benedictionem pertineat nuptiarum? Quomodo a te peterem ut hoc ipsum concederes, quod ipse non dixi?

15. Iam uero quod me dicis assumere, »Omnis commixtio corporum mala;« nichil minus est, quam ut dicas, me etiam uini et aque accusasse commixtionem, quando nobis potio temperatur: quia et ibi corporum est sine dubitatione commixtio; et si omnem commixtionem corporum malam dixi, neque hanc utique pretermisi. Sed nec ipsam commixtionem sexus utriusque reprehendi, si legitima atque nuptialis est. Sine hac enim non fieret hominum generatio, etiam nullo cuiusquam precedente peccato. Proinde illud aliud quod me dicere adiungis, »Filii autem de corporum commixtione nascuntur,« dico sane: sed conclusio, quam uelut meam inferre uoluisti, non est mea. Non enim ego dico, »Nequam igitur filii, qui de mala operatione procedunt;« quandoquidem ipsam coniugum operationem, que fit gignendorum gratia filiorum, non dico malam, sed potius bonam: quia bene utitur libidinis malo, per quod generantur homines bonum opus Dei; non sine malo, propter quod regenerandi sunt, ut liberentur a malo.

 16. Deinde contexis alterum syllogismum tuum; quoniam tuus est et prior iste [1 1Kb] , non meus. Dicis ergo, »Causa sexuum commixtio corporum:« et uis ut hoc concedam tibi. Ecce concedo. Pergis inde, et adiungis: »Si mala semper commixtio, deformis etiam conditio corporum in sexuum diuersitate positorum.« Hoc si esset consequens, me non premeret, qui commixtionem nuptialem, id est, liberorum procreandorum causa [2 1Kb] , non solum malam non dico, uerum etiam bonam dico. Huc accedit, quia et consequens non est, ut si semper est mala sexus utriusque commixtio, propterea sit deformis etiam conditio corporum in sexuum diuersitate positorum. Profecto enim si in tantum homines essent malo libidinis subiugati, ut remota honestate nuptiarum, omnes indifferenter ac passim canino more concumberent, non ideo deformis esset conditio corporum, cuius Deus auctor est, quoniam mala esset omnium hominum maris femineque commixtio: sicut etiam nunc de adulterina commixtione utique mala, bonum est in corporum conditione opus Dei. uides nempe, quam dialectice nichil dixeris, et nulla quidem culpa dialectice discipline, tu quantum a tramite eius exorbitaueris. uides illius artis uerbis ad hoc te uti [3 1Kb] , ut eis inflatus attonitos facias imperitos, uolendo uideri esse quod non es. Quod et si esses, ad eum modum quo ista disputanda sunt, nichil esses. Sed plane nunc et ineptus et imperitus, tunc autem ineptus artifex esses. Et tamen dialecticorum quasi iaculis oneratus acutis, in certamen procedis, et iactas plumbeos pugiones, dicens, »Si mala semper commixtio, deformis etiam conditio corporum in sexuum diuersitate positorum.« Nec uidens quam non sit consequens, quod pro argumento necessario posuisti, adiungis et dicis, »Quod cum negare nequiueris.« Quid est quod nequeo negare, homo inconsiderate? quid est quod nequeo negare? Hoc nempe, quod tu iam, si uel sero sapis, non potes nisi negare: quia non utique si mala est commixtio adulterorum, propterea ex illis nascentium conditio deformis est hominum. Illa quippe est hominum male operantium de membris bonis: ista uero Dei est bene operantis de hominibus malis. Quod si dixeris, Etiam cum fit adulterium, bona est per se ipsa commixtio, quia naturalis est, sed ea male utuntur adulteri; cur non uis acquiescere, ita posse esse libidinem malam, qua tamen bene utantur gignendi gratia coniugati? An potest bonorum esse usus malus, et non potest malorum bonus? cum inueniamus ipso satana quam bene usus fuerit Apostolus, tradens ei hominem in interitum carnis ut spiritus saluus esset in die Domini , et alios ut discerent non blasphemare .



CAPUT uIII.

17. Quod uero superaddis, et dicis, »Rei autem male Deus auctor esse non potest;«  quomodo id dicis? [1 1Kb] Melius enim loqui nouit ipse quam tu, qui per prophetam dicit, creare se mala . Deinde quomodolibet sese habeat hec superadditio tua, quid ad me pertinet, cum illud cui connectitur non concesserim; eo quod inconsequens esse monstrauerim, ut deformis sit conditio corporum, etiamsi omnem commixtionem corporum uel utriusque sexus malam esse concederem? Ut enim concedamus Deum nullius esse auctorem mali: numquid ideo non est auctor conditionis corporum, quam nullo modo malam esse concessi; quia nulla me ad hoc superius concessa cogebant? Inanis ergo et ridenda tua remansit illatio, qua concludis et dicis, »Omnia igitur corpora malo reputantur auctori.« Multo enim uerius ita concluditur, ut dicamus: Si nec mala commixtio adulterorum facit esse malam conditionem corporum; aut si bona est et in adulteris sexus utriusque commixtio, sed ea mali utuntur male, quoniam multo magis ex hoc non potest corporum mala esse conditio; recte igitur corpora Deo reputantur auctori. Nulla est itaque fouea, quam metuens quasi reuertar in uiam, quo uideris me uelle reuocare. Dic tamen quenam illa uia sit, et explica ratiocinationem tuam.



CAPUT IX.

18. »Deus,« inquis, »bonus, per quem facta sunt omnia, ipse corporis nostri membra formauit.« Hoc uerissimum esse concedo. Sequeris et adiungis: »Qui autem corpora fecerat, diuisit et sexum: diuisit in specie, quod in operatione coniungeret; fecitque causam coniunctionum dissimilitudo membrorum.« Et hoc assentior. Deinde infers: »Ab ipso igitur commixtio corporum, a quo est origo corporum,« Quis hoc negauerit? »Quod cum ingratis [2 1Kb] ,« inquis, »concesseris, sequitur tot rerum bonarum, corporum, sexuum, coniunctionum, malos fructus esse non posse.« Et hoc uerum dicis: horum enim bonorum fructus homo est, quod in quantum homo est, bonum est: quod autem in illo malum est, a quo sanandus est per Saluatorem, et liberandus per Redemptorem [3 1Kb] , et abluendus per lauacrum, et eruendus per exorcismum, et absoluendus per sanguinem qui in remissionem fusus est peccatorum; non est fructus corporum, sexuum, coniunctionum, sed originalis ueterisque peccati. Sicut enim de prole adulterorum, si ego dicerem, Tot malorum, id est, lasciuie, turpitudinis, criminis, bonus fructus esse non potuit; recte mihi responderes, hominem qui de adulteris natus est, non esse fructum lasciuie, turpitudinis, criminis, quorum malorum auctor est diabolus; sed corporum, sexuum, coniunctionum, quorum bonorum auctor est Deus: sic ego tibi rectissime dico, malum cum quo nascitur homo, non esse fructum corporum, sexuum, coniunctionum, quorum bonorum auctor est Deus; sed prime preuaricationis, cuius auctor est diabolus.

19. Absit autem ut, quemadmodum calumniaris,  dicamus »homines ad hoc a Deo fieri, ut a diabolo legitimo iure teneantur.« Quamuis enim et hoc diuine sit magis, quam diabolice potestatis, ut immundo principi generatio immunda subdatur, nisi regeneratione mundetur: tamen non ad hoc Deus facit homines, ut familiam quodam modo diabolus habeat; sed ea bonitate, qua naturis omnibus prestat ut sint, qua etiam ipsum facit subsistere diabolum. Quam bonitatem si rebus subtraheret, continuo nichil essent. Sicut non ideo creat pecora in armentis et gregibus impiorum, ut demonibus immolentur, quamuis hoc eos nouerit esse facturos: sic etiam ubi generationem peccato cernit obnoxiam; secundum pulcherrimum quem disposuit ordinem seculorum, suam non abstinet ab eius conditione bonitatem.



CAPUT X.

20. Sed post hanc argumentationem, qua te fallis, et confecisse te aliquid arbitraris, ingeris solitum maledictum, ac deinde subnectis, »Quod forsitan dicam, Scripturarum, non syllogismorum debere testimonio comprobari, filios de corporum commixtione nascentes, reputari diuino operi:« quasi qui hoc negauerit, possit esse christianus. Proinde rem, quam promptissime confitemur et libentissime predicamus, uelut habeat inter nos controuersiam, ita per Scripturarum testimonia conaris ostendere; et laboras inaniter, non ut respondere nobis, sed ut libros possis implere. uerumtamen quod dixisti, »Ut exprimeret fidem operum Propheta, prope periculum pudoris accessit, quia dixit, Erunt duo in carne una« ; satis te debuit admonere, nichil pudendum futurum fuisse in operibus Dei, nisi precessisset cur natura humana deberet de sui meriti deformitate confundi.



CAPUT XI.

21. Dicis etiam in laude libidinis, »hanc fuisse redditam Dei munere Abrahe et Sare sebio confectis emortuisque corporibus« : et inuidiosa uoce proclamas, »ut asseram si possum, ad opus diaboli pertinere, quod Deum uideam interdum conferre pro munere.« Quasi uero si claudum hominem resuscitet Deus, uiuentibusque restituat, qui utique mortuus iam claudicare non poterat, etiam claudicationem debet uideri pro munere contulisse. Ita ergo si restitutus est, qui fuerat in uiridioribus, corporum uigor, sic utique restitutus est, ut se habet conditio corporis mortis huius. Non enim eos ad illum statum reuocari oportebat, in quo Adam fuit ante peccatum, ut possent sine lege in membris que repugnat legi mentis, filios procreare.

22. Quamuis et ad hoc intelligendum sit emortuum [1 1Kb] fuisse corpus Abrahe, ut non ualeret de omni femina filios gignere, que parere posset. Dicitur enim facere hoc etatis accessus, ut ex femina generare senex possit adolescentula, cum iam de grandiore non possit, quamuis illa de iuuene possit. Qui enim tam prolixo tempore tunc uiuebant, procul dubio serius fiebant ita decrepiti, ut ad concubitum moueri omnino non possent: si tamen cuiquam uiro sano potest id  accidere per etatem. Nam cum hoc opus in manibus haberem, nuntiatus est nobis senex octoginta et quatuor agens annos, qui religiose cum coniuge religiosa iam uiginti quinque annos uixerat continenter, ad libidinem sibi emisse Lyristriam; qui utique pro modulo, quo isto tempore uiuunt homines, grauioris senectutis est quam fuerat Abraham in annis centum, adhuc uicturus alios septuaginta. Unde prudentius creditur, fecunditatem que defuit, suis Deum famulis prestitisse. Due quippe cause dicuntur, propter quas parere Sarra non poterat, et erat uulua eius emortua: una sterilitatis, que ab ipsa inerat iuuentute; altera etatis, non quia nonaginta annos agebat, sed quia iam destiterant ei fieri muliebria. Constat enim si mulierum menstrua secreta cessauerint [1 1Kb] per etatem, non eas iam posse concipere, etsi fecunde fuerunt, antequam illa cessassent. Et ideo Scriptura noluit hoc tacere, ut augeretur miraculi gloria, quod erat Deus in eorum prole facturus. Quando autem suo uiro ancillam dedit, de qua uoluit, quia de se non poterat, suscipere filios; non etate fuerat, sed sua sterilitate permota. Sic enim Scriptura loquitur: Sarra autem uxor Abraham non pariebat illi. Et uerba eius ad uirum ista sunt: Ecce conclusit me Deus, ut non pariam. Tunc autem si etatem consideremus amborum, decrepiti essent, si nostri temporis homines essent. Erat enim Abraham annorum circiter octoginta quinque, Sarra autem annorum septuaginta quinque. Scriptum est enim: Abraham autem erat annorum octoginta sex, cum peperit Agar Ismel Abrahe . Proinde ante annum ferme mixtus inuenitur ancille, quando conceptus est Ismel. Qui tandem coniuges in hac etate generant temporibus nostris, nisi diuinitus fiat tale miraculum? Et tamen illi poterant, si Sarra sterilis non fuisset; quia et ille potuit de Agar, et illa nondum erat sic etate progressa, ut ei cessarent fieri muliebria. Ad hoc ergo erat Abrahe corpus emortuum, ut de Sarra iam generare non posset, etiamsi esset illa ita fecunda, ut tamen iam propinquaret etati, qua cruor ille menstruis interuallis uenire desisteret. Quibus enim iam omnino non fluit, eas ab auctoribus medicine definitum est non posse concipere. Quod si falsum esset, nullo modo dicere Scriptura curaret, Defecerunt autem Sarre fieri muliebria: cum superius iam dixisset, Abraham autem et Sarra seniores progressi in diebus suis . Pro modo ergo [2 1Kb] temporis, cuius longe prolixiore spatio tunc uiuebant, generare iam illa etate non poterant, cum esset Abraham centenarius, Sarra nonagenaria; etiamsi sterilis non fuisset, et ante annum concumberent, quando adhuc ei fluebant fortasse muliebria; et ideo adhuc concipere posset, si iuuenis esset maritus; tunc autem non posset, propter corpus Abrahe sic emortuum senectute, ut ex illius etatis femina gignere non ualeret; qui tamen et ipse de adolescentula ualeret, sicut postea de Cethura ualuit : quamuis et illic dici possit, fecunditatis munus in eodem perseuerasse, quod acceperat ut nasceretur Isaac. Pro modo autem nunc temporis, quo longe breuiore spatio uiuunt homines, intra centum annos amborum coniugum generare posse dicuntur. Si uero in summam ducti amborum anni centenarium numerum excesserint, sic asseuerantur non posse filios procreare, etiamsi fecunda sit mulier, et fluentibus adhuc muliebribus possit ex iuuene; ut iure fuerit etiam constitutum, ne quisquam ius liberorum haberet, nisi cum amborum anni computati et simul ducti centum transisse [1 1Kb] docerentur.

23. Miraculum ergo Dei factum est, ut conciperetur Isaac, non parentibus eius libidine reddita, sed fecunditate donata: nam illa esse poterat etiam in illis annis; hec uero esse non poterat, tot impedientibus causis. Quanquam et libido, sicut superius disseruimus, si emortuis membris senilibus munere Dei quodam modo reuiuiscentibus etiam ipsa reuiuisceret [2 1Kb] ; conditionem profecto carnis corruptibilis sequeretur, ut esset in corpore mortis huius, que in paradiso esse non potest ante peccatum in corpore uite illius. Secundum conditionem autem penalis huius corporis, munus fecunditatis nunc Deus unicuique largitur, non secundum illam felicitatem, ubi nichil erat in carne, quod aduersus spiritum concupisceret, et concupiscente aduersus se spiritu frenaretur: quia in natura hominis ante peccatum pacem decebat esse, non bellum. In ea uero parte ratiocinationis tue frustra laborasti, tanquam dicere possemus, »Isaac sine concupiscentia carnis uel semine uiri fuisse procreatum.« Hoc enim non dicimus: et ideo quidquid inde disputasti, pretereundo contemnimus.



CAPUT XII.

24. Quod autem tibi preclaro acumine uisus es inuenisse, ut diceres, »Etiamsi diabolus crearet homines, nulla culpa sua mali essent; et ideo iam nec mali essent, quia esse quisquam nisi quod natus est, non potest, nec ab eo iustum est aliquid amplius flagitare quam potest:« solemus et nos aduersus Manicheos ista dicere, qui non uitiatam bonam dicunt esse naturam, sed sine initio et immutabiliter malam, quam secundum suas fabulas opinantur malam. Natura uero humana secundum catholicam fidem bona instituta, sed uitiata peccato meritoque damnata est. Nec mirum autem nec iniustum est, quod radix [3 1Kb] profert damnata damnatos, nisi cuius manus non defuit creantis, non desit et misericordia  liberantis; quam uos miseris inuidetis [1 1Kb] , cum malum paruulos, a quo liberentur, non habere dicitis.

25. Sed certe uos qui miseram falsa defensione premitis, et perniciosa laude oppugnatis infantiam, quare nichil mali merentes tot in paruulis imagines Dei, si non baptizentur, non admittitis [2 1Kb] ad regnum Dei? Numquid ipsi sibi defuerunt, ut priuentur regno, ut tam luctuoso puniantur exsilio; cum id non fecerint, quod facere omnino non poterant? Ubi etiam ponis, quia et uita carebunt, quoniam non manducauerunt carnem, nec biberunt sanguinem Filii hominis ? Unde Pelagius, quod supra commemoraui, eos qui dicunt, »infantes, etiamsi non baptizentur, habere uitam eternam,« in ecclesiastico iudicio  nisi damnasset, damnatus exisset. Qua iudstitia, queso, a regno Dei, a uita Dei alienatur imago Dei, in nullo transgressa legem Dei? Nonne audis quemadmodum detestatur Apostolus quosdam, quos dicit alienatos a uita Dei per ignorantiam que est in illis, propter cecitatem cordis eorum ? Tenebitur hac sententia non baptizatus paruulus, an non tenebitur? Si dixeritis, Non tenebitur: euangelica ueritate, lingua etiam Pelagii teste, uincemini atque puniemini. Ubi est enim uita Dei, nisi in regno Dei, quo nisi renati ex aqua et spiritu, intrare non possunt ? Si autem dixeritis, Tenebitur: fatemini penam, culpam dicite; fatemini supplicium, meritum dicite. Nihil in uestro dogmate reperitis, quod proferre possitis. Iam igitur aliquando, si ullus est christianus sensus in uobis, etiam in paruulis propaginem mortis et damnationis agnoscite, debita iustitia puniendam, gratis gratia Dei liberandam. In quorum redemptione laudari Dei misericordia potest, in quorum perditione accusari Dei ueritas non potest: quia uniuerse uie Domini misericordia et ueritas .



CAPUT XIII.

26. Diuidis, definis, disseris quasi medicinaliter de genere, et specie, et modo, et excessu concupiscentie; »huius genus esse« asserens »in igne uitali, speciem in motu genitali, modum in opere coniugali, excessum in intemperantia fornicandi:« et tamen post istam tota quasi subtilem atque prolixam disputationem tuam, cum te breuiter et aperte interrogauero, cur ignis iste uitalis bellum in homine radicauerit, ut eo caro concupiscat aduersus spiritum, et spiritui [3 1Kb] necesse sit concupiscere aduersus carnem ; cur uulnere feriatur mortali, qui uoluerit igni consentire uitali; puto quod ipsum libri tui atramentum erubescendo conuertetur in minium. En ignis [4 1Kb] uitalis, qui nostre anime, que uita est uera carnis, non solum ad arbitrium non obsequitur, sed plerumque contra eius arbitrium inordinatis et turpibus motibus excitatur, et nisi aduersus eum spiritus concupiscat, bonam uitam nostram ignis iste uitalis occidit.

 27. Post longam disputationem uelut concludens, »Merito igitur,« inquis, »concupiscentie origo definitur in igne uitali, quo collecto necesse est ut ei reputetur concupiscentia carnalis, per quem constitit uita carnalis [1 1Kb] .« Ita hoc dicis, quasi probare possis, aut uero cuiuscumque frontis sis, audeas suspicari, in prima hominum constitutione, priusquam culpam debita damnatio sequeretur, istam carnalem concupiscentiam aut exstitisse in paradiso, aut inordinatis, sicut eam nunc uidemus, motibus pugnas aduersus spiritum fedissimas edidisse. Deinde subnectis, et dicis: »Huius itaque appetitus non in genere suo, non in specie, non in modo culpa est, sed in excessu; quia genus eius et species ad conditoris operam [2 1Kb] pertinent, modus eius ad arbitrium honestatis, excessus ad uitium uoluntatis.« Quam concinne tibi uerba mania sonuerunt; utique homini [3 1Kb] qui non cogitas quid dicas! Si modus appetitus huius ad arbitrium pertinet honestatis; cuius tandem honesti arbitrium coniugati uelit hunc appetitum, nisi quando [4 1Kb] opus est, commoueri? et tamen quod uult non potest. Cuius honesti [5 1Kb] continentis arbitrium uelit aliquando hunc appetitum moueri? et tamen quod uult non potest. Unde clamat homo, uelle adiacet mihi, perficere autem bonum non inuenio . Cum ergo in ipso motu pro nostre uoluntatis arbitrio non habeat ullum modum, in effectu autem non sit ipse moderatus, sed ei modum uigili certamine spiritus honestus imponat; quid est quod laudatis, homines mali [6 1Kb] , et ad Deum non clamatis, Libera nos a malo ?



CAPUT XIu.

28. Quid te autem iuuat quod dicis, »intercipi debilitate libidinem:« quasi non morte prorsus exstinguatur, quando iam homini, qui ab illa fuerit superatus et subiugatus, non certamen indicitur, sed uicto redditur quod debetur? Hoc est amarius, hoc est ubi non intelligis contendentis propaginem mortis, quod quando sani sumus, tunc est iste motus insanus. »Aut in coniugibus,« inquis, »cum honestate exercetur, aut in castis uirtute frenatur.« Itane uero, ita [7 1Kb] tu expertus es? Ergone a coniugibus non frenatur hoc malum, uel hoc tuum bonum? Prorsus cum libitum fuerit, sternunt se coniuges, et inuadunt, quandocumque titillauerit; nec ad horam cubandi appetitus iste differtur, sed tunc uidetur legitima corporum esse commixtio, quando istud naturale tuum bonum fuerit sponte commotum. Si talem duxisti uitam coniugalem, desine te tuis experimentis in disputatione committere, et de aliis potius quemadmodum sit ducenda, uel docenda, perquire [8 1Kb] . Miror tamen si adulterina saltem desideria non frenasti, nec frenanda sensisti. Si uero etiam pudicitia coniugalis,  et propter immoderata in ipso quoque connubio uolutabra libidinis, et propter damnabiles concupiscentias, ne preter coniugis [1 1Kb] naturalem usum aliquid perpetretur, frenat hanc pestem: quid est quod dicis, »In coniugibus cum honestate exercetur;« quasi honestus sit appetitus iste semper in coniuge, et nichil ei saltem secundum ueniam, sicut dicit Apostolus , concedatur? Quanto melius diceres, In coniugum moderatione cum honestate exercetur? An timuisti ne illic quoque intelligatur malum, cui etiam coniuges frenum cura moderationis imponunt? Postremo nunc saltem iam continenter uiuens agnosce in quadrigis illis Ambrosianis equum malum ; et noli corde uel ore laudare, quem [2 1Kb] cogeris uirtute frenare. »Quartum,« inquis, »a lasciuientibus perpetratur, id est, illius uoluptatis excessus, et quia de insolentia, non de natura contingit,« inquis, »iure damnatur.« De cuius, queso, insolentia contingit? lasciuie, an concupiscentie? Ne offendas susceptam, respondebis, Lasciuie. Sed omnes homines iudicant lasciuie non esse peccatum, nisi quia concupiscentie consentitur. Nullumne ergo malum est, cui consentiendo peccatur? At hoc malum inest in carne contra spiritum consupiscente, etiamsi non sit in spiritu non consentiente, et contra etiam concupiscente. Exclama ergo, Libera nos a malo: et noli malum false laudis huic addere malo.



CAPUT Xu.

29. Diserte sane inter lasciuientes et continentes tanquam in medio pudicitiam constituis coniugalem, »que illos illicita commisisse indignatur, hos etiam licita contempsisse miratur [3 1Kb] ; ultimi limitis sortita regionem, ultra se proruentium exsecrata barbariem, supra se micantium uenerata fulgorem, que uerecundis manibus et confouet estuantes, et laudat tali remedio non egentes.« Multum delector eloquentissima ueritate: sed obsecro te, nempe sicut dicis, et disertissime ac uerissime dicis, propterea continentes laudat pudicitia coniugalis, quod tali remedio non egeant, quo se ipsam perspicit eguisse, id est, ut secundum Apostolum, qui se non continet, nubat : cur ergo quando ego istam concupiscentiam morbum esse dico, tu negas, qui tamen ei necessarium remedium confiteris? Si agnoscis remedium, agnosce morbum: si negas morbum, nega remedium. Rogo, cede aliquando etiam per os tuum tibi loquenti ueritati: nemo prouidet remedium sanitati.



CAPUT XuI.

30. Illud etiam recte dicis, »examinate [4 1Kb] non posse placere connubium, si mali comparatione laudatur.« Hoc uerum est. Omnino enim in genere suo nuptie bonum sunt; sed ideo bonum quia fidem thori seruant, quia prolis suscipiende causa sexum utrumque commiscent, quia impietatem separationis exhorrent. Hec sunt bona nuptialia, quibus  nuptie bonum sunt: que sepissime diximus esse potuisse, etiamsi nemo peccasset. Post peccatum autem accessit eis, non de felicitate, sed de necessitate certamen, ut suo bono pugnent etiam ipse contra concupiscentie malum, ad nichil eam sinentes illicitum peruenire; quamuis ipsa in hec, nunc remissioribus, nunc concitatioribus motibus, instigare non cesset, et eius malo bene utentes in propagatione filiorum. Illud uero quis neget malum, nisi qui non audit Apostolum monentem, Hoc autem dico secundum ueniam, non secundum imperium ? quando coniuges non prolis suscipiende, sed carnalis uoluptatis explende uicti cupiditate concumbunt; hoc non laudatur, sed ignoscitur in comparatione peioris [1 1Kb] , interuenientibus et deprecantibus nuptiis.



CAPUT XuII.

31. Post hec autem ad exemplum Abrahe et Sarre, nescio qua ratione reuerteris, de quo iam satis respondisse me existimo. Sed nescio quid te fugerat, quod addere uoluisti, cum postea uenisset in mentem. Humanum est, solet euenire: quid ergo illud est audiamus. Dicis, »factum fuisse propheticum, quod nunc [2 1Kb] ostensum est in regione Africe; pulchre et sancte mulieris, que Ecclesie formam tenebat, tutum non esse uel coniugem, uel pudorem, et quia ibi diuinitus intacta seruata est.« Ne in omnibus tuis uerbis frustra immorer, ad eum cui scribis, te conuertis et dicis: »Orandus est hic Deus, frater beatissime Turbanti, consacerdos dilectissime, ut paribus etiam hac tempestate uirtutibus Ecclesiam catholicam, Filii sui sponsam, maturam, fecundam, castam, decoram, a Manicheorum constupratione, in Africa uel ex Africa latrocinantium, eruere non moretur.« Hec nostra potius oratio est aduersus Manicheos, et Donatistas, et alios hereticos, uel quoslibet christiani et catholici nominis inimicos in Africa constitutos. Contra uos autem, quia nobis estis pestilentia transmarina, Christo saluatore uincenda, ideone latrocinamur ex Africa, quia unum martyrem hinc opponimus Cyprianum, per quem probemus antiquam nos defendere fidem catholicam, contra uestri erroris uanam profanamque nouitatem? O nefas! Defuerunt Ecclesie Dei que in Africa constituta est, defuerunt orationes tue, quando ista que oppugnas, Cyprianus beatissimus predicabat? Quando ille dicebat, »Multo magis a Baptismate prohiberi non debet infans, qui recens natus nichil peccauit, nisi quod secundum Adam carnaliter natus, contagium mortis antique prima natiuitate contraxit, ut ei remittantur non propria, sed aliena peccata« : quando hec Cyprianus didicerat et docebat, defuit auxilium precum tuarum, quo Sarra in regione Africe seruaretur intacta, et a Manicheorum constupratione, qui secundum intellectum tuum, antequam Manichei nomen Romanis sonuisset in terris, etiam ipsum deceperant Cyprianum, liberaretur Ecclesie pulchritudo? uide que monstruosa et furiosa dicas contra antiquissimam  catholicam fidem, non habendo quid dicas.

32. Sed quantumlibet tergiuerseris, o heresis Pelagiana, que contra muros antiquissime ueritatis nouas construis machinas, nouas moliris insidias: »Penus disputator,« quod me contumeliose tuus defensor appellat; Penus, inquam, disputator, non ego, sed Cyprianus Penus, te hoc uulnere Penus immolat, et penam scelerato ex dogmate sumit  . Quid, si tot episcopos ex Africa nominassem, quot ex aliis orbis partibus nominaui? aut quid, si in eis ipsis plures Afri essent? Unus hinc est, ceteri aliunde, quorum ab Oriente et Occidente consensione confoderis: et tamen tanta obstinatione cecaris, ut non uideas, te potius uelle corrumpere antiquum Ecclesie decorem, id est, antiquam fidem, tanquam Sarre anicule pulcherrime castitatem. Si enim per sanctos antistites Dei, memorabilesque doctores, Ireneum, Cyprianum, Reticium, Olympium, Hilarium, Ambrosium, Gregorium, Basilium, Ioannem, Innocentium, et Hieronymum, constuprauerunt Ecclesiam Manichei; dic mihi, Iuliane, que te peperit? Utrum te casta [1 1Kb] , an uero meretrix, in lucem quam deseruisti, per uterum gratie spiritualis enixa est? an ut dogmata Pelagiana defendas, coniugis Christi et matris tue uiscera, instinctu nefarii, non erroris, sed furoris infamas? Usque adeo enim contra uetustam pulchritudinem Sarre non inuenit quid nouitia deformitas mentiatur, ut tot episcoporum gloriosorum catholicorum in tanta suarum sententiarum manifestatione consensum, in quibus sunt qui Manichei nec nomen audierunt, Manicheorum blasphemia criminetur.

33. »Sed ab hoc digressu, quo te impetus, »non ut dicis, »doloris,« sed perditi pudoris »abstulerat, ad ea que institueras« delira [2 1Kb] reuerteris: et adhibito ex Apostolo testimonio , illud quod de Abrahe et Sarre emortuis membris dixeras, confirmare conaris. Unde iam superius, quantum satis uisum est, me disseruisse suffecerit. Quis autem Christianus ignoret, quod »ille, qui primum hominem fecit ex puluere, omnes fabricetur ex semine?« Sed ex semine iam uitiato [3 1Kb] atque damnato, quod partim per ueritatem remaneat in supplicio, partim per misericordiam liberetur a malo. Non igitur, ut putas atque concludis, »ullis laqueis tuis peccati naturalis suffocatur assertio.« Deprauatam quippe primi transgressoris uoluntate naturam, non tua defensio uerbis inanibus purgat per nouitium dogma uestrum, sed gratia Dei per Iesum Christum Dominum nostrum.



CAPUT XuIII.

34. Quamobrem nec puto, sicut calumniaris, quod »coniuges sine corporum calore generauerint:« nec puto quod »hominem Deus non fecerit, aut diabolo fecerit, aut diabolus fecerit;« quia nec ipsi parentes possunt hominem facere, sed ex parentibus  Deus: cuius potestati nec se ipsum diabolus subtrahit; quanto minus naturam humanam, quam sibi per peccati meritum illo damnante subiecit? Que cum ita sint, tu potius, etsi non cultor, quod esse me dicis, tamen quantumlibet eum accusare uidearis, diaboli adiutor esse conuinceris: qui omnes paruulos ab eo malo, per quod tenentur a diabolo, sanari per Christum non debere contendis, cum doctrina non sana sanos esse defendis. Ego autem secundum sanam fidem, »ex eadem concupiscentie uoluptate concretum etiam Isaac« dico, ex qua et homines ceteri, uno solo excepto ab hoc malo, per quem liberamur a malo. »Peccatorum quoque genitalibus manum diuine prouidentie interesse« non nego. Attingit enim a fine usque ad finem fortiter, et disponit omnia suauiter ; et nichil inquinatum in eam incurrit : et ideo etiam de immundis et contaminatis, que uoluerit operatur, munda tamen ipsa et incontaminata persistens. Nec opus est ut anfractibus longis, ea que concedo, mihi probare coneris: sed ad hoc responde, si potes, cur ipse Isaac nisi Baptismatis Christi signo circumcisus die octauo fuisset, perisset anima eius de populo suo . Explica, si potes, tanta pena quo merito plecteretur, nisi ab hac illo Sacramento liberaretur. Emortuam uuluam Sarre ad emissionem seminis, et emortuum corpus Abrahe ad generandum sicut iuuenes generant, Deum uiuificasse, negari non potest, ut proles de illa parentum nasceretur etate: sed Isaac quantum ad propria peccata, etiamsi ex adulteris nasceretur, innocens natus, quid meruerat, ut anima eius de populo suo periret, nisi circumcisio subueniret? Noli euagari per multa obscura, perplexa, superflua: ad hoc unum apertum, simplex, necessariumque responde.

35. Interponis Apostoli testimonium, non ad quod ab illo positum est, sed ad quod ipse arbitraris. Unde nunc, quoniam non inde agimus, et longum et superuacaneum est disputare: tamen interponis ubi ait, Et quomodo iudicabit Deus mundum? Si enim ueritas Dei in meo mendacio abundauit in gloriam ipsius, quid adhuc et ego tanquam peccator iudicor ? Ac deinde subiungis, »Per hec sua uerba Apostolum ostendere, amisisse Deum auctoritatem iudicandi, si modum non tenuit imperandi.« Si ergo sicut putas, »ad hoc ista dixit Apostolus, ut sese cohiberent, qui asserebant laudi Dei proficere peccata mortalium, eumque ideo impossibilia precepisse, ut miserendi sibi materiam prepararet: et per hanc apostolicam sententiam,« sicut existimas, »demonstratur, propterea recte iudicari homines, quia precepta possibilia non fecerunt; iniuste autem iudicarentur, si ea non fecissent, que impossibilia iuberentur:« quid de Isaac dicturus es, cui quidquam nec possibile, nec impossibile est imperatum; et tamen perditionis anime sue pena feriretur, si octauo die non circumcideretur? An uero nec sic tandem respicis, illud primitus in paradiso datum possibile ac facile fuisse preceptum, quo contempto atque uiolato, omnes ex uno homine,  tanquam in massa originis commune illud habere peccatum; et hinc esse iugum graue super filios Adam, a die exitus de uentre matris eorum, usque in diem sepulture in matrem omnium ? Et quoniam ex ista in Adam generatione damnata nemo liberatur, nisi regeneretur in Christo; propterea signum eiusdem regenerationis Isaac nisi accepisset, perisset: nec immerito perisset, quia ex hac uita, quo per generationem damnatam damnatus intrauerat, sine signo regenerationis exisset. Aut si non est ista causa, dic alteram. Bonus est Deus, iustus est Deus: potest aliquos sine bonis meritis liberare, quia bonus est; non potest quemquam sine malis [1 1Kb] meritis damnare, quia iustus est. Nullum meritum malum octo dierum infans de propriis peccatis habebat; quare damnaretur, nisi circumcideretur, si ex origine non trahebat?



CAPUT XIX.

36. Perge ad cetera, et uanis uaniora contexe: non Scripturarum sanctarum eloquia que commemoras, dico, sed ex his que conficere niteris. Quandoquidem dicis, »Ex hoc intelligi debere perfectam ignorantiam iustitiam nominari, quia dixit Deus ad Abimelech, qui cum Sarra fuerat concubiturus, ignorans quod uxor esset aliena, Et ego sciebam quia in corde mundo fecisti hoc . Et ideo nascentium statum, generantium uoluntate non ledi: quia etsi mala esset,« inquis, »tamen ad illorum nullo genere scientiam perueniret.« Cur ergo eos non nominas iustos, si perfecta ignorantia iustitie nomine nuncupanda est? Nihil est namque perfectius ignorantia paruulorum: nichil ergo uocetur et iustius. Ubi est quod superius asserendum putasti, »Nec iustos nasci paruulos, nec iniustos, quod futuri sunt actibus suis; sed tantummodo infantiam innocentie dote locupletem?« An non uerba tua sunt, ubi dicis: »Homo igitur innocentia quidem plenus, sed uirtutis capax nascitur, aut laudem, aut reprehensionem ex proposito accedente, meriturus?« Numquid uirtutem dicturus es non esse iustitiam? Quomodo igitur infans nondum plenus est uirtute, sed capax, cum plenus sit ignorantia, quam dicis esse iustitiam; nisi uirtutem neges esse iustitiam? Itane nondum euigilabis hac absurditate percussus, et te hoc dixisse penitebit? Nam Domini uerba uigilant, sed tu dormis. Neque enim ait regi, Sciebam quia cor habes iustum; aut, quia cor habes mundum: cum scriptum sit, Beati qui mundo sunt corde, quoniam ipsi Deum uidebunt . Tu autem istum Abimelech ad peccatoris [2 1Kb] proponis exemplum. Sed, sciebam, inquit Deus, quia in corde mundo fecisti hoc. Non omnia, uel quecumque alia; sed hoc, in quo adulterii conscientiam non habebat.

37. Miror tamen quod isto exemplo a te commemorato, quod non potes, conaris efficere; et non ibi uides quod non uis audire [3 1Kb] . Conaris enim ut credatur, orante Abraham, libido reddita esse mulieribus, quia scriptum est, Concluserat Deus aforis omnem uuluam  in domo Abimelech, propter Sarram uxorem Abrahe . Hanc enim conclusionem sic uis intelligi, tanquam libido fuerit illis feminis Deo indignante detracta: cum magis indicetur his uerbis, aliqua ualetudine uulua conclusa, ut aut impregnanda concumbere femina, aut parere impregnata non posset: et non attendisti, homo qui non uis iudicio diuino quemquam, non suis, sed alienis plecti posse peccatis, quomodo fieri potuerit ut Abimelech peccaret, quamuis nec ipse adulterino corde peccauerit, et Deus quantulumcumque peccatum eius in mulieribus ad eum pertinentibus uindicaret. uides contagionem transire peccati de uiro in feminas, quibus miscebatur, uel quibus dominabatur; et in prolem de parentibus non uis, ex quorum seminibus propagatur. Considera igitur, quam sit inscrutabilis altitudo iudiciorum sapientie et scientie Dei ; et garrire desine contra originalis secreta peccati.



CAPUT XX.

38. Deinde incipis disputare de excessu concupiscentie, quem reprehensibilem dicis: quasi in eius moderatione, cum ea bene utitur coniugatus, equus ipse qui malus est, et non potius sit eius auriga laudandus  . Quid ergo te adiuuant testimonia de Scripturis, quibus ostenditur, quemadmodum Deus uel prohibeat libidinis uel damnet excessum. Illud potius intuere, quidquid in quorumlibet flagitiorum turpitudine, que genitalibus membris perpetratur, horremus, concupiscentiam carnis, nisi teneatur, efficere ipsis motibus suis, quos in corporibus etiam castorum usque ad ingemiscendum effectum perducit in somnis.

39. Sic autem dicis, »Qua ratione quereret iustos in Sodomis Deus , si illos tales [1 1Kb] natura faciebat?« tanquam nos dicamus, mentis excellentiore natura concupiscentiam carnis non posse frenari. Sed dicimus, usque adeo malum esse, ut repugnans expugnando uincatur, donec sicut uulnus in corpore, ita perfecta curatione sanetur.

40. Si autem putas, »Apostolum ex hoc laudasse libidinem, quia usum femine dixit esse naturalem, ubi ait, quosdam relicto naturali usu femine, exarsisse in appetitum suum in inuicem« : omnem profecto usum femine laudare compelleris; ac per hoc et ea que cum feminis committuntur stupra laudabis, quia et illic usus utique naturalis est: quamuis damnandus, quia legitimus non est; unde et filii non legitimi, sed naturales uocantur, qui inde nascuntur. Non itaque concupiscentiam carnis illo uerbo laudauit Apostolus: sed naturalem appellauit usum, unde natura humana potest nascendo subsistere.

41. Dicis, »etiam Sodomitas et in panis ac uini peccasse creatura:« atque ita uis intelligamus libidinem bonam, sed homines qui ea male utuntur, esse culpabiles; sicut bona est creatura panis et uini, quamuis ea male utendo peccetur. Ita enim non intelligis  quid loquaris, ut non uideas, creaturam panis et uini non concupiscere aduersus spiritum, sed ipsam potius inhoneste a male utentibus concupisci, et eam forinsecus in nostrum corpus intrare. Qua ideo parcius et restrictius est utendum, ne ipsa quoque concupiscentia, quod malum intus ac nostrum est, mentem corruptibili corpore ex abundantiore materia multo amplius aggrauante, aduersus nos uehementius et inuictius concitetur. Hoc igitur malo, quod indicat malum esse, siue qui aduersus illud dimicat, siue quem subiugat; et parens bene utitur, cum pudice filium gignit; et Deus, cum prouide hominem condit.



CAPUT XXI.

42. Nunc ergo considera, rogo te; nunc, inquam, ut te salubriter ueritas uincat, deposita uincendi cupiditate considera, utrum nostre, an tue sententie debeas acquiescere. Bene, quod »breuiter admonere te« dicis, »ut lectoris pectori hereat, quod toto libro abs te gestum est.« Et que sit ipsa breuis admonitio, subinferens: »Concupiscentie naturalis qui modum tenet,« inquis, »bono bene utitur; qui modum non tenet, bono male utitur: qui autem etiam ipsum modum, sancte uirginitatis amore contempserit, bono melius non utitur; confidentia quippe sue salutis,« inquis, »et roboris, contempsit remedia, ut gloriosa posset exercere certamina.« Ego uero sic ad tua ista respondeo: Concupiscentie carnalis qui modum tenet, malo bene utitur; qui modum non tenet, malo male utitur: qui autem etiam ipsum modum, sancte uirginitatis amore contempserit, malo melius non utitur; confidentia quippe diuine opitulationis et muneris contempsit infima [1 1Kb] remedia, ut gloriosiora posset exercere certamina. In hac controuersia de bene utendo isto, utrum bono an malo, tota inter nos causa uersatur. In qua uellem quidem egregios iudices non repudiares, quos tibi meis superioribus libris sana doctrina eruditos, sine ullo studio partium de hac causa sententias protulisse monstraui. Sed quoniam, si te non correxeris, ipsorum quoque accusationem, uel, ut mitius dixerim, reprehensionem sine dubio preparabis; te potius utar iudice, pro mea sententia contra tuam: non alicubi alibi, sed in eodem libro tuo; nec eius alio, sed ipso loco. Dixisti enim, »sanctam uirginitatem confidentia sue salutis et roboris contempsisse remedia, ut gloriosa posset exercere certamina.« Quero que remedia contempserit. Respondebis, Nuptias. Quero, Ista remedia contra quem morbum sunt necessaria? Remedium quippe a medendo, id est a medicando, nomen accepit. Simul itaque uidemus ambo remedium nuptiarum: cur tu laudas libidinis morbum, quo perueniri cernis ad mortem, si non ei resistat aut continentie retinaculum, aut coniugale remedium? Iam hoc et superius egi tecum, ubi disertissime pudicitiam coniugalem inter lasciuientes et continentes ita posuisti, »que uerecundis manibus et confouet estuantes, et laudat tali remedio non egentes.« Eadem itaque repeto: iterum audi quod illic tibi breuiter dilucideque respondi.  »Quando ego istam concupiscentiam morbum esse dico, quare tu negas, qui tamen ei necessarium remedium confiteris? Si agnoscis remedium, agnosce morbum: si negas morbum, nega remedium. Rogo, cede aliquando etiam per os tuum tibi loquenti ueritati: nemo prouidet remedium sanitati« .

43. Que sunt autem sanctarum uirginum, sicut appellas, »gloriosa certamina;« nisi quia non uincuntur a malo, sed uincunt in bono malum? Que non gloriosa ego, sed gloriosiora dicere malui. Habet enim palmam de huius mali subiectione, quamuis minorem, pudicitia etiam coniugalis. Belligerat enim etiam ipsa contra carnalem concupiscentiam, ne limites thori nuptialis excedat: belligerat, ne definitum ex consensu coniugum orandi tempus irrumpat. Et si tantas uires habet ista pudicitia coniugalis, tantumque Dei donum est, ut faciat quod prescribunt tabule matrimoniales, in ipso quoque thoro coniugali conflictu fortiore belligerat, ne ultra quam generandis filiis sat est, etiam ipsum coniugis corpus attrectet. Talis pudicitia nec menstruatis, nec grauidis utitur feminis, nec eius etatis qua certum est eas iam concipere non ualere: nec eam prorsus concumbendi uincit affectus, sed tunc relaxatur, cum speratur generationis effectus. Si quid uero fit in coniuge, non quidem contra naturam, sed tamen quod tabularum matrimonialium limitem transeat, ueniale apud Apostolum reperitur ; quia nequaquam limes coniugalis carnis exceditur: sed tamen ut etiam ipse non excedatur, contra malum concupiscentie dimicatur. Quod usque a deo malum est, ut ei, ne noceat, pudicitie certamine resistatur.

44. Et tu, nisi fallor, in isto es certamine constitutus: et quia te fideliter pugnare existimas, uinci times. A quo, queso te, uinci times? a bono an malo? An forte sic a me uinci times, ut adhuc malum neges, et tanquam bonum laudes a quo uinci times? Inter duos aduersarios constitutus in magnas coarctaris angustias, et me uis uincere per eloquentiam, et libidinem per continentiam: sed pugnando aduersus eam confiteris malum, laudando eam deseris ueritatis bonum. Sed ego te uinco, et expugnatorem et laudatorem mali, constituens te ante iudicem, non alium, sed te ipsum. uis enim uincere concupiscentiam expugnatione eius, me uero laude eius: sed ego respondeo, Ut uincatur qui laudat, iudicet qui pugnat [1 1Kb] . Si enim malum est, cur laudat? si bonum est, cur expugnat? Si autem nec bonum nec malum est, utquid laudat? utquid expugnat? Quamdiu igitur expugnator libidinis eris, tamdiu pro me contra te ipsum iudex eris. An forte aduersus libidinem non certabis, ne in isto quod mecum habes certamine supereris, dicens tibi ipsi, Melius non pugno, quam ostendo pugnando malum esse quod laudo? Noli, obsecro te. Quid enim sum ego, quem pro magno desideras uincere? uincat te potius ueritas, ut tu libidinem uincas. Nam si aduersus eam pugnare  destiteris, uinceris, uincieris et ad immunda omnia pertraheris. Quod cum sit horrendum malum, nec ad hoc quod desideras tibi proderit; etiam sic enim uinceris a me, imo ab ipsa quam predico ueritate. Sed concupiscentie laudator et [1 1Kb] concupiscentie debellator etiam tuo iudicio uinceris, cum id malum laudas, de cuius debellatione gloriaris. Si autem ne certamine dimicantis uincatur lingua laudantis, pugnare iam desinis; captiuum concupiscentie, desertorem continentie uincam, non iam suo, sed iudicio sapientie.

45. Causa itaque nostra finita est. Quantumlibet enim laudes concupiscentiam carnis, quamdiu pugnas aduersus eam; cernis quam uerum de illa, nec nisi de illa dixerit Apostolus Ioannes, quod non est a Patre . Nam si, ut dicis, »qui modum eius non tenet, bono male utitur; »etiam in male utentibus bonum est ipsa. Que igitur est illa, que non est a Patre? An etiam ipsam, quomodo libet intelligas, laudare disponis? Porro si malum est ipsa, ubi erit? quando erit? Quandoquidem ista, etiamsi male quisque utatur, bonum erit: nec ipsa, ut dicis, sed ille erit malus, qui bono utitur male. Ac per hoc frustra dixit Ioannes, concupiscentiam carnis non esse a Patre: hanc enim tu bonam, et ob hoc a Patre esse contendis, etiam cum ea quisque male utitur; quia bono male utitur. Nec dicere poteris, Quando moderata est, a Patre est; quando immoderata est, non est a Patre: quia et tunc, ut dicis, bonum est, quo bono male utitur malus. Sed ab his angustiis liberaberis, si credideris, non lingue tue, sed pugne tue. Continentia est enim a Patre, qua non expugnaretur concupiscentia, nisi non esset a Patre. Hec ipsa ergo, contra quam, si continenter uiuis, acriter pugnas, non est a Patre. Non enim contra eam pugnares, nisi repugnaret: nec uero repugnaret tibi agenti quod donatur et amatur a Patre, si esset a Patre.

46. Ex ista et cum ista nascitur homo, bonum Dei opus, non sine malo, quod trahit origo generationis, et sanat gratia regenerationis. Ac per hoc recte a me dictum est, »Ita nuptiarum bonum malo originali quod inde trahitur non potest accusari, sicut adulteriorum et fornicationum malum bono naturali quod inde nascitur non potest excusari« . Bonum enim naturale dixi, quod mecum ipse collaudas; malum autem originale dixi, cuius motibus mecum repugnas, et cuius contra me laudibus pugnas. Non est malum quod natus es, sed cum quo natus es, et contra quod spiritualiter dimicas quia renatus es. Quod natus es, pertinet ad Dei conditionem, et parentum fecunditatem: contra quod autem dimicas quia renatus es, pertinet ad preuaricationem, quam diaboli astutia seminauit, unde te gratia Christi liberauit; ut prius hoc malo bene utereris in coniuge, nunc illi aduerseris in te; non iam reus ex illo, sicut eras natus, sed ab eodem reatu non erutus, nisi quia renatus, ut possis redemptus regnare  cum Christo: si tamen ista heresis non te faciat perire cum diabolo, sed, quod potius cupimus, confitearis malum, contra quod bellum geris, ut eo non ita separato  quasi alia natura sit, sed in te omni ex parte sanato, in perpetua pace leteris.

47. Non igitur »sum pharmacopole similis,« ut dicis, »qui promittebat bestiam, que se ipsam comesset [1 1Kb] .« Sed obserua, ne bestialis iste motus, contra quem uideris in tua carne confligere, sicut te peruertit laudatus, sic te consumat postea relaxatus. Non enim, ut calumniaris, ego dixi »nuptias et magnum bonum et magnum malum,« tanquam eo modo ipsa se comedat ista sententia; sed dixi in uno homine naturam bonam, uitium malum: quod esse tu ipse certe in adulteris confiteris, nec propter eorum uitium improbans naturam, nec propter eorum naturam approbans uitium. Bonum dixi nuptias, ex quibus es natus; malum autem non de nuptiis, sed de uitiata origine attractum, contra quod geris bellum renatus.

48. Ridiculum est autem, quod me dicis, »Epicuri uias gradientem habenas omnes, quibus cupiditates frenantur, incidere.« Quid, si ego laudarem corporis uoluptatem? Hoc enim tu satis eloquenter facis, quod inerudite atque impolite faciebat Epicurus: quasi propterea sis eius aduersarius, quia diserte dicere non nouerat ille, que dicis. Rursus, ut sentio, laboraturus es, quomodo te ostendas et laudatorem uoluptatis esse, et Epicureum non esse. Sed noli laborare, ego te ista cura liberabo. Non es Epicureus, quia ille totum hominis bonum in corporis posuit uoluptate, tu autem magnam partem humani boni ponere in uirtute conaris, quam ueram, id est, uere pietatis ignoras. Dixit enim homini Deus [2 1Kb] , Ecce pietas est sapientia . Et hec unde homini, nisi ille det de quo scriptum est, Dominus sapientes facit cecos ; et de quo item legitur, Si quis indiget sapientia, postulet a Deo ? uerum si tu non es Epicureus, qui ex illo aliquam partem in uoluptatis laude sumpsisti: quanto minus ego, qui de uoluptate carnis hoc sentio, quod sentit Ambrosius ; inimicam scilicet esse iustitie, et quod homo concupiscentie uoluptate concretus, priusquam nascitur subeat contagia delictorum. Quod autem ad mores pertinet nostros, quemadmodum uiuamus, in promptu est eis cum quibus uiuimus. Nunc de catholico agitur dogmate ac fide: perfidia non sit desertoris in te. Nam tua me non terret, uelut lingua censoris. Fateor me docere homines, quod in Apostolicis Litteris didici, quia si dixerimus quod peccatum non habemus, nos ipsos decipimus, et ueritas in nobis non est . Fateor me in populo et cum populo Dei pectus tundere, et ueraciter dicere, Dimitte nobis debita nostra . Nec insultetis hinc  nobis: inde quippe estis heretici, quia hec displicent uobis. Nos in Dei uera misericordia, uos in uestra falsa uirtute confiditis. uos gratiam Dei secundum merita nostra [1 1Kb] dari dicitis; quod tamen nisi damnasset Pelagius, a catholicis episcopis damnaretur  : nos uero eam gratis dari, et propterea gratiam nuncupari, et ex illa esse omnia sanctorum merita confitemur, dicente Apostolo, Gratia Dei sum quod sum [2 1Kb] . Ideo nos irridetis, et pre uobis alta ceruice contemnitis. Facti enim sumus opprobrium iis qui abundant, et despectio superbis . Consilium quippe inopis confudistis [3 1Kb] , quoniam Dominus spes eius est .

49. In hac tamen re, unde nunc agimus, non uideo, cur dicas, »me habenas omnes, quibus cupiditates frenantur, incidere;« qui omni uirtute secundum gratiam Dei, que datur hominibus, omnes cupiditates frenandas esse decerno. Sed abs te quero, utrum bone an male sint iste cupiditates, quas predicas esse frenandas, et uelut a me relaxentur, accusas. Puto enim non eas equorum uel quorumque [4 1Kb] animalium preter nos esse, sed nostras. In nobis sunt ergo male cupiditates, quas bene uiuendo frenamus. Habenas igitur, quibus non bone, sed [5 1Kb] male frenantur cupiditates, me precidere criminaris. Harum est una concupiscentia carnis, ex qua et cum qua nascuntur, et propter quam renascuntur infantes. Eo malo coniuges castos dico uti bene, adulteros male; tu contra eo bono adulteros dicis uti male, castos coniuges bene: continentiam melius eo non uti, ambo dicimus; sed ego eo malo, tu eo bono. Ac per hoc, quamuis Deo nostra conscientia, conuersatio uero etiam hominibus, inter quos uiuimus, nota sit; tamen ambo continentiam profitemur: et si quod profitemur agimus, istam concupiscentiam profecto ambo frenamus, aduersus eius repugnantes motus ambo bellamus; ambo eam, si proficimus, debellamus. uerum hoc interest, quod ego dico me malum frenare, tu autem te bonum: ego dico mihi malum repugnare: tu tibi bonum: ego bello aduersus malum, tu aduersus bonum: ego cupio malum debellare, tu bonum. Unde putari potest quod istam concupiscentiam magis incitare laudando, quam refrenare studeas continendo.

50. Gloriosa te per continentiam profiteris exercere certamina: contra quid, rogo? Quid dicturus es, nisi contra carnis concupiscentiam? Sed utrum amicam, an aduersariam? Numquid nisi aduersariam respondebis? Caro enim concupiscit aduersus spiritum, et spiritus aduersus carnem: hec enim inuicem aduersantur, sicut Apostolus testis est . Fortassis ergo eam laudare te fingis, si pugnare non fingis. Nam quomodo fideliter simul agas duo ista, non uideo, ut et laudes uelut amicam, et expugnes  uelut inimicam. Unum eorum credimus: sed elige quid credamus. Si ex animo pugnas, non ex animo laudas. Si autem simpliciter agis in preconio, colludis in prelio [1 1Kb] . Ego sane quia inimicus tibi non sum, sicut inimicum tibi est illud quod habitat in carne tua malum, quamuis potissimum cupiam, ut hoc malum et doctrine sanitate uituperes, et uite sanctitate debelles: tamen ex his duobus, quorum putari potes unum ex animo facere, alterum fingere; malim te fallaciter laudare concupiscentiam, quam fallaciter expugnare. Tolerabilius enim lingua tua, quam uita mentitur: tolerabilius sententia, quam continentia simulatur. Fingis quippe laudem, qua sis aduersarius sententie mee; si non fingis castitatem, qua es aduersarius concupiscentie tue. Ita fiet ut nec contra me diutius proferas fallaciter uerbum, si ueraciter geris contra libidinem bellum. Sed siue unum horum fingas, siue utrumque : ego tamen id quod est mitius de te credens, uelut cum debellatore libidinis ago; et nuptias non dico malas, sed bene uti malo, quas tu dicis bene uti bono, bonum esse dicens concupiscentiam carnis, quam tamen in te debellando malum esse conuincis. Quomodo autem cum illa, etiam qui ea bene utuntur, belligerent coniugati, iam superius disputaui.



CAPUT XXII.

51. Que cum ita sint, et coniugium bonum est in quantum coniugium est, et homo siue de coniugio, siue de adulterio nascatur, in quantum homo est, bonum est; quia in quantum homo est, opus Dei est: et tamen quia cum illo et ex illo malo generatur, quo bene pudicitia coniugalis utitur, necessarium illi est, ut ab eius mali nexu regeneratione soluatur. Quid ergo a me queris, »ubi sit originale malum;« cum in te ipso uerius tibi loquatur libido, contra quam pugnas, quam tu ipse, quando eam laudas? Quid queris, »unde sit homo sub diabolo, quem Deus fecit?« Unde enim est in morte, quam Deus non fecit? »Quid ibi cognoscit,« inquis, »diabolus suum, si nec quod factum, nec unde factum est, ipse condidit?« Plane quod factum est, homo est; unde factum est, semen est hominis; utrumque bonum est: nichil horum diabolus condidit, sed uitium seminis ipse seminauit. Non ibi cognoscit suum bonum, quia non est eius, quod ambo laudamus; sed cognoscit suum malum, contra quod ambo pugnamus: nec recte laudatur, ab altero nostrum, contra quod ab utroque pugnatur. uide sane, quemadmodum queras a me, »inter tot bona, unde sit in paruulis malum;« et taceas quod ego posui in eodem libro cui respondes, et inter ipsa uerba quibus nunc respondes, quod ait Apostolus: Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Hoc enim non uis  ut audiant uel legant homines isto loco, ubi maxime opus erat, ne agnoscant fidem suam, et contemnant argumentationem tuam.



CAPUT XXIII.

52. Definisse me dicis, »Hominem, si de fornicatione nascatur, reum non esse; si de coniugio, innocentem non esse.« Hec uero nimia est et aperta calumnia. Imo definiui hominem undecumque nascatur, secundum catholicam fidem quam patres contra uos, antequam nasceremini, euidentissime defenderunt, et innocentem esse per nullum proprium [1 1Kb] , et reum per originale peccatum: nature autem substantiam, cuius auctor est Deus, etiam in grandibus esse peccatoribus bonam; qui utique propter peccata etiam sua propria mali sunt, que illi malo cum quo nati sunt addiderunt. Cur autem timerem, ne mihi obiiceretur, ut dicis, »quia peccata omnium parentum omnibus filiis imputarem;« cum etiamsi hoc uerum sit , nullo modo nature substantia malum esset, cuius auctor est Deus, sed ea que insunt ei uitia, contra que tu quoque, ut uerbis tuis utar, »exerces gloriosa certamina?«

53. Sicut autem, quemadmodum dicis, »quando adulteri gignunt, nascitur homo de uirtute seminum, non de turpitudine flagitiorum:« ita quando coniuges gignunt, nascitur homo de uirtute seminum, non de honestate nuptiarum. Aut si hic de utroque, et ibi de utroque: fructus autem nuptiarum est, quantum ad ipsas prorsus attinet nuptias, non hominum generatio, qui possunt etiam de adulteris nasci; sed ordinata susceptio filiorum. Cur ergo »sententie mee pars falsissima est, qua dixi, Nuptiarum bonum malo originali, quod inde trahitur, non potest accusari;« cum eo malo, contra quod pugnas, et bene usi fuerint coniugati ut nascereris, et hoc inde abs te tractum reum te teneret nisi renascereris? Itaque nec accusandi sunt coniuges qui bene utuntur malo, et regenerandi sunt filii ut liberentur a malo. Si enim nuptiarum bonum non esset nisi bonus usus boni, tunc mirandum esset, quomodo inde traheretur malum: cum uero sit bonum nuptiarum bonus usus mali, quid mirum si de ipso malo, quo bene utitur bonitas nuptiarum, trahitur malum quod est originale peccatum? Illud mirabile est, quod cum essent Apostoli bonus odor Christi, trahebatur inde bonum, trahebatur et malum. Aliis enim erant odor uite in uitam, aliis odor mortis in mortem ; cum odor ille non esset usus mali, sed boni. Ideo quippe bonus odor erant Christi, quia bene utebantur gratia Christi. Falsum est igitur quod dixisti, »Si malum inde trahitur, accusari potest, excusari non potest:« quia trahitur inde originale malum, cum trahatur inde etiam bonum, ordinata scilicet propagatio filiorum. Nec malum illud inde ideo trahitur, quia bone sunt nuptie; sed quia in bonis  earum est etiam usus mali. Non enim copula nuptialis, sicut putas, propter carnis concupiscentiam, sed propter bonum quod de isto malo fit, instituta est. Quod quidem bonum sine isto malo fieret, si nemo peccasset. Nunc ergo sine isto malo esse non potest, sed non ideo malum est. Sicut e contrario, nullum malum sine aliquo bono esse potest, nec ideo bonum est. Opus enim Dei bonum est in natura, sine quo tamen esse non potest uoluntas mala. Ac per hoc sicut adulterium non potest esse sine bono nature, nec ideo bonum est: ita connubium non potest esse sine malo concupiscentie, nec ideo malum est. Quapropter etiamsi tibi concedatur, »omnem causam mali esse expertem boni;« nichil hinc refertur ad nuptias, que non sunt causa mali. Neque enim concupiscentie malum nuptie fecerunt; sed quo bene uterentur, paratum inuenerunt.



CAPUT XXIu.

54. »Non euadit,« inquis, »res illa supplicium, cuius participatione etiam alia trahunt reatum.« Hoc si de concupiscentia carnis sentis, non absurde sentis. Hoc enim malo bene utuntur fideles coniugati, et ex hoc qui generantur reatum trahunt, ideoque et ipsi regenerandi sunt. Id autem malum non euadit supplicium: hoc est enim eius supplicium, ut cum generatis, si regenerati non fuerint, puniatur; in regeneratis autem, cum ex omni parte sanati fuerint, consumatur. »Si trahitur,« inquis, »et de nuptiis originale malum, causa mali est conuentio nuptiarum.« Quid si alius dicat, Si trahitur de natura uoluntas mala, causa mali est constitutio naturarum? nonne falsissimum est? Sic ergo et quod ipse dixisti; quamuis originale malum non de nuptiis trahatur, sed de carnali concupiscentia; contra quod malum et ipse confligis: quo malo coniugati bene utuntur, si sola coniuges propagationis gratia misceantur; et si peccatum non precessisset quod in omnes homines pertransiit, nec fuisset profecto malum quo bene uterentur, et tamen ut procrearent filios miscerentur.

55. De arboribus autem bona et mala, quantum erraueris, puto me satis demonstrasse in primo huius operis libro : et cum eosdem nodos repetas, qui iam soluti sunt, non est superfluis immorandum. Queris »per quid peccatum inueniatur in paruulis;« et enumeras multa bona, tacens de malo, contra quod pugnas: sed cum taces, clamas. »Parentes,« inquis, »qui conuentu suo causam fecere peccato, iure damnabiles; quorum labore actum est ut ad dominatum exercendum in homines diabolus perueniret.« Potes hoc et ipsi Deo dicere, non dico quia creat homines trahentes originale peccatum, quia id tu negas; sed quia nutrit et uestit innumerabiles impios, etiam quos nouit in ipsa impietate mansuros: quod profecto si non fecisset, seruos homines diabolus non haberet. Sed forsitan dicas, Deus in eis pascendis non attendit nisi bonum, cuius ipse auctor est, quod homines sunt. Sic ergo et parentes in filiis gignendis non attendunt nisi bonum, quod homines sunt, maxime nescientes quales futuri sunt. Nempe,  quod etiam tu confiteris, peccatum nullum esset, si nulla precessisset uoluntas mala: quia et originale peccatum  nullum esset utique, nisi natura ex primi hominis mala uoluntate uitiata. Sed nulla esset etiam uoluntas mala, si nulla precessisset natura, uel angelica uel humana. Numquid propter hoc Deum causam dicturus es peccatorum, quia uoluntas eius causa est mutabilium naturarum? Sicut ergo creanti Deo non imputatur quod rationales nature a bono deficiunt, sed quod bonum sunt: sic parentibus gignentibus et malo concupiscentie bene utentibus non imputandum est quod cum eo malo filii nascuntur, sed quod bonum sunt. Non autem ideo, sicut putas, »a diabolo ducitur origo nascentium,« in quantum homines sunt, »quia dicitur a diabolo esse origo peccati, sine quo nullus nascitur hominum.« Neque enim quia origo mortis a diabolo est, ideo ab illo est origo mortalium.

56. »Rimam [1 1Kb] « queris »inter tot innocentie presidia, qua potuerit intrare peccatum:« cum tibi ostendat apostolus Paulus, non rimam, sed apertissimam ianuam, dicens, Per unum hominem peccatum intrauit in mundum, et per peccatum mors; et ita in omnes homines pertransiit. Sed hec tacens uerba, dicis tua, »Quia per opus Dei opus diaboli transire non sinitur:« cum homines sint opus Dei, peccatum autem opus diaboli, quod dicit Apostolus in omnes pertransisse. Clamas, »Si natura per Deum est, non potest in ea esse originale malum:« quasi non alius religiosius sibi clamare uideatur, Si natura per Deum est, non potest ex ea nasci ullum malum, aut non potest in ea esse ullum malum. Et tamen falsum est: quia nec oriri malum potest, nisi ex natura; nec ubi sit habet, si non fuerit in natura. Confiteor igitur opus Dei esse qui nascitur, etiam trahens originale malum; quoniam quod in illo Dei opus est, bonum est: quia bonum est opus Dei etiam cum malo, non solum in paruulis, uerum etiam in quibuslibet etatibus, hoc est, substantia, forma, uita, sensus, ratio, ceteraque omnia bona, etiam in quocumque homine malo. Quis autem operatur ut uiuat homo, nisi in quo uiuimus, mouemur, et sumus ? Id autem operatur occulto quodam opere beneficentie [2 1Kb] sue, exceptis alimentis perspicuis quibus extrinsecus sustinemur. Qui ergo operatur ut uiuat homo, quamuis conuersatione uitiosa; ipse operatur ut nascatur homo, quamuis origine uitiata.



CAPUT XXu.

57. Quid est autem, quod propositis aliis ex libro meo uerbis meis fingis quod dixerim, »Aliam fuisse nuptiarum institutionem ante peccatum Ade, que sine concupiscentia, sine motu corporum, sine necessitate sexuum esse potuissent?« Detrahe nuptiis concupiscentiam qua caro concupiscit aduersus spiritum, detrahe malum contra quod pugnas gloriosa exercens continentie uirtute certamina; et non opus est ut cetera detrahas, si  nuptias queris quales ante peccatum primorum hominum esse potuerunt. Sine motu enim corporum et sine necessitate sexuum quis unquam ullas nuptias cogitauit? Sed bellum quod in se casti sentiunt, siue continentes, siue etiam coniugati, hoc dicimus in paradiso, ante peccatum nullo modo esse potuisse. Ipse ergo etiam nunc sunt nuptie, sed in generandis filiis tunc nullo malo uterentur, nunc concupiscentie malo bene utuntur. Quo malo sua bona non perdiderunt, in castitatis fide, in coniunctionis federe, in propaganis germine. Adhereret ergo tunc etiam uir uxori ut gignerent filios; non tamen haberent in carne motum libidinis turbide, sed tranquille tantummodo uoluntatis, qua imperamus ceteris membris [1 1Kb] .

58. Arguis me, quod »eos paruulos qui mundum impleuerunt, pro quibus Christus mortuus est, diaboli opus, et de morbo natos, et ab exordio reos definiam.« Paruuli opus diaboli substantialiter non sunt: sed opere diaboli originaliter rei sunt. Et ideo Christus, quod et ipse confiteris, etiam pro paruulis mortuus est; quia et ad ipsos pertinet sanguis, qui in remissionem fusus est peccatorum ; a quo illos sanguine facitis alienos, cum eum negatis trahere originale peccatum. Nec succenseas quod concupiscentiam dixi morbum, cui et tu confessus es prouisum fuisse remedium. Exordium uero paruulorum, ex quo nascerentur, in Adam fuit; quo per peccatum uitiato atque damnato, alterum eis Christus, ex quo renascerentur, instituit.



CAPUT XXuI.

59. »Si ante peccatum,« inquis, »per Deum creatum est unde homines nascerentur, per diabolum autem unde parentes commouerentur; adscribitur sine dubio sanctitas nascentibus, et culpa generantibus.« Quid dicis, »parentes commouerentur?« Si pietate uoluntatis, qua optat filios quisque suscipere; et hoc per Deum institutum: si autem perturbatione libidinis, cui nec excitande nec auferende sufficit uoluntatis arbitrium; nature uulnus est de preuaricatione, quam diabolus persuasit, inflictum. Recte itaque a me dictum est, »Fieret sine isto morbo seminatio filiorum in corpore uite illius, sine quo nunc fieri non potest in corpore mortis huius« .

60. Quod autem argumentaris, »ad bonum fecunditatis paruulos pertinere, que Dei benedictione ante morbum libidinis instituta est; non ad ipsum libidinis morbum, si postea [2 1Kb] peccantibus accidit; atque ideo sanctitatem adscribendam esse nascentibus, et generantibus culpam:« non attendis peccato illo magno uniuersam in deterius mutatam fuisse naturam, unde fuerat propago ducenda. Sic enim posses dicere, Euam solam, non ceteras feminas dolores parturitionis sentire debuisse; quoniam benedictio qua dictum est; Crescite, et multiplicamini , ex qua filii procreantur, ante facta est, quam fuisset  muliebris sexus illa maledictione punitus. Sed si hoc dixerimus, utique respondebitur, sicut ex peccato illo, ita ex maledicto in peius totam mutatam fuisse naturam, unde trahitur originale peccatum et iugum graue super filios Adam.

61. Non enim, sicut tu argumentaris, »Iudeum sub lege positum describebat Apostolus dicentem, Scio quia non habitat in me, hoc est in carne mea, bonum; et, Non ego operor illud, sed quod habitat in me, peccatum; et, Mihi malum adiacet; et, uideo aliam legem in membris meis, repugnantem legi mentis mee:« sed describebat humanam in hac corruptibili carne naturam, non opere Dei cum uitio primitus institutam, sed ex uoluntatis arbitrio ueniente primorum hominum uitio sauciatam. Cuius enim uox est, Infelix ego homo, quis me liberabit de corpore mortis huius? Gratia Dei per Iesum Christum Dominum nostrum ? Numquid Iudei? Absit: sed sine dubitatione Christiani. Eius ergo uoces sunt etiam ille superiores, ex quibus hec consequenter expressa est. Ipse enim dixit, Gratia Dei me liberabit de corpore mortis huius per Iesum Christum Dominum nostrum; qui dicebat, uideo aliam legem in membris meis, repugnantem legi mentis mee.

62. Sed ne forte istam catechumeni existimes uocem lauacrum regenerationis adhuc sperantis, post quod lauacrum nullam legem peccati resistentem legi mentis, habiturus esset in membris ; recole tamen quid scribat ad Galatas, certe homines baptizatos. Dico autem, inquit, spiritu ambulate, et concupiscentias carnis ne perfeceritis. Non ait, Ne feceritis; quia eas non habere non poterant: sed, ne perfeceritis; id est, ne opera earum, consensu uoluntatis impleatis. Caro enim, inquit, concupiscit aduersus spiritum, et spiritus aduersus carnem: hec enim inuicem aduersantur; ut non ea que uultis faciatis. uide si non hoc est ad Romanos: Non enim quod uolo facio bonum; sed quod nolo malum, hoc ago. Deinde ad Galatas addit et dicit: Quod si spiritu ducimini; non adhuc estis sub lege . uide si non hoc est ad Romanos: Iam non ego operor illud; et, Condelector legi Dei secundum interiorem hominem; et, Non regnet peccatum in uestro mortali corpore, ad obediendum desideriis eius . Si enim non obediatur concupiscentiis, quas necesse est esse in carne peccati atque in corpore mortis huius, non perficietur quod perfici uetat Apostolus dicens, Concupiscentias carnis ne perfeceritis. Ipsa quippe sunt opera, de quibus totum mire [2 1Kb] sequitur, et dicit: Manifesta autem sunt opera carnis, que sunt fornicationes, immunditie, luxurie, idolorum seruitus , et cetera. Si ergo non consentiatur concupiscentiis carnis, quamuis agantur motibus,  non tamen perficientur operibus. Proinde cum caro concupiscit aduersus spiritum et spiritus aduersus carnem, ut non ea que uolumus faciamus; nec carnis perficiuntur concupiscentie, quamuis fiant; nec nostra perficiuntur bona opera, quamuis fiant. Sicut enim tunc perficitur carnis concupiscentia, cum consentit ei spiritus ad opera mala, ut non concupiscat aduersus illam, sed cum illa: sic et bona opera nostra tunc perficientur, quando ita spiritui caro consenserit, ut aduersus eum etiam ipsa non concupiscat. Hoc enim uolumus, cum perfectionem iustitie concupiscimus; hoc intentione non intermissa uelle debemus [1 1Kb] : sed quia id perficere in ista corruptibili carne non possumus, ideo dixit ad Romanos, uelle adiacet mihi, perficere autem bonum non inuenio . uel, sicut habent codices greci, uelle adiacet mihi, perficere autem bonum non: id est, non mihi adiacet perficere bonum. Non ait; Facere; sed, perficere bonum. Quia facere bonum, est post concupiscentias non ire : perficere autem bonum, est non concupiscere. Quod ergo est ad Galatas, Concupiscentias carnis ne perfeceritis: hoc e contrario est ad Romanos, Perficere autem bonum non inuenio. Quia nec ille perficiuntur in malo, quando eis non accedit nostre uoluntatis assensus: nec nostra uoluntas perficitur in bono, quamdiu illarum cui non consentimus permanet motus. Ipse autem conflictus, in quo etiam baptizati uelut in agone decertant, cum caro concupiscit aduersus spiritum et spiritus aduersus carnem; ubi et spiritus facit bonum opus, non consentiendo concupiscentie male, sed non perficit, quia ipsa mala desideria non absumit; et caro facit malum desiderium, sed nec ipsa perficit, quia non sibi consentiente spiritu, et ipsa ad opera damnanda non peruenit: iste ergo conflictus non Iudeorum, nec quorumlibet aliorum, sed plane Christianorum fidelium et bene uiuendo in hoc certamine laborantium, breuiter ostenditur ad Romanos, ubi ait, Igitur ipse ego mente seruio legi Dei, carne autem legi peccati .

63. Si ergo hec est conditio in corpore mortis huius ; procul dubio satis euidenter apparet, unde trahant paruuli obligationem peccati cum carnaliter nascuntur, que non soluitur nisi cum spiritualiter renascuntur. Non enim hanc trahunt ex opere, quo humanam Deus naturam fecit; sed ex uulnere, quod nature humane hostis inflixit. Non hostis secundum Manicheos prosiliens ex natura mali, quam non condidit Deus; sed hostis angelus quondam ex opere Dei bonus, ex opere suo factus malus. Qui se primum uulnerando prostrauit, ut elisus elideret, et per malam suasionem preuaricationis uulnus  infligeret; unde genus humanum, etiam in his qui uiam Dei ambulant, claudicaret.

64. Et tamen succenses mihi, quia dixi, »Hec enim que ab impudentibus impudenter laudatur, pudenda concupiscentia« : et iratus impudentius multa dicis, uos extollens, »tanquam [1 1Kb] Scripturis sanctis et rationi certissime congruentes, eo proposito non esse in natura malum defendatis, ut ad uirtutum studia homines incitetis; inculcantes nullum culmen ita arduum esse uirtutis, ut non ad illud adiuuante Deo mens queat fidelis euadere; atque ob hoc dicatis non esse in carne mali necessitatem, ut erubescat unusquisque laudabiliter conditus, deformiter uiuere, ac sic pudor turpi occurrat ignauie de commendatione nobilitatis ingenite:« et cetera huiusmodi, que satis eloquenter in uestra predicatione iactasti, nos contra deprimens, et dicens, »quod dubium non sit euersionem sanctitatis, contaminationem pudicitie, morum labem nostris conuenire, imo inesse dogmatibus: neque id esse me negaturum, qui ideo,« sicut dicis, »in nature inuidiam male conuersationis sordes refundo, ut peccantibus metum demam; quorum obscenitates, Apostolorum et sanctorum omnium consolor iniuriis, eo quod uas aureum apostolum Paulum sepe dixisse commemorem, Non enim quod uolo bonum, hoc ago; sed quod odi malum, illud facio« : et cetera huiusmodi.

65. uerumtamen uos laudans, nos arguens, aduersus concupiscentie malum pugnas, et pugnando confiteris quod loquendo negas. Atque ita uis uideri te culmen ascendisse uirtutis, ut in ipso culmine, quo te existimas euasisse, cum persequente concupiscentia, tanquam in arce confligas, et quantumlibet ex loco superiore, tamen cum hoste interno dimicare non desinas. Nec erubescis concupiscentiam, que te amplius perdet sine dubitatione si uicerit, laudare aduersus eum, qui te perditum etiam cum uincit inquirit: maxime quia in fine eiusdem libri tui dicis, »quod non sit alia mei sensus intentio, quam ad inferendum uirtutibus bellum in uitiorum sacramenta iurare, et ad excidium ciuitatis Dei, omni astu, omni furore conniti, adipiscende castitatis desperatione repugnantes turpitudini territare, mentiri me tantas obscene libidinis uires, ut eam ratio regere ac frenare non possit, cui nec Apostolorum legio repugnauerit.« Hec de me prorsus ipse mentiris. Ego enim non infero uirtutibus bellum; sed uitiis, quantum adiuuor, infero, et inferendum esse proclamo. Quod si et tu facis, quid est quod laudas, cum quibus pugnas? Quomodo uirtute hostes debellare te credam,  quos uerbo lacerare non audes? Si ambo concupiscentiam debellamus, quare non ambo uituperamus? Quam te iactas expugnare continentia, quare non uis damnare sententia? Mentiri me dicis tantas libidinis uires, ut eam ratio regere ac frenare non possit. Ecce ego non dico tantas libidinis uires, ut humana ratio diuinitus accensa et adiuta eam regere ac frenare non possit: sed tu quare negas malum esse, quod si non frenetur occidit? Ecce ego uoce qua possum, quod me negare asseris clamo, Apostolorum legionem repugnasse libidini, utique repugnanti [1 1Kb] : tu qui nos fecisse Apostolis calumniaris et uelut indignaris iniuriam, cur et illorum et tuam exornas laudibus inimicam? Quis eam defendat, cui legio repugnauit Apostolorum, nisi hostis Apostolorum?

66. Itane habere tecum libido et amicitiam meretur et bellum, ut abs te expugnetur in te, et defendatur aduersus me? Bellum uestrum latet, amicitia patet: ex hoc quod patet, suspectum facis esse quod latet. Quid enim uis credamus de bello quod geritis in operto, quorum amicitiam cernimus in aperto? Quomodo uis ut arbitremur aduersus aculeum te dimicare libidinis, cum libros impleas laude libidinis? uerum ecce uinco suspicionem meam: expugnare te credo quod laudas; sed laudare te doleo quod expugnas. Ex isto igitur et cum isto malo, quod a te quoque credimus expugnari, homo generatur, quem negas regeneratione saluari. Isto enim coniugati bene utuntur, quo continentes melius non utuntur. Porro si malum est, quo caro [2 1Kb] concupiscit aduersus spiritum, cui malo, sicut fateris, Apostolorum legio repugnauit; hoc utentes coniugati, procul dubio non bono bene utuntur, sed malo. Ex hoc igitur et cum hoc filii generati regenerandi sunt, ut liberentur a malo. Hoc enim originali malo etiam parentes illorum rei nati sunt, etsi ab hoc reatu renascendo sunt liberati. Quid autem uellemus ut gignerent, non unde renati, sed unde nati sunt, nisi quod et ipsi nati sunt? Reos ergo: quia et ipsi rei nati sunt, et generantes inde unde nati sunt, non aliud potuerunt generare quam nati sunt. Unde autem renati, inde a reatu cum quo nati sunt liberati. Ac per hoc et illi quos reos liberati generauerunt [3 1Kb] , eadem sunt regeneratione liberandi. Ex hoc enim malo rei nati sunt, quo bene utuntur renati, ut nascantur regenerandi. Contra quod malum si non pugnas, pugnantibus crede: si pugnas, aduersarium confitere; et noli laudando morbum, habere amicum, quem pugnando experiris inimicum.



LIBER QUARTUS.


Libro Iuliani secundo respondet Augustinus, dicta ipsius, ut in primi libri confutatione fecit, singula excutiens, iis tantum silentio pretermissis, que aliquem nodum questionis ad rem pertinentis non habent. Atque hic duo presertim probat: unum quidem, uirtutes infidelium ueras non esse; alterum uero, malum esse concupiscentiam, quod ipsis etiam Gentilium sententiis, prebente occasionem aduersario, commonstrat. Circa medium libri paucis obiter docet quomodo gratia non secundum merita detur, nec tamen in fatum sit referenda; utque intelligendum quod Apostolus dicit, Deum uelle omnes homines saluos fieri.



CAPUT PRIMUM.

1. Iam nunc ab alterius uoluminis exordio cetera uideamus, quibus librum meum refellere niteris; omittentes, sicut instituimus, ea que nodos non faciunt questionum, quibus soluendis curam nos oportet impendere, nec [1 1Kb] immorando superfluis ipsa prolixitate operis a laborioso negotio deterrere lectorem. Superiore igitur libro satis egimus, quo recte iudicantibus appareret, cum Deus uerus et bonus sit hominum conditor, boneque sint nuptie, quas et conditione atque copulatione utriusque sexus instituit, et fecunditatis munere benedixit; malum tamen esse concupiscentiam carnis qua concupiscit aduersus spiritum, eoque malo bene uti pudicitam coniugalem, meliusque non uti continentiam sanctiorem: quod malum non ex alia substantia quam Deus non condidit, sicut Manicheus insanit, nobis esse permixtum; sed per inobedientiam unius hominis exortum atque traductum, et per obedientiam unius hominis expiandum atque sanandum; cuius obligatione implicat debita pena nascentem, soluit indebita gratia renascentem. Hoc malum contra me laudando, aduersarius meus uideris: sed in te debellando, meus testis es: si autem non debellas, tuus hostis es. Proinde quia primo tuo libro sufficienter me respondisse existimo, quamuis ibi tota causa finita sit; tamen ne ceteris tribus respondere non potuisse uideamur, in eis etiam quam uana dixeris intuere.

2. Propositis ex meo libro  uerbis meis exultas, quod »teste Apostolo« dixerim, »donum Dei esse pudicitiam coniugalem« : quasi propterea laudauerit Apostolus malum quod tu laudas, quo caro concupiscit aduersus spiritum , quo malo utitur bene pudicitia coniugalis, sicut iam in libro superiore monstraui. Non itaque paruum donum Dei est, ita frenari hoc malum, ut ad nichil relaxetur illicitum, sed generationi tantum regenerandorum seruiat filiorum. Eius quippe impetus non sua sponte moderatus est: a nullo namque illicito sese abstinet, si membra desiderio eius inseruiant. Ac per hoc eius motus, non in ipso, cuius inquietus est motus; sed in refrenante ac bene utente laudatur.

3. Itaque isto malo cum bene utuntur coniugati fideles, a cuius reatu soloti sunt munere Saluatoris; profecto quicumque inde nascuntur eiusdem munere Creatoris, non sicut nobis obiicis, »in regnum diaboli preparantur;« sed ab illo potius eruendi et in  regnum Unigeniti transferendi [1 1Kb] . Hec enim est, et esse debet piorum coniugum intentio, ut regenerationi generatio preparetur. Si autem hoc malum quod in se ipsis parentes sentiunt, cui malo, ut tuis uerbis utar, »Apostolorum legio repugnauit« , non pertineret ad filios, sine illo utique nascerentur: nunc uero quandoquidem cum hoc nascuntur, quid miraris, quia propter hoc renascuntur, ut ab eius obligatione soluantur, et aut ex ista uita ab illo liberati rapiantur, aut in ista uita aduersus illud liberi prelientur, uictoresque in fine remunerentur?

4. Quis autem nostrum suspicatus est, »usum coniugum a diabolo fuisse repertum? Quis commixtionem corporum per malum preuaricationis« credidit »accidisse;« cum sine his nuptie prorsus esse non possent? Sed malum quo bene utuntur, nullum esset, si nemo peccasset. Quod dixi, mihi obiice, ut purgem: nam si et quod non dixi, mihi obiicis, quando finimus?

5. »Consequens« putas »esse, ut munus Dei noceat, si homo cum malo nascitur: nemo enim nisi Dei munere nascitur.« Audi ergo et intellige: munus Dei nulli nocet, quo quisque est et uiuit; sed concupiscentie malum non potest esse, nisi in eo quod est et uiuit. Quapropter potest esse malum in munere Dei, sanandum alio munere Dei. Potest igitur in homine qui munere Dei est et uiuit, malum esse generatione contractum, regeneratione sanandum. Nam utique nullus infans cum demone nasceretur, si non nasceretur; nec ideo mali huius ipsa est causa, quia nascitur. Nascitur ergo munere Dei, cum demone autem, iudicio Dei sane occulto, sed numquid iniusto?



CAPUT II.

6. In eo uero quod dixi, »etiam bonum coniugale, si non habetur, a Domino esse poscendum« ;  uisus sum tibi dicere, »pro concumbendi uiribus supplicandum.« Sed ego pro ipsa pudicitia coniugali dixi rogandum Deum, in qua est concumbendi non liber usus, sed licitus modus. Nam homo si concumbere non potest, potius non querat uxorem: quandoquidem apostolica sententia ubi ait, Si se non continet, nubat ; remedium uoluit esse nuptias, quod et ipse confessus es, contra morbum concupiscentie, quod confiteri non uis, qui remedium confiteris . Hoc autem remedium est, non ut sit concupiscentia, si non est; sed ut non rapiat ad illicita, cuius motus infrenis est. Pertinet  enim ad hoc quoque petitionis genus, quod in oratione dominica dicimus, Ne nos inferas in tentationem: quoniam unusquisque tentatur a concupiscentia sua, sicut ait apostolus Iacobus . Conuenit huic et quod dicimus, Libera nos a malo . Dicunt enim hoc de hac re coniuges, ut interim mente liberi a malo, bene utantur malo quod habent in carne ; ut omni postea corruptibilitate sanata, nullum in eis quo utantur, remaneat malum. Quid est quod triumphas tanquam de hoste uicto? Internum potius uince quem laudas. Nam uictoria de te mea, illo malo tecum pugnante, secura est. Neque enim dicere audebis, eum uinci qui uerum dicit, ab eo qui falsum dicit. Ego autem concupiscentiam contra quam pugnas, malum dico, tu bonum: sed pugna tua malum fatetur, quod bonum lingua mentitur; augens mendacium alio mendacio, quo affirmas et a me illam dictam bonam. Neque enim concupiscentiam carnis, quam Ioannes apostolus dixit a Patre non esse , ego dicerem bonum: sed bonum dixi pudicitiam esse coniugalem, que resistit malo concupiscentie, ne ad illicita rapiat cum mouetur.

7. uerum sciens quam inaniter argumentatus fueris, »pulsas,« ut dicis, »alterum definitionis mee latus,« et inquis: »Si calor genitalis coniugalis honestatis minister ab immoderatis procursibus tam studio fidelium, quam doni uirtute retinetur, nec exstinguitur per gratiam, sed frenatur; probabilis est in genere suo et in modo suo, et solis accusatur excessibus.« Hec dicens, non attendis coniugum conuentionem causa generandi, ideo bonum esse laudabile, quia eo limes prefigitur licitus malo concupiscendi. Cur enim non potius malum uocetur, quod fateris esse frenandum? Cur, queso, frenandum, nisi ne noceat? nisi ne ad illicita que desiderat relaxetur? Et utique desiderium mali malum est, etiamsi ei non consentiatur, donec eo ueniamus ubi nec habeatur. Non igitur quid boni de concupiscentia carnis fiat, sed ipsa quid mali faciat, cogitandum est. Nam pudicitia coniugalis inhiantem concupiscentiam siue de illicito siue de licito percipere uoluptatem, frenat ab illicito, permittit ad licitum: hoc est bonum, non tamen eius, sed bene utentis bonum est. Quod autem ipsa concupiscentia facit, siue ad licitum siue ad illicitum indifferenter ardescere, utique malum est. Hoc itaque malo bene utitur pudicitia coniugalis, melius non utitur continentia uirginalis.

8. »Si posset,« inquis, »calor genitalis malum esse naturaliter, exstirpandus erat, non componendus.« uide quemadmodum noluisti dicere, quod supra dixeras, »frenandus;« sed maluisti, »componendus.« Sensisti enim quod eum nemo frenaret, nisi qui repugnaret: et ob hoc mutato uerbo, timore ipso fassus es malum, quod repugnat bono. Appellas [1 1Kb] etiam calorem genitalem, quia pudet appellare libidinem,  siue, sicut eam diuinus sermo appellare consueuit, carnis concupiscentiam. Sic ergo loquere et dic: Si posset carnis concupiscentia mala esse naturaliter, exstirpanda erat, non componenda. Sic enim possunt, qui latine sciunt, tardiores intelligere quid loquaris. Sed ita hoc dicis, quasi non eam mallent exstirpare, si possent, omnes qui propterea coniugantur, quia continentie laborem quo huic malo resistitur, non ferunt, et ideo malunt eo bene uti, quam melius omnino non uti. Sed si in corpore mortis huius hoc malum necessarium est coniugatis, quia sine illo fieri non potest bonum generationis; continentes exstirpent concupiscentiam carnis. Tu ipse, tu qui loqueris, nec quid loquaris attendis, exstirpa libidinem de membris tuis. Non enim et tibi necessaria est; aut bona sunt eius desideria, quibus si consenseris uel cesseris, interibis.

9. Porro si malum est in te cui repugnas, quod oppugnas, quod cum uincis expugnas; hoc malo melius non uteris, quo malo bene utuntur [1 1Kb] , in quibus hoc bonum esse contendis; ubi profecto mentiris, aut falleris. Neque enim dicturus es, in coniugibus bonum esse libidinem, in sanctis autem uel uirginibus uel continentibus malum. Iam sententiam tenemus tuam, ubi aisti: »Concupiscentie naturalis qui modum tenet, bono bene utitur; qui modum non tenet, bono male utitur: qui autem etiam ipsum modum, sancte uirginitatis amore contempserit, bono melius non utitur; confidentia quippe sue salutis,« inquis, »et roboris contempsit remedia, ut gloriosa posset exercere certamina.« His uerbis tuis sine ambiguitate declaras, concupiscentiam carnis hoc [2 1Kb] esse in utrisque, id est, et coniugatis et continentibus. Quo enim coniugati bene utuntur, et continentes melius non utuntur, bonum tu dicis, ego malum: sed in sanctis uirginibus et continentibus carnis concupiscentia malum se esse manifestat, contra quam fateris eos [3 1Kb] »gloriosa exercere certamina:« procul dubio ergo non bono, sed malo melius non utuntur. Hoc igitur utentes coniuges, nec ipsi utique bono, sed malo bene utuntur. Proinde tota controuersia non remansit , nisi utrum in eis qui continentiam Deo uouerunt, bonum sit ista de qua disputamus concupiscentia carnis, an malum. Quod enim horum duorum repertum in his fuerit, hoc et in coniugibus apparebit: quoniam hoc illi bene utuntur, quo isti melius non utuntur. Collige itaque totas uires acuti tui cordis, ac libere frontis, et aude respondere si potes, hoc bonum esse, cui, sicut libro superiore confessus es, »Apostolorum legio repugnauit:« mihi scilicet exprobrans, quod »tantas« esse dixerim »libidinis uires, ut ei nec Apostolorum legio repugnauerit;« cum potius pro causa mea faciat, quia ei malo quod tu bonum dicis, legio non qualiumcumque  sanctorum, sed ipsorum quoque repugnauit Apostolorum. Cui malo tantum licere posse, quis crederet, ut sibi laudatorem etiam de suis expugnatoribus prouideret? Absit quidem, ut antiquorum aliquem uel Apostolorum, uel quorumque sanctorum: mirabiliter tamen, quia uel quemquam hereticorum [1 1Kb] nouorum, qui simul utrumque se esse profiteatur inexplicabilibus modis, expugnatorem scilicet defensoremque libidinis; et conetur ostendere manens in heresi Pelagiana, et ex animo se laudare quod ipsum eius animum nisi expugnetur occidit, et ex animo expugnare quod eius dogma nisi laudetur absumit.

10. Rogo, si est in uobis ullus sensus humanus, num potest et malum esse peccatum, et bonum esse desiderare peccatum? Quid enim agit in carne sanctorum continentium ista concupiscentia, nisi peccandi desideria; quibus non consentientes »exercent,« ut confiteris, »gloriosa certamina?« Neque enim saltem connubii desiderium in illa continentie professione potest esse non malum. Quid ergo illic agit, ubi malum est quidquid agit; ac si ei consentiatur, et peragit? Quid ibi agit hec concupiscentia, ubi nichil boni concupiscitur ex illa? Quid ibi agit libido, ubi nichil boni libebit ex illa? Non importune in coniugatis esse dicatur: si enim summum culmen obtinent pudicitie coniugalis, faciunt boni aliquid per illam, quamuis nichil faciant propter illam. In sanctis autem uirginibus et continentibus quid agit, obsecro te; quid agit tua ista suscepta, cum desipis [2 1Kb] ; aduersaria, si sapis; quid agit, ubi nichil boni agit ipsa, nichil boni agitur de ipsa? Quid agit in eis, in quibus quidquid secundum ipsam concupiscitur, malum est? Quid agit in eis, quos contra se compellit uigilare atque pugnare; et si quando ab eis ullum uel in somnis furatur assensum, cum euigilauerint, gemere et inter gemitus dicere, Quomodo impleta est anima mea illusionibus ? Quia cum sopitos deludunt somnia sensus  , nescio quomodo etiam caste anime in turpes labuntur assensus; que si imputaret Altissimus, quis uiueret castus?

11. Hoc ergo malum, quod non dicturus es bonum, nisi aduersus omnem ueritatis tubam sic obsurdueris, ut clames bonum esse concupiscere malum, quod nec inter surdos dicere audebis: hoc, inquam, malum cur non exstirpatur de continentium carne sanctorum? Cur non »totum opere mentis aufertur?« Hoc enim dicis »fieri debuisse, si malum esset.« Et quia non fit in coniugatis, ubi eius modus [3 1Kb] est necessarius, ideo putas bonum: cum uideas, nec ibi fieri ubi modus eius nullus est necessarius, et in quantum inest nocet, etsi non ad perdendum de sorte sanctorum, si non ei consentiatur, tamen ad minuendam spiritualem delectationem sanctarum mentium; illam scilicet de qua dicit Apostolus, Condelector enim legi Dei secundum interiorem hominem . Hec delectatio  profecto minuitur, quando etsi non ad explendam, certe ad oppugnandam carnalis concupiscentiam uoluptatis, bellantis animus occupatur, et ita exercet gloriosa certamina, ut a delectatione intelligibilis pulchritudinis ipsis certaminibus auocetur. Sed quia in ista humana miseria peior hostis est cauenda superbia, ideo nimirum non penitus exstinguitur in carne continentium sanctorum ista concupiscentia, ut dum pugnatur aduersus eam, periculorum suorum animus admoneatur, ne securus infletur; donec humana fragilitas ad tantam perfectionem perueniat sanitatis, ubi nulla putredo lasciuie, nullus tumor superbie formidetur. Sic uirtus in infirmitate perficitur : quia et pugnare infirmitatis est. Quanto enim quisque uincit facilius, tanto pugnat minus. In semetipso autem quis pugnaret, si nichil ex semetipso eidem repugnaret? Et quid nobis repugnat ex nobis, nisi quod adhuc curatur ut sanetur in nobis? Ergo in nobismetipsis sola est infirmitas causa pugnandi; et rursus infirmitas admonitio est non superbiendi. Proinde uirtus qua hic, ubi superbiri potest [1 1Kb] , non superbiatur, in infirmitate perficitur.

12. Quamobrem hoc coniuges [2 1Kb] bene utuntur, quo continentes melius non utuntur. Malum igitur [3 1Kb] quo coniuges bene utuntur, et inest coniugibus quo bene utantur, inest et continentibus quo melius non utantur: ideo quippe inest, ut non extollantur. »Solis« ergo libidinis »excessibus accusatur,« sed ille a quo non refrenatur: nam ipsa per se ipsam rectissime omnino suis ipsis motibus accusatur, quibus ne excedat obsistitur. Non itaque, ut dicis, »nichil ad innocentiam promouet modestia rei per ipsum genus nocentis.« Promouet quippe ad innocentiam non consentire malo: nec ideo illud cui non consentitur, non est malum; imo propterea sine dubitatione malum est, quia non ei consentire bonum est. Quid enim mali faceret, qui bone concupiscentie consentiret; cum mali nichil faciat, etiam qui opere coniugali, non sine ipsius malo seminat hominem, qui est Dei opus bonum? Nec »confectricem seminum libidinem« dixeris. Ille quippe creat hominis semen, qui hominem ex semine: sed unde, interest. Quia mali huius occulta sunt et dira contagia: nec ex his hominibus qui malo carent, Deus uel semen uel homines creat; etiam si quidam ab eiusdem mali noxa regeneratione soluti sunt, sicut soluendi sunt qui inde nascuntur.

13. Dixi sane, nec penitet, de pudicitia coniugali, que mea uerba posuisti, »quia cum dona Dei esse ista monstrantur, a quo petenda sunt discitur, si non habentur; et cui agende gratie, si habentur.« Aguntur enim gratie »non de origine,« ut dicis, »concupiscentie,« cuius origo est primum malum hominis;« sed de regimine,« quod uerum dicis. Utrumque enim dicis, »uel regimine uel origine.« Ideo autem aguntur gratie de regimine concupiscentie,  quia repugnans uincitur. Quod autem repugnat uoluntati bone, non est bonum; imo malum esse quis neget, nisi qui non habet uoluntatis bonum, cui quod repugnat, fateatur malum?



CAPUT III.

14. Interponis alia de libro meo, ubi cum dixissem donum Dei pudicitiam esse coniugalem, et hoc Apostolo teste docuissem; occurrentem deinde questionem tacitus nolui preterire, quid dicendum sit, cum uidentur etiam nonnulli impii pudice cum coniugibus uiuere . »Soletis,« enim, »negantes Dei dona esse uirtutes quibus recte uiuitur, et eas nature uoluntatique humane, non gratie Dei tribuentes, hoc uti argumento, quod eas nonnunquam habeant infideles:« ita conantes euacuare quod dicimus, neminem recte uiuere, nisi ex fide per Iesum Christum Dominum nostrum, unum Dei et hominum mediatorem; ubi uos eius aduersarios apertissime profitemini. Denique longe non eamus: si forte fallor, ad ista responde. Ego dixi, »pudicum non ueraciter dici, qui non propter Deum uerum fidem connubii seruat uxori.« Unde autem id ostenderem, paulo post adhibui, quod mihi uisum est grande documentum . »Cum enim uirtus sit,« inquam, »pudicitia, cui uitium contrarium est impudicitia, omnesque uirtutes etiam que per corpus operantur, in animo habitent; quomodo uera ratione pudicum corpus asseritur, quando a uero Deo ipse animus fornicatur?« Deinde ne quisquam uestrum negaret animum infidelium fornicari, adhibui testimonium de Scriptura sancta, ubi legitur, Ecce enim qui longe se faciunt a te, peribunt; perdidisti omnem qui fornicatur abs te . Sed tu qui »mea,« sicut dicis, »que mihi uidentur acuta persequeris,« hoc totum tanquam mihi obtusum uisum fuerit preteristi. uide ergo quid horum negandum arbitreris. uirtutem esse pudicitiam coniugalem, promptissime confiteris: omnes uirtutes etiam que per corpus operantur, in animo habitare non negas. Porro infidelis animum fornicari a Deo ille potest negare, qui se palam sanctarum Scripturarum aduersarium profitetur. Ex quibus omnibus hec summa conficitur, ut aut in animo fornicante pudicitia uera esse possit; quod cernis quam sit absurdum: aut in animo infidelis pudicitia uera esse non possit; quamuis hoc cum assererem, te finxeris surdum. Non igitur, ut calumniaris, »studio uituperandi substantiam, dona collaudo.« Non enim diuinorum donorum capax esset, nisi bona esset humana substantia, cui uitia quoque ipsa bonitatis perhibent testimonium naturalis. Quid enim aliud in uitio recte displicet, nisi quia detrahit uel minuit quod in natura placet?

15. Cum ergo diuinitus adiuuatur homo, non tantum »ad capessendam perfectionem adiuuatur,« quod ipse posuisti, utique uolens intelligi eum per se incipere sine gratia, quod perficit gratia: sed potius quod Apostolus loquitur, ut qui in uobis [1 1Kb] opus bonum  cepit, perficiat usque in finem . In quo enim uis »hominem,« sicut loqueris, »ad aliquid laudabile generosi cordis stimulis incitari,« in hoc eum non uis in Domino, sed in libero arbitrio gloriari: ac sic priorem dare, ut retribuatur illi; eoque modo gratia iam non sit gratia , quia non est gratuita. »Bonam« dicis »hominum naturam, que talis gratie opitulationem meretur.« Quod gratanter audirem, si hoc propterea quia rationalis natura est diceres: neque enim gratia Dei per Iesum Christum Dominum nostrum lapidibus aut lignis pecoribusue prestatur: sed quia imago Dei est, meretur hanc gratiam; non tamen ut eius bona uoluntas possit precedere preter gratiam, ne uel ipsam [1 1Kb] prior det, ut retribuatur illi, ac sic gratia iam non sit gratia, dum non datur gratuita, sed redditur debita. Quid est ergo, quod secundum modum uestrum, »effectum uoluntatis humane dona celestia me« credideras »nuncupasse;« tanquam uoluntas hominis sine Dei gratia moueretur ad bonum, ut ei debitus a Deo retribueretur effectus? Itane oblitus fueras, nos cum Scriptura dicere contra uos, Preparatur uoluntas a Domino ; uel quod in nobis Deus operetur et uelle? O ingrati gratie Dei! o inimici gratie Christi, et solo uocabulo christiani! Nonne pro inimicis suis orat Ecclesia? Quid orat, obsecro? si ut eis sue uoluntatis retribuatur pretium, quid eis orat, nisi grande supplicium? Quod iam contra eos est, non pro eis; orat autem pro eis: non ergo quia est illis [2 1Kb] uoluntas bona, sed ut conuertatur in bonam uoluntas mala: quoniam preparatur uoluntas a Domino; et, Deus est enim, ut ait Apostolus, qui operatur in uobis et uelle .

16. Sed acerbissimi gratie huius inimici exempla nobis opponitis impiorum, quos dicitis [3 1Kb] »alienos a fide abundare uirtutibus, in quibus sine adiutorio gratie, solum est nature bonum, licet superstitionibus mancipatum, qui solis libertatis ingenite uiribus, et misericordes crebro, et modesti, et casti inueniuntur, et sobrii.« Hec dicens ecce iam et illud quod gratie Dei tribueras, abstulisti, ipsum scilicet uoluntatis effectum. Non enim aisti, uelle eos esse misericordes, modestos, et castos, et sobrios, et ideo non esse, quod nondum per gratiam fuerint consecuti bone huius uoluntatis effectum: sed si et esse uoluerunt et sunt, iam in eis uoluntatem et effectum uoluntatis inuenimus; quid remansit quod gratie reseruemus in tam euidentibus, quibus dixisti eos abundare uirtutibus? Quanto satius, si te impios ita laudare delectat, ut non audiens dicentem Scripturam, Qui dicit impium iustum esse, maledictus erit in populo, et odibilis in gentibus ; etiam uirtutibus ueris eos predices abundare: quanto, inquam, satius hec ipsa in eis dona Dei esse fatereris, sub cuius occulto iudicio, nec iniusto, alii fatui, alii tardissimi  ingenii et ad intelligendum quodam modo plumbei, alii obliuiosi, alii acuti memoresue nascuntur, alii utroque munere prediti, et acute intelligentes et tenacissime [1 1Kb] memorie thesauro cognita recondentes; alii natura lenes, alii leuissimis causis ira facillima ardentes, alii ad uindicte cupiditatem inter utrosque mediocres; alii spadones, alii in concubitu ita frigidi ut uix omnino moueantur, alii libidinosissimi ut uix omnino teneantur, alii inter utrosque et moueri faciles et teneri; alii timidissimi, alii audacissimi, alii neutrum; alii hilares, alii tristes, alii ad nichil horum procliues: nec eorum que commemoraui aliquid instituto ac proposito, sed natura; unde medici audent ista tribuere temperationibus corporum? Quod etsi probari [2 1Kb] , uel nulla existente, uel omni finita questione potuisset; numquid sibi quisque corpus condidit, et hoc eius tribuendum est uoluntati, quod mala ista naturalia magis minusue perpetitur? Nam prorsus ea non perpeti cum hic uiuitur, nullo modo, nulla ratione quisquam potest. Nec tamen siue maximis, siue minimis [3 1Kb] urgeatur, fas est ut dicat ei qui se finxit, quamuis omnipotenti, iusto, et bono, Quare sic me fecisti ? Et de iugo graui quod est supra filios primi Adam , nemo liberat nisi secundus Adam. Quanto ergo tolerabilius illas, quas dicis in impiis esse uirtutes, diuino muneri potius, quam eorum tribueres tantummodo uoluntati: licet ipsi hoc nesciant, donec si ex illo sunt predestinatorum numero accipiant spiritum qui ex Deo est, ut sciant que a Deo donata sunt eis ?

17. Sed absit ut sit in aliquo uera uirtus, nisi fuerit iustus. Absit autem ut sit iustus uere, nisi uiuat ex fide: Iustus enim ex fide uiuit . Quis porro eorum qui se christianos haberi uolunt, nisi soli Pelagiani, aut in ipsis etiam forte tu solus, iustum dixerit infidelem, iustum dixerit impium, iustum dixerit diabolo mancipatum  ? sit licet ille Fabricius, sit licet Fabius, sit licet Scipio, sit licet Regulus, quorum me nominibus, tanquam in antiqua Romana curia loqueremur, putasti esse terrendum. uerum tu in hac causa etsi ad scholam Pythagore prouoces uel Platonis, ubi eruditissimi atque doctissimi uiri multo excellentiore ceteris philosophia nobilitati ueras uirtutes non esse dicebant, nisi que menti quodam modo imprimuntur a forma illius eterne immutabilisque substantie, quod est Deus; etiam illic aduersus te, quantum donat qui nos uocauit, pietatis libertate clamabo: Nec in istis est uera iustitia. Iustus [4 1Kb] ex fide uiuit. Fides ex auditu, auditus  autem per uerbum Christi: finis legis Christus ad iustitiam omni credenti . Quomodo sunt uere iusti, quibus uilis est humilitas ueri iusti? Quo enim propinquauerunt intelligentia, inde superbia recesserunt: quia [1 1Kb] cognoscentes Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt . Quomodo est in eis uera iustitia, in quibus non est uera sapientia? Quam si eis tribuerimus, nichil erit cause cur non eos ad illud regnum peruenire dicamus, de quo scriptum est, Concupiscentia sapientie deducit ad regnum . Ac per hoc Christus gratis mortuus est, si homines sine fide Christi ad fidem ueram [2 1Kb] , ad uirtutem ueram, ad iustitiam ueram, ad sapientiam ueram, quacumque re alia, quacumque ratione perueniunt. Prorsus sicut de lege uerissime ait Apostolus, Si per legem iustitia, ergo Christus gratis mortuus est : ita uerissime dicitur, Si per naturam uoluntatemque iustitia, ergo Christus gratis mortuus est. Si per doctrinas hominum qualiscumque iustitia, ergo Christus gratis mortuus est. Per quod enim est uera iustitia [3 1Kb] , per hoc etiam regnum Dei. Deus namque ipse, quod absit, erit iniustus, si ad eius regnum uerus non admittitur iustus: cum et ipsum eius regnum iustitia sit, quemadmodum scriptum est, Non est regnum Dei esca et potus, sed iustitia, et pax, et gaudium . Porro si ueram iustitiam non habent impii; profecto nec alias uirtutes comites eius et socias, si quas habent, ueras habent [quia cum non ad suum referuntur auctorem dona Dei, hoc ipso mali his utentes efficiuntur iniusti [4 1Kb] ]: ac per hoc nec continentia siue pudicitia uera uirtus est impiorum.

18. Tu uero tam male accipis quod ait Apostolus, Nam qui in agone contendit, ab omnibus continens est ; ut continentiam, tam magnam uirtutem, de qua scriptum est, quod nemo esse potest continens nisi Deus det ; etiam choraulas et huiusmodi turpes infamesque personas habere contendas. Hi enim quando in agone decertant, ab omnibus continent, ut corruptibilem coronam accipiant: a cuius tamen uana cupiditate non continent. Hec enim cupiditas uana ac per hoc praua, uincit in eis et frenat alias prauas cupiditates: propter quod dicti sunt continentes. Sed ut grauissimam faceres iniuriam Scipionibus, continentiam quam in eis tanto eloquio predicasti, dedisti et histrionibus: ignorans Apostolum, cum exhortaretur homines ad uirtutem, sic exemplum de uitiosa hominum affectione [5 1Kb] sumpsisse,  quemadmodum alio loco Scriptura, cum ad amorem sapientie homines hortaretur, querendam dixit esse sicut pecuniam . Numquid propterea sancta Scriptura dicenda est laudasse auaritiam? Sed quia notum est, amatores pecunie quantis patienter laboribus doloribusque subdantur, a quantis se contineant uoluptatibus, siue cupiditate augendi pecuniam, siue timore minuendi, quanta lucrum sagacitate sectentur, et prudenter damna deuitent, quam timeant plerumque aliena diripere, et aliquando sua sibi ablata contemnant, ne repetendo et litigando plus perdant: recte admoniti sumus sic amare sapientiam, ut eam nobis thezaurizare auidissime cupiamus, atque ut nobis magis magisque acquiratur, nec aliqua ex parte minuatur, et perferamus molestias, et libidines refrenemus, et prospiciamus in posterum, et innocentiam beneficentiamque seruemus. Quod cum facimus, ideo ueras uirtutes habemus, quia uerum est propter quod facimus, id est, hoc nature nostre consentaneum est ad salutem et ueram felicitatem.

19. Non enim absurde uirtus definita est ab eis qui dixerunt, »uirtus est animi habitus, nature modo atque rationi consentaneus« . uerum dixerunt, sed quid sit consentaneum liberande ac beatificande nature mortalium nescierunt. Neque enim omnes homines naturali instinctu immortales et beati esse uellemus, nisi esse possemus. Sed hoc summum bonum prestari hominibus non potest, nisi per Christum et hunc crucifixum, cuius morte mors uincitur, cuius uulneribus natura nostra sanatur. Ideo iustus ex fide Christi uiuit. Ex hac enim fide prudenter, fortiter, temperanter, et iuste, ac per hoc his omnibus ueris uirtutibus recte sapienterque uiuit, quia fideliter uiuit. Si ergo ad consequendam ueram beatitudinem, quam nobis immortalem fides que in Christo est uera promittit, nichil prosunt homini uirtutes; nullo modo uere possunt esse uirtutes. An placet tibi ut ueras uirtutes auarorum esse dicamus, cum lucrorum uias prudenter excogitant, cum pro acquirenda pecunia seua atque aspera multa fortiter tolerant, cum uarias cupiditates quibus sumptuose uiuitur, temperanter sobrieque castigant, cum abstinent ab alieno, et de suo sepe amissa [1 1Kb] contemnunt, quod uidetur ad iustitiam pertinere, ne iurgiis et iudiciis plura consumant? Cum enim agitur aliquid prudenter, fortiter, temperanter, et iuste, omnibus quatuor uirtutibus agitur, que secundum tuam disputationem uere uirtutes sunt, si ad cognoscendum utrum uere sint, hoc tantummodo intuendum quod agitur, nec causa querenda est cur agatur: unde ne tibi uidear calumniari, ipsa tua uerba iam ponam. »Cunctarum,« inquis, »origo uirtutum in rationabili animo sita est, et affectus omnes per quos aut fructuose aut steriliter boni sumus, in subiecto sunt mentis nostre, prudentia, iustitia, temperantia, fortitudo. Horum igitur affectuum uis cum sit in omnibus  naturaliter,« inquis, »non tamen ad unum finem in omnibus properat: sed pro iudicio uoluntatis, cuius nutui seruiunt, aut ad eterna, aut ad temporalia diriguntur. Quod cum fit, non in eo quod sunt, non in eo quod agunt, sed in eo solo uariant quod merentur. Nec nominis sui igitur,« inquis, »possunt, nec generis sustinere dispendium, sed solius quod appetiuerunt premii aut amplitudine ditantur, aut exilitate frustrantur.« Hec ubi didiceris, nescio: iam tamen cernis, ut arbitror, consequens esse ut uera sit uirtus, auarorum prudentia, qua excogitant genera lucellorum [1 1Kb] ; et auarorum iustitia, qua grauium damnorum metu facilius sua nonnunquam contemnunt, quam usurpant aliquid alienum; et auarorum temperantia, qua luxurie, quoniam sumptuosa est, cohibent appetitum, soloque necessario uictu tegumentoque contenti sunt; et auarorum fortitudo, qua, ut ait Horatius,

Per mare pauperiem fugiunt, per saxa, per ignes. 
qua denique cognouimus quosdam irruptione barbarica, ad ea prodenda que habebant, nullis hostium tormentis potuisse compelli. Ergo uirtutes iste tali fine turpes atque deformes, et ideo nullo modo germane uereque uirtutes, tibi tamen ita uere uidentur et pulchre, »ut nec nominis sui possint, nec generis sustinere dispendium, sed solius quod appetiuerunt premii exilitate frustrentur,« id est, terrenorum commodorum fructu, non celestium premiorum. Nec aliud erit quam uera iustitia Catiline, comprehendere multos amicitia, tueri obsequio, cum omnibus communicare quod habebat: et fortitudo uera erit eius, quod frigus, famem, sitim ferre poterat: et uera patientia, quod patiens erat inedie, algoris, uigilie, supra quam cuiquam credibile est . Quis hec sapiat, nisi desipiat?

20. Sed uidelicet homo eruditus eorum uitiorum ueri similitudine falleris, que finitima uidentur et propinqua uirtutibus, cum absint ab eis quam longe absunt a uirtutibus uitia. Nam sicut constantia est uirtus, cui contraria est inconstantia: uitium est tamen ei quasi finitimum pertinacia, que constantiam uidetur imitari. Quo utinam uitio careas, cum hec que dico, uera esse cognoueris; ne tibi in errore, uelut amando constantiam, manendum pertinaciter arbitreris. Ita omnibus uirtutibus non solum sunt uitia manifesta discretione contraria, sicut prudentie temeritas: uerum etiam uicina quodam modo, nec ueritate [2 1Kb] , sed quadam specie fallente, similia; sicut ipsi prudentie non temeritas uel imprudentia, sed astutia: quod tamen uitium est, quamuis in Scripturis sanctis et in bono accipiatur quod dictum est, Astuti ut serpentes ; et in malo, quod in paradiso erat serpens prudentissimus omnium bestiarum . Nec istorum uitiorum, que finitima uirtutibus diximus, possunt omnium facile nomina reperiri: uerum etsi non inuenitur quemadmodum  nuncupentur, cauenda sunt.

21. Noueris itaque, non officiis, sed finibus a uitiis discernendas esse uirtutes. Officium est autem quod faciendum est: finis uero propter quod faciendum est. Cum itaque facit homo aliquid ubi peccare non uidetur, si non propter hoc facit propter quod facere debet, peccare conuincitur. Que tu non attendens, fines ab officiis separasti, et uirtutes ueras officia sine finibus appellandas esse dixisti. Ex quo te tanta absurditas sequitur, ut ueram cogaris appellare iustitiam, etiam cuius dominam reperis [1 1Kb] auaritiam. Si quidem manus abstinere ab alieno, si officium cogites, potest uideri esse iustitie: sed cum queritur, quare fiat, et respondetur, Ne plus pecunie litibus pereat; quomodo iam hoc factum uere poterit esse iustitie, cum seruiat auaritie? Quales uirtutes Epicurus induxit uoluptatis ancillas, que omnino quidquid facerent, propter illam uel adipiscendam facerent uel tenendam. Absit autem ut uirtutes uere cuiquam seruiant, nisi illi uel propter illum cui dicimus, Deus uirtutum, conuerte nos , Proinde uirtutes que carnalibus delectationibus, uel quibusque commodis et emolumentis temporalibus seruiunt, uere prorsus esse non possunt. Que autem nulli rei seruire uolunt, nec ipse uere sunt. uere quippe uirtutes Deo seruiunt in hominibus, a quo donantur hominibus: Deo seruiunt in Angelis, a quo donantur et Angelis. Quidquid autem boni fit ab homine, et non propter hoc fit, propter quod fieri debere uera sapientia precipit, etsi officio uideatur bonum, ipso non recto fine peccatum est.

22. Possunt ergo aliqua bona fieri, non bene facientibus a quibus fiunt. Bonum est enim ut subueniatur homini periclitanti, presertim innocenti: sed ille qui hoc facit, si amando gloriam hominum magis quam Dei facit, non bene bonum facit; quia non bonus facit, quod non bona uoluntate facit. Absit enim ut sit uel dicatur uoluntas bona, que in aliis, uel in se ipsa, non in Domino gloriatur [2 1Kb] . Ac per hoc nec eius fructus iste dicendus est; arbor enim mala bonos fructus non facit: sed potius bonum opus est illius, qui etiam per malos bene facit. Quapropter dici non potest quantum te ista fallat opinio, qua dixisti, »omnes uirtutes affectus esse, per quos aut fructuose aut steriliter boni sumus.« Fieri enim non potest ut steriliter boni simus: sed boni non sumus quidquid steriliter sumus. Arbor enim bona bonos fructus facit . Absit autem ut Deus bonus, a quo securis paratur arboribus non facientibus fructum bonum, excidat, et in ignem mittat arbores bonas . Nullo modo igitur homines sunt steriliter boni: sed qui boni non sunt, possunt esse alii minus, alii magis mali.

23. Unde et illi quos commemorare uoluisti, de quibus ait Apostolus, Gentes legem non habentes ipsi  sibi sunt lex, qui habent opus legis scriptum in cordibus suis; quid te adiuuent omnino non uideo. Per hos enim probare conatus es, etiam alienos a fide Christi, ueram posse habere iustitiam, eo quod isti, teste Apostolo, naturaliter que legis sunt faciunt. Ubi quidem dogma uestrum, quo estis inimici gratie Dei, que datur per Iesum Christum Dominum nostrum, qui tollit peccatum mundi , euidentius expressisti: introducens hominum genus, quod Deo placere possit sine Christi fide, lege nature. Hoc est unde uos maxime christiana detestatur Ecclesia. Sed quid uis esse istos? Utrum ueras uirtutes habent, et steriliter boni sunt, quia non propter Deum? an etiam Deo ex his placent, atque ab illo uita remunerantur eterna? Si steriles dixeris; quid ergo eis prodest, quod secundum Apostolum defendent eos cogitationes sue, in die qua iudicabit Deus occulta hominum ? Si autem qui defendentur cogitationibus suis, eo quod naturaliter opera fecerint legis, non sunt steriliter boni, et ob hoc inueniunt eternam mercedem apud Deum; procul dubio propterea iusti sunt, quia ex fide uiuunt.

24. Nam testimonium illud quod ex Apostolo posui, Omne quod non est ex fide, peccatum est: sicut tibi uisum est accepisti, et exposuisti, non ut sapit, sed ut sapis. De cibis enim Apostolus loquebatur. uerum cum dixisset, Qui autem discernit, si manducauerit, damnatus est, quia non ex fide; hanc peccati speciem de qua agebat, generali uoluit probare sententia, mox inferens, Omne enim quod non est ex fide, peccatum est . Sed ut hoc tibi de cibis tantum intelligendum esse concedam: quid de alio dicturus es testimonio, quod identidem posui; nec inde aliquid disputasti, quia non inuenisti quomodo in tuam posses detorquere sententiam, quod ad Hebreos scriptum est, Sine fide enim impossibile est placere [1 1Kb] ? Nempe ut hoc diceretur, de tota uita hominis agebatur, in qua iustus ex fide uiuit: et tamen cum sine fide impossibile sit placere Deo, tibi uirtutes sine fide sic placent, ut eas ueras predices, eisque bonos esse homines; et rursus, quasi te penituerit laudis illarum, steriles pronuntiare non dubites.

25. Isti ergo qui naturali lege sunt iusti, aut placent Deo, et ex fide placent; quia sine fide impossibile est placere: et ex qua fide placent, nisi ex fide Christi? quoniam sicut legitur in Actibus Apostolorum, In illo Deus definiuit fidem omnibus, suscitans eum a mortuis . Ideoque dicuntur sine lege naturaliter que legis sunt facere, quia ex Gentibus uenerunt ad Euangelium, non ex circumcisione, cui lex data est; et propterea naturaliter, quia ut crederent, ipsa in eis est per Dei gratiam correcta natura. Nec per eos potes probare quod uis, etiam infideles ueras posse habere uirtutes: sunt quippe isti fideles. Aut si fidem non habent Christi, profecto  nec iusti sunt, nec Deo placent, cui sine fide placere impossibile est. Sed ad hoc eos in die iudicii cogitationes sue defendent, ut tolerabilius puniantur, quia naturaliter que legis sunt utcumque fecerunt, scriptum habentes in cordibus opus legis hactenus, ut aliis non facerent quod perpeti nollent: hoc tamen peccantes, quod homines sine fide, non ad eum finem ista opera retulerunt, ad quem referre debuerunt. Minus enim Fabricius quam Catilina punietur, non quia iste bonus, sed quia ille magis malus: et minus impius, quam Catilina, Fabricius, non ueras uirtutes habendo, sed a ueris uirtutibus non plurimum deuiando.

26. An forte et istis qui exhibuerunt terrene patrie Babylonicam dilectionem, et uirtute ciuili, non uera, sed ueri simili demonibus uel humane glorie seruierunt, Fabriciis uidelicet, et Regulis, et Fabiis, et Scipionibus, et Camillis, ceterisque talibus, sicut infantibus qui sine Baptismate moriuntur, prouisuri estis aliquem locum inter damnationem regnumque celorum; ubi non sint in miseria, sed in beatitudine sempiterna, qui Deo non placuerunt, cui sine fide placere impossibile est, quam nec in operibus, nec in cordibus habuerunt? Non opinor perditionem uestram usque ad istam posse impudentiam prosilire. »Erunt ergo,« inquis, »in damnatione sempiterna, in quibus erat uera iustitia?« O uocem impudentia maiore precipitem! Non erat, inquam [1 1Kb] , in eis uera iustitia; quia non actibus, sed finibus pensantur officia.

27. Sed facete ac lepide homo elegantissimus et urbanissimus, »Si dicatur,« inquis, »quia castitas infidelium castitas non est; eadem fronte dicetur quia corpus Paganorum corpus non sit, et oculi Paganorum sensum non habeant intuendi, et frumenta que in Paganorum nascuntur agris, frumenta non sint: et multa,« inquis, »alia que tante absurditatis sunt, ut risum possint intelligentibus commouere.« Non plane risum, sed fletum potius intelligentibus uester commouet risus, sicut mentibus amicorum sanorum fletum commouet risus phreneticorum. Itane aut contra Scripturas sanctas infidelis animum fornicari negas, aut esse in animo fornicante ueram castitatem dicis; et rides, et sanus es? Unde, quomodo, qua ratione istud fieri potest? Prorsus nec illa est castitas uera, nec sanitas uera. Prorsus, inquam, nec uera est castitas animi fornicantis, et uera insania est hominis dicentis hoc dedecus et ridentis. Nos autem absit ut dicamus quod corpus Paganorum corpus non sit, et cetera huiusmodi. Neque enim est consequens, ut si non est uera uirtus qua gloriatur impius, non sit uerum corpus quod operatur Deus. Sed plane possumus dicere, hereticorum frontem non esse frontem, si non membrum quod fecit Deus, significare intelligamur frontis nomine, sed pudorem. Quid, si non in eo ipso libro meo, cui respondisse te iactas, ante prestruerem, ne [2 1Kb] in hac sententia, qua dicimus, Omne quod non est ex  fide, peccatum est; etiam illa intelligantur infidelium, que dona sunt Dei, siue in animi, siue in corporis bonis? Ibi enim sunt et ista que inaniter garris, corpus, et oculi, et membra cetera. In eo genere sunt etiam que in agris Paganorum frumenta nascuntur, quorum Deus creator est, non Pagani. Annon tu ipse inter cetera etiam ista uerba mea posuisti, ubi dixi: »Anima enim et corpus et quecumque bona anime et corporis naturaliter insita, etiam in peccatoribus dona Dei sunt; quoniam Deus, non ipsi ista fecerunt: de his autem que faciunt dictum est, Omne quod non est ex fide, peccatum est« ? Hanc breuem, sed utique apertam sententiam meam si mente tenuisses, puto quod tam improbus non fuisses, ut nos posse dicere assereres, quia »corpus Paganorum corpus non sit, et oculi Paganorum sensum non habeant intuendi, et frumenta que in Paganorum nascuntur agris, frumenta non sint.« Ut enim tibi tanquam de somno excitato eadem uerba mea repetam, que tue memorie fortassis ut hec diceres exciderunt, »Hec etiam in peccatoribus dona Dei sunt; quoniam Deus, non ipsi ista fecerunt: de his autem que faciunt dictum est, Omne quod non est ex fide, peccatum est.« Sed cum insana dicis et rides, phrenetico es similis: cum autem uera que dico abs te paulo ante commemorata, et huic ipsi operi tuo quo mihi respondere uideris inserta, sic non attendis, sic obliuisceris; non iam phreneticis, sed lethargicis compararis.

28. »Mirari te« dicis, »quod tam excellens,« meum uidelicet, sicut irridenter loqueris, »non uidit ingenium, quantum uos in hoc quoque iuuerim, quia dixi, Aliis peccatis alia peccata uincuntur.« Continuo quippe subditis atque concluditis dicentes: »Perfacile igitur studio sanctitatis, quod Deus adiuuat, potest homo carere peccatis. Si enim uincuntur.« inquis, »peccata peccatis, quanto magis possunt uirtutibus peccata superari?« Quasi nos negemus, adiutorium Dei tantum ualere, si uelit ut hodie nullas concupiscentias malas habere possimus, contra quas uel inuictissime dimicemus: et tamen non fieri, nec tu negas. Cur autem non fiat, quis cognouit sensum Domini ? Non tamen parum scio, cum scio, quecumque illa causa sit, quod nec iusti Dei sit iniquitas, nec omnipotentis infirmitas. Est igitur aliquid in eius abdito altoque consilio, cur quamdiu uiuimus in hac carne mortali, est in nobis contra quod mens dimicet nostra: est etiam propter quod dicamus, Dimitte nobis debita nostra . Sed ut tibi sic loquar tanquam homini homo, et talis homo cuius terrena inhabitatio deprimit sensum multa cogitantem , nichil est in creaturis, quod attinet ad institutarum diuinitus merita naturarum, rationali mente prestantius. Unde fit consequens ut mens bona magis sibi placeat, magisque se ipsa delectet, quam quelibet alia creatura. Quam uero periculose, imo perniciose sibi placeat, cum per hoc tumescit typho et morbo inflationis extollitur, quamdiu non uidet sicut uidebit in fine summum illud  et immutabile bonum, in cuius comparatione se spernat, sibique illius caritate uilescat, tantoque spiritu eius impleatur, ut id sibi non ratione sola, sed eterno quoque amore preponat; multum est disputando uelle monstrare. Sapit hec qui fatigatus fame reuertitur ad semetipsum, et dicit, Surgam, et ibo ad patrem meum . Unde itaque scimus, ne forte quia hoc superbie malum tunc animum tentare non poterit, et contra quod decertemus omnino nullum erit [1 1Kb] , quando tanta satiabitur uisione, et tanta inflammabitur caritate superioris boni, ut ad se ipsum sibi placendo, deficere ab illius dilectione [2 1Kb] non possit; ideo factum est in loco infirmitatis huius, ne superbe uiueremus, ut sub quotidiana peccatorum remissione uiuamus? Propter quod superbie malum nec apostolus Paulus est arbitrio suo creditus: sed quia nondum uenerat ad tantam participationem superioris illius boni, ut illic iam non posset extolli, hic illi est angelus satane colaphizator, ne hic ubi poterat extolleretur, appositus .

29. Sed siue ista causa sit, siue alia que multo amplius me latet: tamen quod dubitare non possum, quantumlibet proficiamus sub hoc onere corruptibilis corporis, si dixerimus quia peccatum non habemus, nos ipsos decipimus, et ueritas in nobis non est . Propter quod et sancta Ecclesia etiam in talibus suis membris, ubi maculam criminis et rugam non habet falsitatis , licet contradicente superbia uestra, non desinit Deo dicere, Dimitte nobis debita nostra. Tu autem quanta arrogantia et de uestre presumptione uirtutis dixeris, Perfacile igitur studio sanctitatis, quod Deus adiuuat, potest homo carere peccatis; ille non agnoscit, qui dogmata uestra non nouit. Nam et studium sanctitatis sine adiutorio Dei uultis in hominis uoluntate precedere, quod merito Deus debeat adiuuare, non gratis: et sic creditis hominem in hac erumnosa uita posse carere peccatis, ut non in se habeat quare dicat, Dimitte nobis debita nostra. Quamuis aliquanto timidius id posuisse uidearis; quia non dixisti, Potest omnibus carere peccatis. uerum nec quibusdam dicere uoluisti; sed tanquam tibi ipse de nimia uestra presumptione erubueris, ita sententiam temperasti, ut et uestra et nostra posset uoce defendi. Nam si apud Pelagianos discutintur, respondebitur ideo non dictum quibusdam, quia omnibus peccatis carere hominem posse dixisti: si autem apud nos, et hic respondebitur ideo non dictum omnibus, quoniam quemlibet hominem uolueris intelligi, pro quibusdam peccatis necesse habere ueniam postulare. Sed qui scimus quid sentiatis, nescire non possumus quomodo ista dicatis.

30. »Si gentilis,« inquis, »nudum operuerit, numquid quia non est ex fide, peccatum est?« Prorsus in quantum non est ex fide, peccatum est; non quia per se ipsum factum [3 1Kb] , quod est nudum operire,  peccatum est: sed de tali opere non in Domino gloriari, solus impius negat esse peccatum. Quod ut intelligas, quamuis iam satis inde fuerit disputatum, tamen quia magna res est, adhuc paulisper ausculta. Ecce eadem commemoro que ipse posuisti. »Si gentilis« qui non uiuit ex fide, »nudum operuerit, periclitantem liberauerit, egri uulnera fouerit, diuitias honeste amicitie impenderit, ad testimonium falsum nec tormentis potuerit impelli;« quero abs te, utrum hec opera bona bene faciat, an male. Si enim quamuis bona, male tamen facit; negare non potes eum peccare, qui male quodlibet facit. Sed quia eum non uis, cum facit ista, peccare; profecto dicturus es, Et bona facit, et bene. Fructus ergo bonos facit arbor mala: quod fieri non posse ueritas dicit. Noli precipitare sententiam, diligenter considera quid te respondere conueniat. An dicis hominem infidelem arborem bonam? Placet ergo Deo: neque enim bono potest non placere quod bonum est. Et ubi erit quod scriptum est, Sine fide impossibile est Deo placere ? An respondebis, Non in quantum infidelis est, sed in quantum homo est, arbor bona est? De quo ergo Dominus ait, Non potest arbor mala bonos fructus facere ? quandoquidem quicumque erit, aut homo, aut angelus erit. Sed si homo in quantum homo est, arbor bona est; profecto et angelus in quantum angelus, arbor bona est. Hec enim Dei sunt opera, qui naturarum conditor est bonarum. Ac per hoc nulla erit arbor mala, de qua dictum est, quod non possit facere fructus bonos. Quis infidelis ita infideliter sapiat? Non itaque in quantum homo est, quod est opus Dei; sed in quantum male uoluntatis est, quisque arbor mala est, et bonos fructus facere non potest. uide itaque utrum infidelem uoluntatem audeas bonam dicere uoluntatem.

31. Sed forte dicturus es, Misericors uoluntas bona est. Recte istud diceretur, si quemadmodum fides Christi, id est, fides que per dilectionem operatur , semper est bona, ita misericordia semper esset bona. Si autem reperitur et misericordia mala, qua persona pauperis accipitur in iudicio ; propter quam postremo rex Saül meruit a Domino, et utique misericorde, damnari, quia contra eius preceptum captiuo regi per humanum pepercit affectum : attentius cogita, ne forte misericordia bona non sit, nisi que huius bone fidei fuerit. Imo responde, ut hoc sine dubitatione perspicias, utrum bonam misericordiam existimes infidelem. Porro si uitium est male misereri, procul dubio uitium est infideliter misereri. Quod si et ipsa se ipsam naturali compassione opus est bonum; etiam isto bono male utitur qui infideliter utitur, et hoc bonum male facit, qui infideliter facit: qui autem male facit aliquid, profecto peccat.

32. Ex quo colligitur, etiam ipsa bona opera que faciunt infideles, non ipsorum esse, sed illius qui bene utitur malis. Ipsorum autem esse peccata, quibus et bona male faciunt; quia ea non fideli, sed infideli, hoc est, stulta et noxia faciunt uoluntate: qualis  uoluntas, nullo christiano dubitante, arbor est mala, que facere non potest nisi fructus malos, id est, sola peccata. Omne enim, uelis nolis, quod non est ex fide, peccatum est . Et ideo Deus istas arbores non potest diligere, et si tales permanserint, disponit excidere: quia sine fide impossibile est placere. Sed ita hic immoror, quasi istas arbores non iam tu ipse steriles pronuntiaueris. Quomodo igitur, obsecro, non aut iocaris in his disputationibus, aut deliras, qui sterilium fructus arborum laudas? Qui utique aut nulli sunt, aut si mali sunt, laudandi non sunt: aut si fructus boni sunt, profecto steriles arbores non sunt, imo et bone sunt, quarum fructus boni sunt, et debent Deo placere, cui bone arbores non possunt nisi placere, falsumque erit quod scriptum est, Sine fide impossibile est placere.

33. Sed responsurus es, quid, nisi uana? »Ego,« inquis, »steriliter [1 1Kb] bonos dixi homines, qui non propter Deum faciendo bona que faciunt, non ab eo uitam consequuntur eternam.« Iustus ergo Deus et bonus bonos est in mortem missurus eternam? Piget iam dicere quam multa te sequantur insana, talia sentientem, talia dicentem, talia scribentem, in talibus me quod similiter non desipiam uelut censorie reprehendentem. Sed breuiter accipe, ne forte cum in rebus ipsis tantum erres quantum errari plurimum potest, uidear tecum certare de uerbis. Aut ergo intellige quod ait Dominus, Si oculus tuus nequam est, totum corpus tuum tenebrosum erit; si autem oculus tuus simplex est, totum corpus tuum lucidum erit : et hunc oculum agnosce intentionem, qua facit quisque quod facit; et per hoc disce eum, qui non facit opera bona intentione fidei bone, hoc est, eius que per dilectionem operatur, totum quasi corpus, quod illis, uelut membris, operibus constat, tenebrosum esse, hoc est, plenum nigredine peccatorum. Aut certe quoniam saltem concedis opera infidelium, que tibi eorum uidentur bona, non tamen eos ad salutem sempiternam regnumque perducere; scito nos illud bonum hominum dicere, illam uoluntatem bonam, illud opus bonum, sine Dei gratia que datur per unum Mediatorem Dei et hominum, nemini posse conferri; per quod solum homo potest ad eternum Dei donum regnumque perduci. Omnia proinde cetera que uidentur inter homines habere aliquid laudis, uideantur tibi uirtutes uere, uideantur opera bona, et sine ullo facta peccato. Quod ad me pertinet [2 1Kb] , hoc scio, quia non ea facit uoluntas bona: uoluntas quippe infidelis atque impia non est bona. Dicantur secundum te huiusmodi uoluntates arbores bone, sufficit quod apud Deum steriles sunt, ac per hoc non bone: sint inter homines fructuose, inter quos sunt et bone, te auctore, te laudatore, si uis etiam plantatore; dum tamen illud uelis nolis obtineam, quod amor mundi, quo quisque amicus est huius mundi, non est a Deo; amorque fruendi quibuscumque creaturis sine amore Creatoris,  non est a Deo: amor autem Dei quo peruenitur ad Deum, non est nisi a Deo Patre per Iesum Christum cum Spiritu sancto. Per hunc amorem Creatoris, bene quisque utitur etiam creaturis. Sine hoc amore Creatoris, nullis quisquam bene utitur creaturis. Hoc ergo amore opus est ut bonum beatificum sit et pudicitia coniugalis, ut sit eius intentio quando utitur coniugis carne, non in uoluptate libidinis, sed in uoluntate propaginis; si autem uicerit, et propter se ipsam non propter filios propagandos fieri aliquid extorserit et uoluptas [1 1Kb] , ueniale peccatum sit propter nuptias christianas.



CAPUT Iu.

34. Non autem dixi, quod interpositis aliis ex libro meo uerbis me dixisse dixisti, Ideo filios esse sub diaboli potestate, quia de corporum commixtione nascuntur. Aliud est enim dicere, qui [2 1Kb] de corporum commixtione nascuntur: aliud, quia de corporum commixtione nascuntur. Non autem ibi causa mali est, quia de corporum commixtione nascuntur: neque enim etiamsi natura humana primorum hominum peccato uitiata non esset, possent filii nisi de corporum commixtione generari. Sed ideo sub diabolo [3 1Kb] sunt, qui de corporum commixtione nascuntur, antequam per spiritum renascantur; quia per illam nascuntur concupiscentiam, qua caro concupiscit aduersus spiritum, et aduersum se cogit concupiscere spiritum . Que pugna boni et mali nulla esset, si nemo peccasset. Sicut autem ante hominis iniquitatem nulla erat, ita post infirmitatem [4 1Kb] nulla erit.



CAPUT u.

35. Sed alia rursus mea uerba proponis, et copiosissime disputas: Quoniam ex imparibus bonis compositi sumus, animum corpori debere dominari: quorum alterum nobis cum diis, alterum cum belluis commemoras esse commune. Et ideo id quod est melius, id est, animum uirtute preditum dicis et membris corporis bene et cupiditatibus imperare  . Nec consideras quod cupiditatibus non sic imperatur ut membris. Cupiditates enim male sunt, quas ratione frenamus, contra quas mente pugnamus: membra uero bona sunt, que uoluntatis mouemus arbitrio, exceptis genitalibus, quamuis et ipsa ex Dei opere bona sint. Que ideo pudenda dicuntur, quia plus in eis mouendis potestatis habet libido, quam ratio: que tamen [5 1Kb] non sinimus perpetrare quo prouocat ipsa commotio, cum membra cetera facili teneamus imperio. Quando autem male utitur homo membris bonis, nisi quando consentit eis que in nobis habitant cupiditatibus malis? In quibus libido pre ceteris turpis est, cui nisi resistatur, horrenda immunda committit. Quo malo bene non utitur, nisi sola pudicitia coniugalis. Hec autem libido ideo malum non est in belluis, quoniam  non repugnat rationi, qua carent. Cur autem non creditis, hominibus in paradiso constitutis ante peccatum diuinitus potuisse concedi, ut tranquilla motione et coniunctione uel commixtione membrorum sine ulla libidine filios procrearent; aut in eis saltem libido talis esset, cuius motus nec precederet, nec excederet uoluntatem? An uobis libido parum est quia placet, nisi et talis placeat, que nolentes etiam repugnantesque sollicitet? De qua Pelagiani quidem etiam litibus gloriantur, tanquam de aliquo bono: sed eam sancti gemitibus confitentur, ut liberentur a malo.



CAPUT uI.

30. Ridenda contrarietate me dixisse calumniaris, alios reos ex bono, alios sanctos ex malo opere: quoniam dixi, nuptiarum bonum homines infideles infideliter utendo, in malum peccatumque conuertere; eoque modo concupiscentie malum conuertere fidelium nuptias in usum iustitie . Ac per hoc non dixi, alios reos ex opere bono, sed ex opere malo, quo male utuntur bonis; nec alios sanctos ex opere malo, sed ex opere bono, quo bene utuntur malis. Si non uis intelligere, aut si te fingis non intelligere; noli obstrepere uolentibus et ualentibus intelligere.



CAPUT uII.

37. Si aliquis malus condi posset, inquis, nunquam in bonum ablutione transiret. Eo modo diceres, corpus quod mortale conditum est, fieri immortale non posse: et tamen ut illud, ita et hoc falsum diceres. Non enim Deus malum condidit, cum hominem condidit: sed bonum quod ipse condidit, malum trahit ex peccato, quod ipse non condidit; et sanat hoc malum, quod ipse non condidit, in bono quod condidit.

38. Cum autem nos non dicamus, demones instituisse connubium, nec seminalem sexus utriusque mixtionem, nec diabolicum opus esse causa generandi concubitum coniugum; quoniam hec omnia Deus instituit, et possent esse omnia sine concupiscentie malo, si uulnus preuaricationis, unde sequeretur discordia carnis et spiritus, inflictum non fuisset a diabolo: nonne te respicis, et de tua garrula loquacitate, qua inania [1 1Kb] fabulatus es, erubescis; quod scilicet deprehendant demones in concubitu coniugatos, et tanquam in sua operatione deprehensos, non sinant generare filios regeneratione liberandos? Quasi diabolus, si quod uellet faceret, non ipsos maiores impios adhuc in eiusdem diaboli positos potestate, quando cognosceret disponere fieri christianos, continuo suffocaret. Non est ergo consequens ut parentibus regenerandos generantibus, et propter hoc concumbentibus, demones minaciter et terribiliter contradicant, sicut tibi ipse confingis; quia per uulnus a diabolo inflictum, in quo claudicat genus humanum, aliquid creante Deo gignitur, quod ex Adam transferatur ad Christum cum legio demonum nec porcos in potestate habere potuerit, nisi petentibus permitteret Christus ; et nouerit etiam de ipsis, quas eum facere permittit, diaboli persecutionibus coronas suscitare martyribus, utens bene omni genere malorum  ad utilitatem bonorum. Sed in illis quoque coniugibus, qui filiorum regenerationem uel non cogitant, uel etiam detestantur, bonum opus est nuptiarum, generandi causa commixtio legitima sexuum, cuius operis fructus est ordinata susceptio filiorum: quamuis eo bono male utantur, et in eo peccent, quod de impia uel propaganda uel propagata prole gloriantur. Homines enim qualibet peccati contagione uel perpetratione polluti, in quantum homines sunt, bonum sunt: et ideo bonum est ut nascantur, quia bonum sunt.

39. Nec tamen ut gignantur, ideo adulteria uel queque stupra facienda sunt: ad quam nos absurditatem putas posse compelli, quia nuptias de malo libidinis bonum prolis dicimus operari. Sed nullo modo ex hac nostra uera rectaque sententia illud peruersum falsumque conficitur. Neque enim quia Dominus ait, Facite uobis amicos de mammona iniquitatis ; ideo adhuc addere iniquitatem debemus, et furta rapinasque committere, ut plures pauperes sanctos misericordia largiore pascamus. Sicut ergo de mammona iniquitatis faciendi sunt amici, qui recipiant in tabernacula eterna: ita coniugibus de plaga peccati originalis gignendi sunt filii, qui in uitam regenerentur eternam. Et quemadmodum furta, fraudes, depredationes adiiciende non sunt, ut per iniquitates aucta pecunia plures amici iusti inopes comparentur: sic adulteria, stupra, fornicationes, malo cum quo nati sumus, addenda non sunt [1 1Kb] , unde filii numerosiore stirpe nascantur. Aliud quippe est malo bene uti, quod iam inerat; et aliud est malum perpetrare, quod non erat: illud enim est de malo tracto ex parentibus uoluntarium bonum facere; hoc uero malum a parentibus tractum aliis malis iam propriis et uoluntariis aggerare. Sane interest, quod mammona iniquitatis cum laude indigentibus erogatur; carnalis autem concupiscentia laudabilius continentie uirtute frenatur, quam fructibus impenditur nuptiarum. Tam magnum est enim malum eius, ut eo non uti, quam bene uti sit melius.



CAPUT uIII.

40. Alia deinde mea uerba proponis, et multum aduersus ea [2 1Kb] nichil dicis, replicans quedam que superiore disputatione consumpta sunt: que si et ego repetere uelim, quis erit finis? Inter que dicis etiam illud uestrum contra Christi gratiam, sepe a uobis inaniter dictum; quod scilicet appellatione gratie, bonos fieri homines fatali necessitate dicamus: cum uobis ora obstruant, et linguas premant, qui loqui nondum ualent. Cum enim loquacissime laboretis astruere ac persuadere, quod Pelagius in Palestinorum episcoporum cognitione damnauit, gratiam Dei secundum merita nostra dari; nulla tamen merita potestis asserere paruulorum, per que discernantur qui eorum in Dei filios adoptantur, ab eis qui sine huius gratie consecutione moriuntur.

41. Calumniaris me dicere, »Nihil studii exspectari ab humana uoluntate debere, contra illud euangelicum  quo ait Dominus: Petite, et accipietis; querite, et inuenietis; pulsate, et aperietur uobis: omnis enim qui petit, accipit; et qui querit, inuenit; et pulsanti aperietur« . Ibi enim uos, ut uideo, ponere iam cepistis merita gratiam precedentia, quod est petere, querere, pulsare; ut his meritis debita illa reddatur, ac sic gratia inaniter nuncupetur: tanquam gratia nulla precesserit, et cor tetigerit, ut beatificum bonum peteretur a Deo, ut quereretur Deus, ut pulsaretur ad Deum; frustraque sit scriptum, Misericordia eius preueniet me ; frustra etiam nos pro inimicis nostris iubeat orare , si non est eius auersa et aduersa corda conuertere.

42. Sed ponis apostolicum testimonium, et ab eo dicis pulsantibus aperiri, qui omnes homines uult saluos fieri, et in agnitionem ueritatis uenire : ut uidelicet intelligamus, docentibus uobis, ideo non omnes saluos fieri, et in agnitionem ueritatis uenire, quia ipsi nolunt petere, cum Deus uelit dare; nolunt querere, cum Deus uelit ostendere; nolunt pulsare, cum Deus uelit aperire. Sed hunc sensum uestrum infantes illi ipsa sua taciturnitate conuincunt, qui nec petunt, nec querunt, nec pulsant; imo etiam cum baptizantur, reclamant, respuunt, reluctantur: et accipiunt tamen, et inueniunt, et aperitur eis, et intrant in regnum Dei, ubi sit eis eternitatis salus [1 1Kb] et agnitio ueritatis; longe pluribus infantibus in istam gratiam non adoptatis ab eo, qui uult omnes homines saluos fieri et in agnitionem ueritatis uenire. Quibus dicere non potest, uolui, et noluistis : quia si uoluisset, quis eorum qui nondum habent uoluntatis sue arbitrium, uoluntati eius omnipotentissime restitisset? Cur ergo non sic accipimus quod dictum est, Qui omnes uult homines saluos fieri, et in agnitionem ueritatis uenire; quomodo et illud accipimus, quod idem dixit apostolus, Per unius iustificationem in omnes homines ad iustificationem uite ? : ne dicatur nobis, Si Deus uult omnes homines saluos fieri, et in agnitionem ueritatis uenire, sed ideo non ueniunt, quia ipsi nolunt; cur tot millia paruulorum, qui non percepto Baptismate moriuntur, non ueniunt in regnum Dei, ubi certa est agnitio ueritatis? Numquid aut homines non sunt, ut non pertineant ad id quod dictum est, omnes homines? aut aliquis poterit dicere, Deus quidem uult, sed ipsi nolunt; qui nondum uelle seu nolle ista nouerunt, quando nec ii, qui paruuli baptizantur atque moriuntur, et per illam gratiam ad agnitionem ueritatis que in regno Dei est certissima ueniunt, ideo ueniunt, quia ipsi renouari Christi Baptismate uoluerunt? Cum ergo nec illi propterea non baptizentur quia nolunt, nec isti propterea baptizentur quia uolunt [2 1Kb] ; cur Deus qui uult omnes homines saluos  fieri, et in agnitionem ueritatis uenire, tam multos in regnum suum, ubi est certa ueritatis agnitio, qui nullo ei resistunt uoluntatis arbitrio, patitur non uenire?

43. Nisi forte dicturus es, ideo paruulos non in eorum numero deputandos, quos Deus omnes uult saluos fieri, quia ea salute, que hic intelligenda est, salui sunt ipsi, nichil trahentes omnino peccati. Atque ita te intolerabilior sequetur absurditas. Isto enim modo beneuolentiorem facis Deum omnibus impiissimis et sceleratissimis hominibus, quam innocentissimis et purissimis ab omni labe peccati: quandoquidem illos, quia uult eos omnes saluos fieri, uult etiam intrare in regnum suum: hoc est enim illis consequens, si salui fuerint: sed qui nolunt, ipsi sibi obsunt. Immensum uero numerum paruulorum, qui sine Baptismate moriuntur, suo regno adiici non uult, quos neque ulla peccata, sicut putatis, impediunt; et, quod nullus ambigit, eius resistere uoluntati contraria uoluntate non possunt. Sic fit ut esse christianos omnes uelit, quorum multi nolunt; non omnes uelit, quorum est nemo qui nolit: quod abhorret a uero. Nouit Dominus qui sunt eius : et in eorum salute atque in suum regnum introductione certa est uoluntas eius. Sic ergo debet intelligi quod dictum est, Omnes homines uult saluos fieri, et in agnitionem ueritatis uenire [1 1Kb] ; quemadmodum intelligitur quod dictum est, Per unius iustificationem in omnes homines ad iustificationem uite.

44. Quod apostolicum testimonium si eo modo intelligendum putas, ut dicas omnes positos esse pro Multis, qui iustificantur in Christo : respondebitur tibi, sic etiam illic ubi dictum est, Omnes homines uult saluos fieri, et in agnitionem ueritatis uenire; Omnes positos esse pro Multis, quos ad istam gratiam uult uenire. Quod multo conuenientius propter hoc intelligitur dictum, quia nemo uenit, nisi quem uenire ipse uoluerit. Nemo potest uenire ad me, inquit Filius, nisi Pater, qui misit me, traxerit eum; et, Nemo potest uenire ad me, nisi fuerit ei datum a Patre meo . Omnes ergo qui salui fiunt, et in agnitionem ueniunt ueritatis, eo uolente salui fiunt, eo uolente ueniunt. Quia et qui nondum [3 1Kb] , sicut paruuli, utuntur uoluntatis arbitrio, eo uolente regenerantur, quo creante generantur: et qui iam utuntur uoluntatis arbitrio, nisi eo uolente ac subueniente a quo preparatur uoluntas , uelle non possunt.

45. Ubi si dixeris mihi, Cur ergo non conuertit omnium nolentium [4 1Kb] uoluntates? respondebo, Cur non omnes morituros adoptat lauacro regenerationis infantes, quorum adhuc nullas, et ideo nec contrarias inuenit uoluntates? Si hoc profundius esse perspicis,  quam ut abs te ualeat inueniri; utrumque utrique nostrum profundum sit, cur et in maioribus et in minoribus Deus uelit alteri et nolit alteri subuenire: dum tamen certum et immobile teneamus, non esse iniquitatem apud Deum , qua quemquam sine malis meritis damnet; et esse bonitatem apud Deum, qua multos sine bonis meritis liberet: demonstrans in eis quos damnat quid omnibus debeatur; ut hinc discant quos liberat, que sibi pena debita relaxetur, et que indebita gratia condonetur.

46. Hec ut christianis cordibus conuenit cogitare nescitis, et uos potius secundum uestram sententiam fato ista dicitis fieri. uestra quippe, non nostra sententia est, »fato fieri quod merito non fit.« Et ne secundum istam definitionem fato fiant hominibus, si meritis non fiant, quecumque fiunt; ideo merita uel bona uel mala, quantum potestis, asseritis, ne fatum sit consequens, si merita negaueritis. Ac per hoc dicitur uobis, Si ea que nullis meritis prestantur hominibus, fato fieri iam necesse est, et ideo merita astruenda sunt, ne fatum sit consequens, si merita non sunt: fato baptizantur, fato intrant in regnum Dei paruuli, quorum bona merita nulla sunt; et rursus, fato non baptizantur, fato non intrant in regnum Dei paruuli, quorum mala merita nulla sunt. Ecce pusilli qui fari nequeunt, uos potius assertores fati esse conuincunt. Nos autem cum uitiate originis mala merita esse dicamus, gratia dicimus intrare paruulum in regnum Dei, quoniam bonus est Deus; et alium merito non intrare, quoniam iustus est Deus; et in neutro esse fatum, quoniam quod uult facit Deus. Sed cum sciamus ab eo, cui misericordiam et iudicium fideli uoce cantamus , istum secundum iudicium damnari, illum secundum misericordiam liberari; cur istum potius quam illum damnet aut liberet, nos qui sumus qui respondeamus Deo? Numquid dicit figmentum ei qui se finxit, Quare sic me fecisti? Annon habet potestatem figulus luti ex eadem massa originis uitiate atque damnate facere aliud uas in honorem secundum misericordiam, et aliud in contumeliam secundum iudicium ? Ideo non utrumque in honorem, ne hoc meruisse se existimet tanquam inculpata natura: ideo non utrumque in contumeliam, ut iudicio superexsultet [1 1Kb] misericordia . Ac per hoc nec damnatus ex debito de supplicio iuste queritur, nec liberatus gratis de merito superbe gloriatur; sed potius humiliter gratias agit, quando in illo a quo debitum exigitur, quid in eadem causa sibi donetur agnoscit.

47. Asseris me in alio libro meo dixisse, »Negari liberum arbitrium, si gratia commendetur; et iterum negari gratiam, si liberum commendetur arbitrium.« Calumniaris: non hoc a me dictum est, sed propter ipsius questionis difficultatem uideri hoc posse dictum est et putari. Non est multum ut ipsa uerba  mea ponam, unde uideant qui hec legunt, quemadmodum scriptis meis insidieris, et qua conscientia uel tardis, uel ignaris cordibus abutaris, ut ideo te existiment respondere, quia non uis tacere. In nouissimis enim partibus primi libri mei ad sanctum Pinianum, cuius est titulus, De gratia contra Pelagium [1 1Kb] : »Ista,« inquam, »questio ubi de arbitrio uoluntatis et Dei gratia disputatur, ita est ad discernendum difficilis, ut quando defenditur liberum arbitrium, negari Dei gratia uideatur; quando autem asseritur Dei gratia, liberum arbitrium putetur auferri, et cetera« . Tu autem uir honestus et uerax, abstulisti uerba que dixi, et dixisti quod ipse finxisti. Ego enim dixi, istam questionem ad discernendum esse difficilem: non autem dixi, non posse discerni. Multo minus ergo dicerem, quod me dixisse mentiris, »negari liberum arbitrium, si gratia commendetur; et negari gratiam, si liberum commendetur arbitrium.« Redde uerba mea, et uanescet calumnia tua. Repone suis locis, ubi dixi, »uideatur;« ubi dixi, »putetur:« ut appareat de re tanta quibus abs te fraudibus disputetur. Non dixi, »negari gratiam;« sed, »ut negari gratia uideatur.« Non dixi, »negari arbitrium liberum, uel auferri;« sed dixi, »ut putetur auferri.« Et promittis, »cum libri ipsi uentilari ceperint, quod abs te illa sententiarum mearum et nudabitur et confodietur impietas.« Quis non [2 1Kb] exspectet sapientiam disserentis, qui fidem cognouerit mentientis?

48. Quid est autem quod loqueris, »Nihil pertinere ad laudem gratie, si id donet suis, quod peccata impiis largiuntur?« Propter pudicitiam scilicet coniugalem, quam tibi habere uidentur et impii. Homo contentiose, uirtus donatur uera per gratiam, non que uocatur, et non est. Utquid autem pudicitiam et uirginitatem quasi eiusdem generis iungis? Pudicitia res est animi; uirginitas, corporis. Denique et illa integra in animo permanente, potest ista de corpore uiolenter auferri; et cum ista integra manet corpori, potest illa in animo lasciua uoluntate corrumpi. Propter quod ego non dixi, uerum coniugium, siue uiduitas, siue uirginitas; sed, »uera pudicitia, siue coniugalis, siue uidualis, siue uirginalis, dicenda non est, nisi que uere fidei mancipatur« . Coniuges enim et uidue et uirgines possunt esse, et pudice non esse, si contaminata uoluntate mechantur, si spiritu impuro stupra perpetranda decernunt: in quibus tamen ueram pudicitiam dicis esse, etiamsi animo fornicentur; quod facere omnes impios eloquia diuina testantur.

49. Quis autem nostrum dicit, »coniugalium membrorum malum esse consertum,« in quo nuptie bene utuntur ad propagandos filios concupiscentie malo? Que concupiscentia malum non esset, si sola generandi causa ad licitum concubitum moueretur. Nunc  uero cum ei resistit coniugalis pudicitia, limes est mali; et ideo bonum est. Unde non »crimen eius,« sicut calumniando loqueris, »impunitum fit per religionem;« quia nullius est criminis, quando per fidei bonum bene utitur libidinis malo. Neque hic dici potest, ut putas, Faciamus mala ut ueniant bona ; quia ex nulla sui parte malum sunt nuptie. Non enim earum malum est, quod in hominibus quos parentes gignunt, non fecerunt, sed inuenerunt. In primis autem coniugibus, qui ex nullis parentibus nati sunt, per peccatum accidit carnalis concupiscentie discordiosum malum, quo nuptie bene uterentur; non per ipsas nuptias, ut inde [1 1Kb] merito damnarentur. Quid ergo queris, »utrum in coniugibus christianis conuentuum [2 1Kb] uoluptatem, pudicitiam, an impudicitiam nominem.« Ecce respondeo, Non ipsa nominatur pudicitia, sed eius mali usus bonus; quo usu bono fit ut illud malum nec impudicitia dici possit. Impudicitia est enim eiusdem mali usus flagitiosus; sicut pudicitia uirginalis, [3 1Kb] nullus. Salua igitur pudicitia coniugali, malum de malo nascendo trahitur, quod renascendo purgetur [4 1Kb] .

50. »Sed si propter hoc,« inquis, »libidinis malum, etiam de coniugibus christianis proles criminosa profertur, sequitur ut pudicitia uirginalis sit felicitatis illatrix: et quia in impiis inuenitur,« inquis, »antecellunt infideles pudicitie uirtute sublimes, christianis libidinis tabe pollutis.« Non est ita ut dicis; multum falleris. Nec libidinis enim tabe polluuntur, qui libidine bene utuntur; quamuis generent libidinis tabe pollutos, et ideo regenerandos: nec in impiis inuenitur pudicitia uirginalis, quamuis inueniatur uirginitas carnis; quia uera pudicitia non potest habitare [5 1Kb] in animo fornicante. Ac per hoc non anteponitur uirginale bonum impiorum bono coniugali fidelium: sed coniuges bene utentes malo anteponuntur uirginibus male utentibus bono. Et ideo cum fideles coniugati bene utuntur malo libidinis, non »apud eos,« ut calumniaris, »propter fidem exercetur impunitas criminis, »sed in eis propter fidem uera [6 1Kb] non falsa uirtus est castitatis.

51. Quid autem ad nos pertinet, quia Manicheos dicere affirmas, »Si quis homicidium conscientia formidante commiserit, reus est, quia timuit: si autem aliquod facinus exsultante perpetrarit audacia, uelut credens se ex fide facere quod male facit, euasit culpam?« Quod quidem nunquam audiui dicere Manicheos. Sed quid ad nos, siue dicant, siue etiam ipsis calumnieris; cum hoc catholica fides non dicat, quam tenemus, et cuius te pondere urgemus? Nos enim ea que uidentur opera bona, dicimus non esse uere [7 1Kb] bona sine fide: quoniam opera uere bona necesse est Deo placere, cui sine fide quia impossibile  est placere , profecto quod uere opus est bonum, sine fide non potest esse. uerumtamen illa opera que apertissime mala sunt, non facit fides que per dilectionem operatur : quia dilectio proximi malum non operatur .

52. »Bona igitur concupiscentia naturalis,« inquis , »que cum intra modum suum tenetur,« inquis, »nulla mali aspersione turpatur [1 1Kb] .« Quomodo tenetur intra modum suum, queso te; quomodo tenetur, nisi cum ei resistitur? Cur autem resistitur, nisi ne impleat desideria mala? Quomodo est igitur bona?



CAPUT IX.

53. uenis [2 1Kb] etiam ad uerba illa libri mei, ubi dixi, »Nonne illi coniuges primi, quorum nuptias benedixit Deus, dicens, Crescite, et multiplicamini , nudi erant, et non confundebantur ? Cur ergo ex illis membris confusio post peccatum, nisi quia exstitit illic indecens motus, quem, nisi homines peccassent, procul dubio nuptie non haberent« ? Hec uerba mea cum uideres secundum Scripturas ita posita, ut quicumque eumdem locum libri Geneseos legit aut legerit, approbet sine dubitatione quod dixi; prolixa contradicens [3 1Kb] disputatione multum sudasti, sed non sincerasti. Perstitisti quippe in sententia tua praua; quamuis meam rectam ipso experimento probares non abs te potuisse conuelli. In qua tua contradictione pretereo gestus et iactationes tuas, tanquam hominis anhelantis, et peruenire quo nititur non ualentis, et in nebulis tamen quas perturbatus offundit [4 1Kb] , se peruenisse fingentis. Sed necessarios articulos sermonis tui, quantum me adiuuat Dominus, comprehendo atque confringo; ut totum corpus uictum iacere conspiciat, qui et illa tua et hec nostra perlegerit: presertim quia illa que abs te multis modis repetuntur, etiam a nobis sepe destructa sunt.

54. Dicis hic inter cetera, »In hoc quod post peccatum primi homines erubescentes membra illa, in quibus est libido, texerunt, inuenisse me unde persuaderem, Deum eria constituisse coniugia.« Si ergo eria essent coniugia sine libidine, eria erunt te auctore corpora, quando libido non erit. An istam libidinem sic amatis, ut quomodo eam prius ante peccatum in paradiso positis, ita etiam resuscitatis corporibus ingeratis? Ego autem non dico, ut me dicere affirmas, »naturale non esse [5 1Kb] sine quo natura non est:« sed dico, naturale appellari uitium, sine quo nunc natura humana non nascitur, que tamen non sic instituta est ab initio. Ideoque et hoc malum non ab illa prima institutione nature, sed a primi hominis mala uoluntate originem ducit: nec permanebit, sed aut damnabitur, aut sanabitur.

55. »Sententiam meam cimicem« dicis, »qui ut  molestiam uiuus, sic fetorem prestat attritus:« quasi »uerecunderis,« ut loqueris, »uincendo me atterere;« uel »tanquam uictus ad loca,« ut dicis, »cenosa confugerim, exhorreas consequi atque perimere: quia uidelicet partes disputationis tue, quibus atterendus uel perimendus sum, quoniam de pudendis loqui cogeris, uelut quidam edituus pudor tuus a uerborum,« sicut perhibes, »libertate submouit.« Quare non potius de bonis que laudas, libere loqueris? quare non est de opere Dei uerborum libertas, si eius intemerata permanet dignitas, nec aliquid ibi egit peccatum, unde potius incuteret pudorem, et uerborum comprimeret libertatem?



CAPUT X.

56. »Si non sunt,« inquis, »nuptie sine libidine, et generaliter a uobis libido damnatur, damnatis et nuptias.« Posses dicere, quia damnabitur mors, omnes damnandos esse mortales. Si autem libido de connubio esset, profecto ante connubium uel preter connubium nulla esset. »Non potest,« inquis, »dici morbus, sine quo non est connubium: quia potest esse connubium preter peccatum; morbus autem,« inquis, »ab Apostolo peccatum dicitur.« Sed respondetur tibi: Non omnis morbus peccatum dicitur. Iste autem morbus pena peccati est, sine qua non potest esse humana natura, nondum ex omni parte sanata. Si autem propterea libido malum non est, quia sine illa non fit nuptiarum bonum: e contrario nec corpus bonum est, quia sine illo non fit adulterii malum. Hoc autem falsum est: sic ergo et illud. Quis autem nescit coniugatis Apostolum precepisse, ut sciret unusquisque eorum suum uas possidere, hoc est, uxorem suam, non in morbo desiderii, sicut gentes que ignorant Deum . Qui ergo de hac re Apostolum legit, te negligit. Et non erubescis istum morbum, uel quod tu esse, quamuis [1 1Kb] pudibundus, fateris, istam libidinem introducere in paradisum, et tribuere coniugibus ante peccatum? Ideone tu non in ceno absconditus latitas, quia [2 1Kb] libidine carnis et sanguinis quasi paradisi flore roseo te coronas, et tanquam libenter tali colore perfusus, et erubescis et laudas?



CAPUT XI.

57. Quid, quod te tantum delectat loqui, ut quod confitemur et docemus, tanquam negemus, superflua prolixitate sermonis probare coneris? Quis enim negat futurum fuisse concubitum, etiamsi peccatum non precessisset? Sed futurus fuerat, sicut aliis membris, ita etiam genitalibus uoluntate motis, non libidine concitatis; aut certe etiam ipsa libidine , non qualis nunc est, sed ad nutum uoluntarium seruiente. uerum uos pro suscepta uestra tam fideliter laboratis, ut uim patiamini, nisi eam qualis nunc est, etiam in paradiso collocetis; non ibi de peccato dicentes talem factam, sed talem nullo peccante fuisse mansuram, cum qua in illa pace dimicaretur, aut ne dimicaretur, quotiescumque surgeret expleretur. O sanctas paradisi delicias! O frontem qualiumcumque episcoporum!  O fidem qualiumcumque castorum [1 1Kb] !



CAPUT XII.

58. Sed uolens ostendere, non omnia que teguntur, ex peccato erubescenda putari oportere, multum inaniter multa commemoras, que in nostro corpore naturaliter tecta sunt; quasi post peccatum tecta sint, sicut illi homines, unde inter nos questio est, que ante peccatum nec pudenda, nec tecta fuerant, post peccatum pudenda texerunt. »Balbus,« inquis, »apud Tullium cum Cotta uere diligenterque disseruit« . »Unde ob hoc pauca ponis,« ut dicis, »ut oneres pudorem meum, non ea me intellexisse sub magisterio sacre legis, ad quorum notionem Gentiles solo rationis ductu peruenire potuerunt:« et ponis Balbi uerba ex Ciceronis libro, per que nos doceas, quid senserint Stoici de animalium mutorum masculinis ac femininis diuersitatibus, de partibus corporis genitalibus, et miris commiscendorum corporum libidinibus. Que tamen uerba, uel Tulliana, uel cuiuslibet alterius, antequam interponeres, cautissime prelocutus es, »quod ideo sub bestiarum occasione sexuum tangat effectum, quia propter honestatem hoc in hominis descriptione preteriit.« Quid est, »propter honestatem?« An in sexu hominis honestas confunditur, ubi Deus tanquam in excellentiore natura dignius operatur? Sed docuerunt te Stoici disputare de occultis, nec docuerunt erubescere de pudendis. Adiungis deinde, »quomodo ipsum hominem oratione depingat,« ut dicis, »et quomodo disserat alui naturam stomacho esse subiectam, quod cibi et potionis sit, receptaculum: pulmones autem et cor extrinsecus spiritum adducant: multa in aluo mirabiliter effecta, que constarent ex neruis; et quod sit multiplex et tortuosa, arceatque et contineat, siue illud aridum sit, siue humidum quod receperit [2 1Kb] :« et cetera huiusmodi usque ad illud, »quemadmodum reliquie cibi depellantur, tum astringentibus se intestinis, tum relaxantibus.« Cum ergo posset etiam in bestiis ista describere, cur inde ad hominem transitum fecit, nisi quia ista pudenda non sunt; sicut nec in bestiis illa de sexuum genitalibus atque naturis, que tamen in homine pudenda sunt? ea causa utique, qua primitus post peccatum foliis ficulneis adoperta sunt. Nam cum in descriptione humani corporis usque ad illa extrema uenisset, qua cibi reliquie depelluntur: »Quemadmodum,« inquit, »fiat, haud sane difficile dictu est: sed tamen pretereundum, ne quid habeat iniucunditatis oratio.« Non dixit, Confusionis; uel, Ne quid pudendum habeat oratio: sed, »ne quid iniucunditatis.« Alia sunt enim que horrorem ingerunt sensibus, quod deformia sint; alia que pudorem mentibus, etiamsi formosa sint: quia illa offendunt delectationem, commouent autem ista libidinem, uel libidine commouentur.

59. Quid igitur te adiuuant hec? »Quia ipse,« [2 1Kb]  inquis, »opifex noster nullum sue artis crimen agnouit, ut uitalia nostra tam diligenter occuleret.« Absit plane, ut artis sue tantus artifex ullum agnouerit crimen. Sed cur ista texerit, iam paulo superius ipse dixisti, »ne scilicet« uel intereant, uel horreant publicata.« Illa uero que foliis ficulneis texerunt coniuges primi , nec interibant utique, nec horrebant, quando nudi erant, et non confundebantur . Et nunc pudicitie cautio, potius ne libeat, quam ne horreat illa species, eorumdem membrorum deuitat aspectum. Frustra igitur testimonio Stoicorum iuuandam putasti tuam esse susceptam, non sane illis amicam, qui nullam particulam boni humani in corporis uoluptate posuerunt. Denique elegerunt in pecoribus potius quam in hominibus, quod tu facis, laudare libidines. Eorum quippe opinioni conuenienter ait quodam loco Tullius, se non putare idem esse arietis et Publii Africani bonum. Qua magis sententia te oportuit admoneri, quid de humana libidine sentire deberes.

60. Sed si talibus litteris ut aliquid agamus, placet, quia et in ipsis reperiuntur nonnulla uestigia ueritatis; interim que ipse posuisti, nichil aduersus nos ualere, puto quod iam debeas confiteri. uide nunc utrum ista que dicam, non euertant assertionem tuam. In libro tertio de Republica, idem Tullius hominem dicit, »non ut a matre, sed ut a nouerca natura editum in uitam, corpore nudo, fragili, et infirmo; animo autem anxio ad molestias, humili ad timores, molli ad labores, prono ad libidines: in quo tamen inesset tanquam obrutus quidam diuinus ignis ingenii et mentis.« Quid ad hec dicis? Non hoc auctor iste male uiuentium moribus dixit effectum, sed naturam potius accusauit. Rem uidit, causam nesciuit. Latebat enim eum cur esset graue iugum super filios Adam, a die exitus de uentre matris eorum, usque in diem sepulture in matrem omnium ; quia sacris Litteris non eruditus, ignorabat originale peccatum. Si autem de libidine, quam defendis, bene sentiret, non ei pronus in libidines animus displiceret.

61. Sed si hec tanquam minora bona defendis, in que non debet a supernis animus inclinari, non quia libido uitium est, sed quia infimum bonum; audi manifestiora que dicat in eodem ipso libro de Republica tertio, cum ageret de causa imperandi. »An non,« inquit, »cernimus optimo cuique dominatum ab ipsa natura cum summa utilitate infimorum datum? Cur igitur 1 1Kb] Deus homini, animus imperat corpori, ratio libidini iracundieque et ceteris uitiosis eiusdem animi partibus?« Iamne saltem docente isto has, quas bonas esse defendis, uitiosas partes animi confiteris? Adhuc audi. Paulo post enim: »Sed et imperandi, et seruiendi« inquit, »sunt dissimilitudines cognoscende. Nam ut animus corpori dicitur imperare, dicitur etiam libidini: sed corpori, ut rex ciuibus suis, aut parens liberis; libidini autem, ut seruis dominus, quod eam cercet et frangit. Sic regum, sic imperatorum,  sic magistratuum, sic patrum, sic populorum imperia ciuibus sociisque presunt, ut corporibus animus: domini autem seruos ita fatigant, ut optima pars animi, id est, sapientia, eiusdem animi uitiosas imbecillasque partes, ut libidines, ut iracundias, ut perturbationes ceteras.« Habesne adhuc quod contra nos de secularium litterarum auctoribus garrias? Sed si contra episcopos eloquiorum diuinorum preclarissimos tractatores, pro isto  errore quesiturus es quid dicas, quoue modo illorum sanctitati resistas; quid tibi erit Tullius, ut non eum in hac sententia desipuisse ac delirasse contendas? Tace ergo de illius generis libris, et noli nos inde aliquid contumeliose docere conari, ne quorum te inaniter subleuari credis, eorum testimoniis comprimaris.



CAPUT XIII.

62. Quid autem de motu femine, cuius et ipsam puduit, inaniter argumentandum putasti? Non utique femina motum uisibilem texit: sed cum in eisdem membris tale aliquid sentiret occultius, quale uir senserat; ambo texerunt, quod alterutrum uidendo in alterutrum commoti ambo senserunt, et uel unusquisque sibi uel alter alteri erubuerunt. Sed loquens uana, »petis ut ignoscant uerecunde aures, et congemiscant potius, quam indignentur necessitati tue.« Quare confunderis de Dei operibus disputare? Quare petis ut ignoscatur tibi? Nonne abs te uenie postulatio etiam ipsa est libidinis accusatio? »Sed si poterat,« inquis, »uirile membrum et antea moueri, nichil ergo nouitatis inuexit delictum.« Poterat plane etiam antea moueri, sed non erat indecens, ut puderet [1 1Kb] ; quoniam id mouebat uoluntatis imperium, non caro concupiscens aduersus spiritum. In hoc enim exstitit nouitas pudenda, quam defendit impudenter nouitas uestra. Nunquam uero ego motum genitalium reprehendi generaliter, quod tu dicis, »dedicatiue:« sed illum motum reprehendi, quem facit concupiscentia, qua caro concupiscit aduersus spiritum: quam uelut bonum cum defendat error tuus, nescio quemadmodum aduersus illam uelut aduersus malum concupiscat spiritus tuus.

63. »Si in fructu ligni illius,« inquis, »hec fuit libido; a Deo facta monstratur, et per hoc bona quoque ipsa defenditur.« Sed respondetur tibi: Non in fructu ligni fuit libido, et ideo bonum erat lignum; sed mala est inobedientia libidinis, que aduersus hominis inobedientiam quam in ligno admisit, Deo deserente surrexit. Absit enim ut Deus de ligno bono cuicumque etati illorum hominum quocumque tempore beneficium tale conferret, ut haberent in membris aduersariam [2 1Kb] contra quam pudicitia dimicaret.

64. Nouimus autem »Ioannem apostolum, non mundum istum, id est, celum et terram, et omnia que in eo [3 1Kb] substantialiter sunt, qui mundus factus est a Patre per Filium, reprehendisse, cum diceret, Omnia que in mundo sunt, concupiscentia carnis est, et  concupiscentia oculorum, et ambitio seculi; que non est a Patre, sed ex mundo est« . Nouimus hec, nolo nos doceas. Sed quam »concupiscentiam carnis dixerit a Patre non esse,« tu uolens exponere, »luxuriam intelligendam esse« dixisti. Sed cum abs te quero, cui consentiatur ut sit luxuria, uel cui repugnetur ut non sit, tua tibi suscepta occurrit in faciem; utrum adhuc laudanda, tu uideris, cui consentire luxuria est, cui repugnare continentia est. Ubi miror si deliberas, utrum eam magis debeas cum luxuria uituperare, que fit per eius assensum; an eam laudare cum continentia, que illi ingerit bellum; in quo bello pudicitia est uictoria continentie, luxuria uictoria concupiscentie. Tu autem iudex incorruptus atque integer cum laudes continentiam, uituperesque luxuriam; sic tamen accipis personam concupiscentie , ut eam non erubescas cum sua laudare aduersaria, nec audeas cum sua uituperare uictoria. Sed absit ut quilibet homo Dei sic te audiat uituperatorem luxurie, ut approbet concupiscentie laudatorem; et ex tuo sermone arbitretur bonum, quod in se ipso experitur malum. Denique qui concupiscentiam, quam praue laudas, confligendo uicerit; luxuriam, quam recte uituperas, non habebit. Quomodo autem Ioanni apostolo obtemperamus, si concupiscentiam carnis diligimus? Respondebis, Non est ipsa quam laudo. Et que illa est, quam Ioannes dicit a Patre non esse? Luxuria, inquies. Sed luxuriosi non erimus, nisi istam quam laudas concupiscentiam diligamus. Ac per hoc, Nolite diligere carnis concupiscentiam cum dicebat, luxuriosos non esse nolebat. Ab hac igitur abs te laudata carnis concupiscentia diligenda prohibemur, quando a luxuria prohibemur: hec autem quam diligere prohibemur, non est a Patre: hec igitur concupiscentia quam laudas, non est a Patre. Duo enim bona que a Patre sunt, inter se pugnare non possunt: pugnant autem inter se continentia et concupiscentia: quid horum a Patre magis uelis esse responde. uideo quas patiaris angustias: faues quidem concupiscentie, sed erubescis continentie. uincat pudor tuus, eoque uincatur error tuus. Cum igitur a Patre sit continentia, qua debellatur carnis concupiscentia; sume a Patre continentiam, cui recta fronte erubuisti: et uince concupiscentiam, quam peruerso ore laudasti.



CAPUT XIu.

65. Quin etiam putasti, omnium sensuum uoluptatem in auxilium conuocandam, tanquam uoluptas genitalium nec tanto patrono sibi sola sufficeret, nisi sociarum cuneus subueniret. »Consequens enim esse« existimas, »ut sensum uidendi, audiendi, gustandi, olfaciendi, atque tangendi, non a Deo, sed a diabolo nobis fateamur esse collatum; si concesserimus eam concupiscentiam carnis, cui per continentiam repugnamus, non fuisse in paradiso ante peccatum, et ex illo accidisse peccato, quod primum [1 1Kb] primo homini diabolus persuasit.« Sic ignoras uel ignorare te fingis, per quemlibet corporis sensum  aliud esse sentiendi uiuacitatem, uel utilitatem, uel necessitatem, aliud sentiendi libidinem. uiuacitas sentiendi est, qua magis alius, alius minus in ipsis corporalibus rebus pro earum modo atque natura quod uerum est percipit, atque id a falso magis minusue discernit. Utilitas sentiendi est, per quam corpori uiteque quam gerimus, ad aliquid approbandum uel improbandum, sumendum uel reiiciendum, appetendum uitandumue consulimus [1 1Kb] . Necessitas sentiendi est, quando sensibus nostris etiam que nolumus ingeruntur. Libido autem sentiendi est, de qua nunc agimus, que nos ad sentiendum, siue consentientes mente, siue repugnantes, appetitu carnalis uoluptatis impellit. Hec est contraria dilectioni sapientie [2 1Kb] , hec uirtutibus inimica. Hoc malo, quantum attinet ad eius eam [3 1Kb] partem qua sibi sexus uterque miscetur, bene utuntur nuptie, cum coniuges procreant filios per illam, nichilque faciunt propter illam [4 1Kb] . Hanc si uoluisses uel ualuisses a sentiendi uiuacitate, utilitate, necessitate discernere, uideres quam superfluo tam multa dixisses. Non enim ait Dominus, Qui uiderit mulierem, sed, qui uiderit ad concupiscendum, iam mechatus est eam in corde suo . Ecce sensum uidendi a libidine sentiendi, si peruicax non sis, breuiter aperteque discreuit. Illud Deus condidit, instruendo corpus humanum: illud diabolus seminauit, persuadendo peccatum.

66. Laudent ergo celum et terram et omnia que in eis sunt homines pii, et ex his omnibus Deum consideratione pulchritudinis, non ardore libidinis. Sicut auri decus aliter laudat religiosus, aliter auarus: iste, cum pietate uenerandi Creatorem, ille, cum libidine possidendi creaturam. Mouetur certe animus ad pietatis affectum, diuino cantico audito: tamen etiam illic si sonum, non sensum libido audiendi desideret, improbatur; quanto magis si cantiunculis inanibus uel etiam turpibus delectetur? Ceteri tres sensus corpulentiores, et quodam modo grossiores sunt [5 1Kb] , nec se foras proiiciunt, sed interius quod ad eos pertinet agunt. Odor ab olfaciente discernitur, sapor a gustante, tactus a tangente plurima. Non enim hoc est calidum et frigidum, quod lene [6 1Kb] et asperum, aut ista hoc sunt quod molle ac durum; et ab his omnibus distat quod dicitur leue seu graue. In his omnibus quando molesta uitantur, ut putores, amaritudines, estus, frigora, et queque aspera, et dura, et grauia, commoditatis prouisio, non libido est uoluptatis. Ea uero que his contraria commode sumimus, si nichil eorum interest ad salutem, uel ad declinandam doloris laborisue molestiam, etiamsi cum aliqua sumuntur delectatione cum presto sunt, tamen cum absunt nulla sunt desideranda libidine. Si autem desiderantur,  non est bonum. In quibuslibet enim rebus talis domandus et sanandus est appetitus. Quis enim, quantuscumque sit carnalis concupiscentie castigator, si locum thymiamate intrauerit odoratum, possit efficere ut ei non suauiter oleat, nisi nares claudat, aut intentione uehementi alienetur a corporis sensibus? Sed numquid cum inde fuerit egressus, id domi [1 1Kb] sue, uel quacumque pergit, desiderabit? aut si desiderauerit, satiare debet istam libidinem, non frenare et contra concupiscentem carnem spiritu concupiscere, donec ad illam redeat sanitatem, qua nichil tale desideret? Minimum hoc quidem: sed qui minima spernit, sicut scriptum est, paulatim decidit .

67. Alimentorum sustentaculis indigemus: si suauia non sint que ore sumuntur, nec sumi possunt, et nauseando sepe respuuntur; et perniciosa sunt cauenda fastidia: non solum ergo cibo, sed etiam cibi sapore indiget infirmitas corporis nostri; non propter exsaturandam libidinem, sed propter tuendam salutem. Cum ergo natura quodam modo poscit supplementa que desunt, non uocatur libido, sed fames aut sitis: cum uero suppleta necessitate amor edendi animum sollicitat, iam libido est, iam malum est, cui cedendum non est, sed resistendum. Hec duo, id est, famem et edendi amorem etiam peta discreuit, qui post maris iactationem, sociis Aenee naufragis et peregrinis satis esse iudicans tantum sumere alimentorum, quantum refectionis [2 1Kb] indigentia postularet, ait,

Postquam exempta fames epulis, menseque remote. 
Cum uero Aeneas ipse ab Euandro rege susceptus est hospes, decentius arbitratus ampliores exhiberi epulas regias, quam necessitas posceret, non satis fuit ut diceret,

Postquam exempta fames;
sed addidit,

et amor compressus edendi. 
Quanto magis nos discernere ac nosse debemus, quid necessitas refectionis, quid libido edacitatis exposcat, quorum negotium est contra concupiscentem carnem spiritu concupiscere, et condelectari legi Dei secundum interiorem hominem, eiusque delectationis serenitatem nullis libidinosis delectationibus nubilare? Nam iste amor edendi non edendo, sed continendo est comprimendus.

68. Quis autem mente sobrius non mallet, si fieri posset, sine ulla mordaci uoluptate carnali, uel arida sumere alimenta, uel humida, sicut sumimus hec eria, que de circumfusis auris respirando et spirando sorbemus et fundimus? Quod alimentum, cum ore ac naribus sine cessatione sumamus, nec sapit, nec olet quidquam: nec tamen sine illo uel tantillo spatio temporis, sicut tam prolixe sine cibo et potu, possumus uiuere: nec eius indigentia sentitur, nisi molestia, si ora naresque claudantur, uel nutu uoluntatis, quantum sinit ipsa molestia, paulisper  pulmonum inhibeamus officium, quibus uelut follibus alternante motu uitales flatus haurimus et reddimus. Quanto esset felicius, si spatiosis quidem interuallis, sicut etiam nunc, uel quantumcumque spatiosioribus, sine ulla saporis illecebrosa suauitate cibum perciperemus et potum, quo tantam molestiam [1 1Kb] uel perniciem pelleremus [2 1Kb] ? Nam si in presenti uita temperanter alimenta sumentes, continentes uocantur et sobrii, meritoque laudi habentur [3 1Kb] , nec desunt huiusmodi, qui quantum natura petat, aut minus refectionis assumant, malentes, si modo necessitati congruo [4 1Kb] falluntur, minus id sumpsisse quam amplius: quanto magis in illa dignitate honestum modum fuisse credendum est sumendorum alimentorum, quo et animali corpori necessaria preberentur, et modus naturalis nullatenus excederetur; sicut in paradiso primos homines uixisse credendum est?

69. Quamuis nonnulli, neque hi contemptibiles, diuini eloquii tractatores, nullo huiuscemodi uictu eos indiguisse potius opinentur, ut ea sola in paradiso uoluptas uel alimonia existimetur fuisse, qua delectantur et aluntur corda sapientium. Sed ego cum eis sentio, qui sicut illud quod dictum est, Masculum et feminam fecit eos, et benedixit illos Deus, dicens, Crescite et multiplicamini, et implete terram, secundum sexum corporalem atque conspicuum intelligunt dictum: ita etiam quod paulo post sequitur, Et dixit Deus, Ecce dedi uobis omne fenum satiuum seminans semen, quod est super omnem terram, et omne lignum quod habet in se fructum seminis satiui; uobis erit in escam, et omnibus bestiis terre, et omnibus uolatilibus celi, et omni serpenti repenti [5 1Kb] super terram, quod habet in se animam uite; et omne fenum uiride in escam ; non aliter accipiunt, nisi quia ille uterque sexus his alimentis quibus et animalia cetera corporaliter utebatur, et habebat ex hoc uictu sustentaculum congruum, licet modo quodam immortali, tamen animali corpori necessarium, ne indigentia lederetur; de ligno autem uite, ne senectute perduceretur ad mortem. Sed nulla ratione crediderim, in illo tante felicitatis loco, aut carnem concupiuisse aduersus spiritum et spiritum aduersus carnem, atque in ista conflictatione sine interna pace uixisse; aut spiritum desideriis non repugnasse carnalibus, sed quidquid undecumque libido suggesserat, turpi seruitio peregisse. Remanet igitur, ut aut nulla ibi fuerit carnalis concupiscentia, sed ille fuerit uiuendi modus, ut omnia necessaria congruis membrorum officiis sine ullius motu libidinis implerentur : aut, ne nimium uideamur offendere homines, qui uoluptatem corporis quomodocumque  defendunt, ita ibi credatur carnalium sensuum fuisse libidinem, ut omni modo rationali subdita uoluntati, non alias adesset, nisi cum per illam uel saluti esset corporis, uel stirpis propagini consulendum; et tanta adesset, ut nulla ex parte mentem de supernarum cogitationum delectatione deponeret, nullus superuacuus siue importunus motus esset ex illa, nichil nisi quod prodesset fieret per illam, nichil omnino fieret propter illam.

70. Nunc uero quam se aliter habeat, qui dimicant aduersus eam, hi maxime sentiunt. Ingerit se uidentibus uel audientibus aliquid, quamuis propter aliud uideant et audiant, ut etiamsi tangendi non inde percipit uoluptatem, saltem uoluptariam cogitationem inter necessaria que ad eam non pertinent, motu obrepente furetur. In ipsis porro cogitationibus, etiam quando nichil illecebrosum adiacet oculis, aut insonat auribus, que non conatur etiam obsoleta atque sopita recordationibus inquietis cum turpi delectatione refricare, et castis sanctisque intentionibus tumultu quodam sordide interpellationis obstrepere? Iam uero cum ad usum uentum fuerit necessarie uoluptatis, per quam reficimus corpora, quis uerbis explicet, quemadmodum nos modum necessitatis sentire non sinat, et ipsum limitem procurande salutis, in queque, si adsunt [1 1Kb] , delectabilia rapiendo, abscondat et transeat; putantibus nobis satis non esse quod satis est, dum libenter eius prouocationibus ducimur, existimantes nos adhuc agere negotium ualetudinis, cum agamus potius cruditatis? Quid enim mali fecerimus, crapula penitenda [2 1Kb] testatur; quod metuentes, plerumque minus, quam eximende fami sufficit, uescimur: ita nescit cupiditas, ubi finitur necessitas [3 1Kb] .

71. Et hec quidem uescendi atque potandi tolerabilis est uoluptas, quanta possumus intentione uigilantibus nobis, ut facilius non impleat, quam modum aliquando uictus sufficientis excedat: contra cuius concupiscentiam et ieiunando et parcius alimenta sumendo pugnamus; eoque malo bene tunc utimur, quando per illam nonnisi quod saluti conducibile est agimus. Ideo autem hanc uoluptatem dixi tolerabilem, quia uis eius tanta non est, ut nos a cogitationibus ad sapientiam pertinentibus, si in eas sumus [4 1Kb] mentis delectatione suspensi, abrumpat et deiiciat. Nam sepe de magnis rebus inter epulas non solum cogitamus, uerum etiam disputamus, atque inter ipsos ciborum morsus et potionum glutus, nichilo remissius audiendo dicendoque colloquimur, et quod nosse uel recolere uolumus, intentissime omnino si nobis legatur accipimus. Illa uero pro qua mecum tantis contentionibus litigas, etiam quando ad eam bona intentione, hoc est, causa propagande prolis acceditur;  tamen in ipso opere suo, quem permittit aliquid, non dico sapientie, sed cuiuslibet rei aliud cogitare? Nonne illi totus animus et corpus impenditur, et ipsius mentis quadam submersione illud extremum eius impletur? Cum uero uincit etiam coniugatos, ut non propagationis, sed delectationis carnalis cupiditate misceantur, quod Apostolus secundum ueniam, non secundum imperium se dixisse testatur ; ita hinc emergitur, et quasi in auras [1 1Kb] cogitationis post illum gurgitem respiratur, ut fiat consequens, quod uerum ait quidam, et penitendi que est cum uoluptate uicinitas. Quis ergo amator spiritualis boni, etiam sola causa sobolis coniugatus, non mallet uel sine ista si posset, uel sine tam magna ui eius filios procreare? Quod ergo mallent sancti coniuges in hac uita, puto nos hoc debere de illa paradisi uita, que multo melior erat, credere, si nichil melius inde possumus cogitare.

72. Obsecro te, non sit honestior philosophia Gentium, quam nostra Christiana, que una est uera philosophia, quandoquidem studium uel amor sapientie significatur hoc nomine. uide enim quid in Hortensii dialogo [2 1Kb] dicat Tullius; que magis uerba te delectare debuerant, quam Balbi Stoicorum partes agentis: que licet uera, tamen de parte hominis inferiore, hoc est, de corpore fuerunt, et te nichil adiuuare potuerunt. uide quid iste pro uiuacitate mentis contra uoluptatem corporis dicat. »An uero,« inquit, »uoluptates corporis expetende, que uere et grauiter a Platone dicte sunt illecebre esse atque esce malorum? Que enim confectio est,« inquit, »ualetudinis, que deformatio coloris et corporis, quod turpe damnum, quod dedecus, quod non euocetur atque eliciatur uoluptate [3 1Kb] ? Cuius motus ut quisque est maximus, ita est inimicissimus philosophie. Congruere enim cum cogitatione magna uoluptas corporis non potest. Quis enim cum utatur uoluptate ea, qua nulla possit maior esse, attendere animo, inire rationem, cogitare omnino quidquam potest? Cuius [4 1Kb] autem tantus est gurges, qui dies et noctes sine ulla minimi temporis intermissione uelit ita moueri suos sensus, ut mouentur [5 1Kb] in summis uoluptatibus? Quis autem bona mente preditus, non mallet nullas omnino nobis a natura uoluptates datas?« Hec ille dixit, qui nichil de primorum hominum uita, nichil de paradisi felicitate, nichil de corporum resurrectione crediderat. Erubescamus interim [6 1Kb] ueris disputationibus impiorum, qui didicimus in uera uere pietatis sanctaque philosophia, et contra spiritum carnem, et contra carnem concupiscere spiritum . Sed hoc unde acciderit, Cicero nesciebat: et tamen carnis concupiscentie non fauebat, quod tu facis; imo eam uehementer arguebat, quod tu non solum non facis,  sed facientibus uehementer irasceris: qui concupiscentias et spiritus et carnis inter se belligerantes tanquam in bello timidus ambas laudare conaris [1 1Kb] , uelut inimicam metuens habere, que potuerit alteram uincere. Quin age potius, ne formides, et lauda concupiscentiam spiritus aduersus concupiscentiam carnis, tanto acrius, quanto castius dimicantem: illam uero repugnantem legi mentis, sine pauore ullo eadem cui repugnat lege mentis condemna.

73. Aliud est consideratio pulchritudinis etiam corporalis, siue uisibilis, sicut est in coloribus et figuris, siue audibilis, sicut est in cantibus atque modulis; quam considerationem, nisi rationale animal habere non potest: et aliud est commotio libidinis, que ratione frenanda est [2 1Kb] . Ioannes enim apostolus illam concupiscentiam non esse dixit a Patre , que concupiscit aduersus spiritum. Quam nemo potest bonam dicere, nisi cuius aduersus eam non amat concupiscere spiritus. Quod si talis non est in motu et ardore genitalium, non aduersus eam concupiscat spiritus, ne aduersus donum Dei concupiscendo inueniatur ingratus: sed quidquid appetiuerit detur, tanquam illi que ex Patre est; si autem non est quod detur, hoc potius petatur a Patre, non ut auferat uel comprimat, sed ut expleat concupiscentiam quam donauit. Quod sapere si desipere est; utquid eam comparamus uino et cibo, et aliquid nobis dicere uidemur, quia dicimus, »Nec uinum ebrietas, nec cibum condemnet crapula  , nec concupiscentiam infamet obscenitas;« quando nec ebrietas, nec crapula [3 1Kb] , nec obscenitas ulla committitur, si carnis concupiscentia spiritu aduersus eam concupiscente uincatur? »Excessus,« inquis, »eius in culpa est.« Nec perspicis , ut non fiat malum excedendi, resistendum esse malo concupiscendi. Duo ergo mala sunt, quorum unum habemus, alterum facimus, si ei non resistimus quod habemus [4 1Kb] .

74. Iam uero et antea diximus , propterea  hoc non esse in pecoribus malum, quia in eis non concupiscit aduersus spiritum. Non enim habent rationem, qua libidines subiugent superando, fatigentue pugnando. Quis autem tibi dicit, »semper pecorum imitatione peccari?« Quam sententiam non tibi obiectam tanta loquacitate refellere laborasti, ut superflua multa colligeres, que in pecoribus animaduersa, etiam medicine disciplina sectatur. Sed ne propterea putaretur, non esse malum carnis concupiscentia, quia bonum est in pecore, ut eo se oblectet illa natura, cui non potest inesse concupiscentia sapientie: ideo dictum est bonum esse pecoris, cuius sine ulla repugnantia delectat spiritum; malum autem hominis, in quo [1 1Kb] concupiscit aduersus spiritum.



CAPUT Xu.

75. Conuocasti etiam in auxilium turbam philosophorum, quasi suscepte tue, si non possunt pecorum solertie naturales, saltem doctorum hominum opitulentur errores. Sed quis non uideat, doctrine te quesisse iactantiam in commemorandis nominibus doctorum hominum sectisque diuersis, quando perspicit quicumque ista tua legit, ad questionem que inter nos uertitur, hec nullatenus pertinere? Quis enim audiat, quod abs te commemorantur, »Thales Milesius unus e septem sapientibus, deinde Anaximander, Anaximenes, Anaxagoras, Xenophanes, Parmenides, Leucippus, Democritus, Empedocles, Heraclitus, Melissus, Plato, Pythagorei,« unusquisque cum proprio dogmate suo de naturalibus rebus: quis, inquam, hec audiat, et non ipso nominum sectarumque conglobatarum strepitu terreatur, si est ineruditus, qualis est hominum multitudo; et existimet te aliquem magnum, qui hec scire potueris? Ecce quod appetis: quandoquidem in his omnibus abs te coaceruatim commemoratis, quod ad rem que inter nos agitur pertineat, nichil omnino dixisti. Nam prelocutus es ista dicturus, et aisti: »Omnes philosophi in scholis licet aliud disserentes, tamen idola cum plebe uenerantes, qui de naturalibus causis aliquid excogitare conati sunt, inter multas opinionis sue uanitates [2 1Kb] , aliquas tamen ueritatis uelut lambere partes, qui per caliginem uani [3 1Kb] , huic tamen dogmati contra quod agimus, iure anteferri possunt.« Atque ut hoc probares, subdidisti ea que a me quoque modo commemorata sunt, philosophorum nomina physicorum cum opinionibus suis, quas de naturalibus causis habuerunt: nec tamen commemorare omnes siue uoluisti, siue potuisti. Qua in re homines imperitos nullo doctorum dubitante [4 1Kb] fraudasti. Hoc enim demonstrare susceperas, »omnes philosophos, qui de naturalibus causis aliquid excogitare conati sunt, iure  posse huic dogmati, contra quod ageres, anteferri.« Cur ergo, ut de aliis plurimis taceam, cum commemorasses Anaximenem eiusque discipulum Anaxagoram, tacuisti alterum eius discipulum Diogenem, qui et a magistro et a condiscipulo suo in rerum nature opinione dissensit, propriumque dogma constituit? Quid, si tale aliquid ipse sensit, ut nobis non esset anteponendus, quibus omnes qui de rerum natura philosophati sunt, anteponendos esse dixisti; atque ut hoc quasi ostenderes, te in commemorandis frustra nominibus et dogmatibus philosophorum insipienter inflasti? Ecce preteristi unum, quem uel ex magistro uel ex condiscipulo quos nominasti, iuxta attendere debuisti. An forte timuisti ne Diogenes Cynicus putaretur, aut ille etiam legentibus propter idem nomen occurreret, et ueniret in mentem quod melior te patronus libidinis fuerit, de qua exercenda non uerecundabatur in publico? unde illa secta caninum nomen accepit. Tu autem defensorem quidem libidinis profiteris, sed de tua suscepta, quod fidem libertatemque patroni non decuerat, erubescis.

76. uerum, obsecro te, si philosophos nobis anteponere gestiebas, cur non potius eos commemorasti, qui de moribus, que pars ab eis philosophie uocatur ethica, quam nos moralem dicimus, solertissime disputarunt? Hoc enim tibi potissimum congruebat, qui honestate quidem mentis inferius, tamen bonum hominis esse censes corporis uoluptatem. Sed quis non quid prospexeris cernat? Ne scilicet in ipsa de uoluptate questione unde tecum agimus, honestiores philosophi te obruerent, quos Cicero propter ipsam honestatem tanquam consulares philosophos nuncupauit; et ipsi Stoici maxime inimicissimi uoluptatis, quorum testimonium [1 1Kb] ex persona Balbi apud Ciceronem disputantis, uerum quidem, sed quod tibi prorsus nichil prodesset, interponendum putasti . Quod autem nullum hominis bonum censeant corporis uoluptatem cupiens abscondere, nulla de questione morali nomina et dogmata philosophorum, quod maxime ad rem pertinebat, si aliquid de philosophis probandum fuit, commemorare uoluisti. Non enim te aduersus istos defenderet, non dico Epicurus, qui totum bonum hominis in uoluptate corporis posuit, quia non quod ille tu sentis; sed Dinomachus: huius quippe dogma tibi placuit. Nam ipse coniungendam uoluptatem arbitratus est honestati, ut quemadmodum honestas, ita uoluptas per se ipsam appetenda uideretur . Hanc ergo partem ubi de moribus disputatur, cum tibi infensam cerneres, attingere timuisti. Nam [2 1Kb] ubi maxime controuersia ista uersatur, quanti et quales, et cuius apud Gentes glorie philosophi tibi preferantur, uides: maximeque ipse Plato, quem Cicero appellare non dubitat pene philosophorum deum ; cuius nec tu nomen preterire potuisti, cum de naturalibus, non de moralibus philosophorum nobis dogmata inferres siue preferres, qui corporis uoluptates uere et grauiter dixisse perhibetur illecebras atque escas malorum 

77. Numquid autem quid de hominis conditione senserint quos nominasti philosophi, quia et hoc ad naturalem pertinet questionem, quod qualitercumque causa poscebat, commemorandum putasti? Non utique fecisti, et recte. Quid enim illi didicerant, uel quid locuti fuerant de primo homine Adam et eius coniuge, de prima eorum preuaricatione, de serpentis astutia, de nuditate corporis ante peccatum sine confusione, et cum [1 1Kb] confusione continuo post peccatum? Quid denique tale audierant, quale illud est quod ait Apostolus, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt ? Harum Litterarum illi atque huius ueritatis expertes, quid de hac re sapere potuerunt? uerum si de hominis conditione dogmata hominum a sacris Litteris nostris abhorrentium nichil iudicasti esse ponendum, et rectissime iudicasti: quanto minus te que posuisti adiuuare potuerunt, quid de principiis mundi huius uisibilis senserint, unde inter nos nulla questio uertitur? Sed mens tua potius, tanquam magnum aliquid de philosophorum libris didiceris, iactantie uanitate subuertitur.

78. uidentur autem autem non frustra christiane fidei propinquasse, qui uitam istam fallacie miserieque plenissimam non opinati sunt nisi diuino iudicio contigisse, tribuentes utique iustitiam Conditori, a quo factus est et administratur hic mundus. Quanto ergo te melius ueritatique uicinius de hominum generatione senserunt, quos Cicero in extremis partibus Hortensii dialogi uelut ipsa rerum euidentia ductus compulsusque commemorat? Nam cum multa que uidemus et gemimus, de hominum uanitate atque infelicitate dixisset: »Ex quibus humane,« inquit, »uite erroribus et erumnis fit, ut interdum ueteres illi, siue uates, siue in sacris initiisque tradendis diuine mentis interpretes, qui nos ob aliqua scelera suscepta in uita superiore, penarum luendarum causa natos esse dixerunt, aliquid uidisse uideantur: uerumque sit illud quod est apud Aristotelem, simili nos affectos esse supplicio, atque eos qui quondam, cum in predonum Etruscorum manus incidissent, crudelitate excogitata necabantur, quorum corpora uiua cum mortuis, aduersa aduersis accommodata, quam aptissime colligabantur; sic nostros animos cum corporibus copulatos, ut uiuos cum mortuis esse coniunctos.« Nonne qui ista senserunt, multo quam tu melius graue iugum super filios Adam et Dei potentiam iustitiamque uiderunt, etiamsi gratiam, que per Mediatorem liberandis hominibus concessa est, non uiderunt? Ecce ego inueni quod tibi de illis gentilium philosophorum litteris possit iure preponi, te instigante,  qui de illis nichil tale inuenire potuisti, et ut me admoneres quod aduersus te inuenirem, tacere noluisti.



CAPUT XuI.

79. Quid, quod de Apostoli testimonio pro te esse existimas, quod est contra te; et membra nostra, que utique ante peccatum nuda erant, nec confundebant eos quibus inerant, pudenda fuisse asseris, nesciens quid loquaris? Ego enim debui adhibere testimonium, quod ipse adhibuisti, ubi ait Apostolus, Multo magis que uidentur infirma esse corporis nostri, hec necessaria sunt: et cetera que pro nobis ipse posuisti. Sed opere pretium est considerare, quomodo eo ueneris, ut hec diceres. »Iam igitur,« inquis, »tempus est ut ostendamus extra nature testimonium etiam aliqua auctoritate legis, sic nostra membra fuisse formata, ut alia uerecundia, alia libertate gauderent. Ad quod confirmandum,« inquis, »Gentium citetur Magister, qui scribens ad Corinthios ait, Corpus nostrum non est unum membrum, sed multa.« Deinde, cum apostolica uerba subnecteres, quibus ille mirifice explicauit unitatem consensumque membrorum: »Et quia pauca,« inquis, »totius corporis membra nominauerat, atque pro sua honestate genitalia loca directe appellare nolebat.« Nonne his uerbis tuis te ipse redarguis? Honestas ergo erat non appellare directe, quod Deus facere dignatus est recte; et quod creare non puduerat ipsum iudicem, pudebat enuntiare preconem, Quando istud ita esset, nisi que ille fecerat honesta condendo, nos fecissemus inhonesta peccando?

80. Inde subiungis de hac re apostolicum testimonium, quod ita scriptum esse commemoras: Multo enim magis que uidentur infirma esse corporis nostri, hec necessaria sunt: et que putamus inhonorabiliora [1 1Kb] esse membra corporis, his honorem abundantiorem circumdamus; et que uerecunda sunt nostra, maiorem honestatem habent: que autem sunt honesta nostra, nullo egent; sed Deus temperauit corpus, ei cui deerat abundantiore dato honore [2 1Kb] , ut non sit scissura in corpore, sed eadem ipsa pro se inuicem cogitent membra . Quibus dictis tanquam uictor exclamas: »En uerum intellectorem operis Dei, en fidelem sapientie eius predicatorem. uerecundiora, inquit, nostra maiore honestate conteguntur.« Ad hoc certe unum uerbum totam causam tuam religandam putasti, quod Apostolum dixisse legisti, uerecundiora nostra. Si autem legisses, inhonesta nostra, nullo modo utique hoc testimonium ponere auderes. Nullo modo enim Deus, et, hoc quod est peius, ante peccatum, aliquid faceret in membris humani corporis inhonestum. Disce ergo quod nescis, quia diligenter querere noluisti. Inhonesta dixit Apostolus, sed nonnulli interpretes, in quibus et iste est, quantum arbitror, quem legisti, credo uerecundati uerecundiora dixerunt, que ille dixit inhonesta: quod probatur ex uerbis in ipso codice scriptis, unde ista uerba apostolica  transtulisti. Quod enim abs te positum est uerecundiora, in greco legitur . Quod autem sequitur, maiorem honestatem habent, in greco est , quod integre interpretatum est, honestatem. Unde apparet illa que dicta sunt, inhonesta latine appellari. Postremo quod adiunctum est, que autem sunt honesta nostra, grecus habet . Unde manifestum est illa que dicta sunt, inhonesta esse. Quamuis et nulla grecorum consideratione uerborum eo ipso debuisti admoneri, inhonesta esse illa que abundantiorem honestatem habent uelaminis; quando ea que hoc opus non habent, honesta sunt dicta. Quid est enim, Que autem honesta sunt nostra, non opus habent; nisi, Illa inhonesta sunt, que opus habent? Honestas ergo adhibetur inhonestis, cum rationalis nature sensu ipso uerecundante uelantur. Eorum quippe honestas et honor est uelamentum, tanto abundantius, quanto magis inhonesta sunt. Quod profecto non diceret Apostolus, si corpus tale describeret, quale habebant homines, quando nudi erant et non confundebantur.

81. uide igitur quam impudenter »ideo« dicas »homines fuisse primitus nudos, quia ad solertie humane operam ut se tegerent pertinebat, que nondum in [1 1Kb] illis fuit.« Unde fit consequens ut ante peccatum inertes, peccato autem factos credas esse solertes. Quam porro multis inaniter dictis quasi eleganter acuteque concludis dicens, »Non igitur quia peccauerant, genitalia uel diabolica uel inhonesta fecerunt; sed quia pauitabant, in ea qua primum fuerant honestate permanentia membra texerunt!« Ad quod respondeo, diabolica quidem membra non esse, quantum ad eorum substantiam, figuram, qualitatemque pertinet, quam condidit Deus: sed si eadem membra in qua prius fuerant honestate manserunt, cur ea dixit Apostolus inhonesta? Bene quod ipse confessus es, illa membra fuisse prius honesta: non enim aliud posses nisi blasphema opinione sentire. Que igitur Deus honesta fecerat, dixit Apostolus inhonesta. Causam requiro: si hoc non peccato factum est, unde factum est? Quis honesta Dei opera dehonestauit, ut ea inhonesta sanctus Apostolus diceret? Utrum habitudo, in qua est solertia creantis; an libido, in qua est pena peccantis? Nam etiam nunc quod Deus ibi facit, honestum est: quod origo contrahit, inhonestum. Et tamen ne sint scissure in corpore, contributum est diuinitus sensui naturali, ut pro inuicem sollicita sint membra: et quod dehonestauit concupiscentia, contegat uerecundia.

82. Sed dicis, »Cur audita uoce Dei deambulantis in paradiso absconderunt se Adam et mulier eius, cum perizomata illa sufficere potuissent« , si de genitalium nuditate erubuissent [2 1Kb] ?« Quid est quod dicis, non inueniendo quod dicas; nec attendis, quod animo trepidante a facie Domini, abstrusiora latibula quesierunt? Illa uero lumbis circumposita  tegmina, motum qui ibi sentiebatur erubescendo uelarunt. Si cum nudi essent, non confundebantur; restat ut confusione se texerint. Confusionem inhonestatis esse, non dubium. Ideoque ibi dictum est, Nudi erant, et non confundebantur : ut appareat confusione factum, quod postea pudenda texerunt. Hic autem ubi se absconderunt in medio ligni paradisi, respondit Adam: uocem tuam audiui deambulantis in paradiso, et timui, quia nudus sum. Illud manifesta confusio, istud occulta conscientia, qua delinquente intrinsecus accidit manifesta confusio: illud ergo fecit pudor, hoc timor; illud erubescenda concupiscentia, hoc punienda conscientia; dementi scilicet similis, quando eum qui cordis cernebat interna, corporis occultatione fugiebat. Quid est autem quod ait Dominus, Quis nuntiauit tibi quia nudus es, nisi de ligno de quo preceperam tibi ne manducares, manducasti ? Quid est gustato cibo prohibito nuditas indicata, nisi peccato nudatum quod gratia contegebat? Gratia quippe Dei magna ibi erat, ubi terrenum et animale corpus bestialem libidinem non habebat. Qui ergo uestitus gratia non habebat in nudo corpore quod puderet, spoliatus gratia sensit quod operire deberet.

83. »Fugienda,« inquis, »opinio est, que putat uel in membris hominum, uel in sensibus membrorum aliquid diabolum condidisse.« Quid nobis obiicis uanas exorbitationes tuas? Non aliquid diabolus quod ad naturam hominis pertinet condidit: sed quod Deus bene condiderat, peccati persuasione uiolauit; ita ut illo uulnere quod factum est per duorum hominum liberum arbitrium, totum genus claudicaret humanum. Ecce circumstat sensus tuos miseria  generis humani. Homo es, humani nichil abs te alienum puta ; et in iis que non pateris, compatere patientibus. Quamuis et ipse, quantalibet terrena felicitate prepolleas, nullum sine bello intestino diem ducis: si tamen quod profiteris implere conaris. Sed in iis que meminisse iam non potes, paruulos intuere, quot et quanta mala patiantur, in quibus uanitatibus, cruciatibus, erroribus, terroribus crescant. Deinde iam grandes, etiam Deo seruientes tentat error, ut decipiat; tentat labor aut dolor, ut frangat; tentat libido, ut accendat; tentat meror, ut sternat; tentat typhus, ut extollat. Et quis explicet omnia festinanter, quibus grauatur iugum super filios Adam? Huius euidentia miserie gentium philosophos nichil de peccato primi hominis siue scientes, siue credentes, compulit dicere, ob aliqua scelera suscepta in uita superiore penarum luendarum causa nos esse natos, et animos nostros corruptibilibus corporibus, eo supplicio quo Etrusci predones captos affligere consueuerant, tanquam uiuos cum mortuis esse couiunctos. Apostolus autem amputat opinionem, qua creduntur singule anime pro meritis ante acte uite diuersis corporibus inseri. Quid igitur restat, nisi ut causa istorum malorum sit aut iniquitas uel impotentia Dei, aut pena primi ueterisque peccati? Sed quia nec iniustus, nec impotens est Deus; restat quod non uis, sed cogeris confiteri, quod graue iugum super filios Adam a die exitus de uentre matris eorum usque in diem sepulture in matrem omnium  non fuisset, nisi delicti originalis meritum precessisset.



LIBER QUINTUS.


Aggreditur librum Iuliani tertium, docetque primum cur nouam heresim, que peccatum originis reiicit, detestetur multitudo christiana; quia nimirum uidet imaginem Dei tantos hic in paruulis cruciatus pati, et si absque Sacramento regenerationis intereant, nouit excludi a regno Dei. Perizomata a parentibus primis ob pudorem ex peccato uenientem assumpta fuisse probat. Peccatum posse esse precedentis peccati penam: ueluti cum Deus impios tradit in reprobum sensum, ut faciant que non conueniunt. Ex eadem enim damnationis massa peccatores alios esse gratis electos et predestinatos, quos per misericordem bonitatem adducit ad penitentiam, alios uasa ire factos, quos secundum iustum iudicium non adducit. Concupiscentiam non ideo laude dignam, quod per eam hominis inobedientia puniatur: sed uitium esse, atque in eis etiam qui prauis ipsius motibus non consentiunt, semper malum. Quomodo intelligendum Apostoli dictum, Ut sciat unusquisque suum uas possidere, etc. uerum sine concubitu esse, quale Marie cum Ioseph fuit, coniugium. Frustra Iulianum ex Aristotelicis categoriis arguere contra peccatum ex parentibus traductum. Ostendit quid caro Christi a ceterorum hominum carne peccati distet. Manicheis minime fauere Catholicos, dum libidinis malum et originale peccatum agnoscunt, sed Pelagianos potius, cum »de ea re que a peccato libera est« dicunt »peccata non nasci.« Passim uero monstrat, incassum niti aduersarium, ut pro se aliquid ex ipsius sententiis quasi inter se contrariis eliciat.



CAPUT PRIMUM.


1. Ordo ipse postulat, quoniam primo secundoque respondimus, quid liber tuus tertius contineat deinde uideamus: et respondeamus pestilentiosis laboribus tuis, quantum Dominus opitulatur, salubribus laboribus nostris; tenentes institutum modum, ut ea que non habent ad rem que inter nos agitur pertinentem controuersiam, transeamus; ne qui hec nostra nosse uoluerint, plus laboris et temporis in opere legendi, quam in discendi utilitate consumant. Quid ergo opus est, ut aliquid aduersus ea dicam, que in principio posuisti libri huius solita et uana, »de inuidia quam uos sustinere pro ueritate  iactatis, et de paucitate uelut prudentium quibus uos placere gaudetis?« Hec enim et ueterum et nouorum omnium uox est hereticorum, ipsa consuetudine iam sordidata atque protrita [1 1Kb] . Et tamen necessitate compellitur talibus pannis indui tam magna etiam uestra superbia, que sic tenditur et inflatur, ut eos deformius dum gestit ostentare, disrumpat. Tuas etiam calumniosissimas contumelias non est necesse sepius refutare, quibus me unum nominatim uideris appetere; et in tot ac tanta catholica lumina, tacitis eorum nominibus, uel insanus insilis, uel cecus offendis.  Unde tibi duobus prioribus libris sic me respondisse arbitror, ut a nullo amplius requiratur.

2. Exaggeras quam sit »difficilis paucisque conueniens eruditis sanctarum cognitio Litterarum:« uidelicet, »ut Deus hominum, sicut uniuersi conditor [1 1Kb] , et iustus et uerax ac pius, idem [2 1Kb] donorum suorum in homines cumulator probetur; quia una est,« ut fateris, »optima causa studiorum bonorum, ut honoretur Deus.« Quem tamen sic honoras, ut paruulorum liberatorem neges per Christum Iesum, id est, Saluatorem, cuius eos Baptismate sic ablui dicitis [3 1Kb] , ut non consequantur salutem, tanquam medico non indigeant Christo; humane originis uenam sagaciter inspiciente, et eos sanos pronuntiante Iuliano. Quanto melius nichil omnino didicisses, quam per istam uelut scientiam legis, in qua te turgidus iactas, non sane duce Dei lege, sed uestra potius uanitate, ad hanc impiam presumptionem inimicam fidei christiane et tue anime peruenisses.

3. »Sententia,« inquis, »uestra tam deformis et uana est, que et Deo iniquitatem, et diabolo conditionem hominum, et peccato substantiam, et conscientiam sine scientia paruulis conatur adscribere.« Breuiter respondeo: Sententia nostra nec deformis est; quia speciosum forma pre filiis hominum Saluatorem predicat omnium hominum , ac per hoc etiam paruulorum: nec uana est; que [4 1Kb] non frustra, sed precedente peccato dicit hominem uanitati similem factum, cuius dies sicut umbra pretereunt : nec Deo adscribit iniquitatem, sed potius equitatem; quia non iniuste tot et tantis malis, que sepissime cernimus, etiam paruulus plectitur: nec diabolo conditionem hominum, sed humane originis deprauationem; nec peccato substantiam [5 1Kb] , sed in primis hominibus actum, in eorum uero posteritate contagium: nec paruulis conscientiam sine scientia, in quibus nec scientia est, nec conscientia; sed sciuit ille quid fecerit in quo omnes peccauerunt, et singuli malum inde traxerunt.

4. Tu autem qui [6 1Kb] multitudinem prestruis idiotarum, quos appellas »simplices, qui, aliis occupati negotiis, nichil de eruditione ceperunt, sola tamen fide ad Ecclesiam Christi peruenire curarunt, ne facile obscuris questionibus terreantur, sed credentes Deum uerum conditorem esse hominum, indubitanter [7 1Kb] quoque teneant quia pius est, quia uerax, quia iustus; atque hanc estimationem de illa Trinitate seruantes, quidquid audierint huic conuenire sententie, amplexentur atque collaudent: nec hoc eis ulla uis argumentationis euellat, sed detestentur omnem auctoritatem atque omnem societatem contraria persuadere nitentem;«  si hec ipsa tua uerba consideras, aduersus te illos firmissimos reddis. Neque enim alia causa est, cur nouitatem uestram detestetur etiam multitudo christiana [1 1Kb] , a cuius uelut imperito iudicio ad paucos uestros, quos uideri cupis prudentissimos et doctissimos, prouocas; nisi quia Deum et hominum conditorem, et [2 1Kb] iustissimum cogitant, et suorum tantos cruciatus conspiciunt paruulorum, ut sub Deo creatore optimo atque iustissimo nullo modo imago eius in illa etate tanta mala pateretur, si non esset originale peccatum. Quorum si quisquam gestans paruulum filium, te sine clamore inuidioso, et in parte ubi nullus audiret, compellaret ac diceret, Ego ea mente, intelligentia, ratione, in qua sum factus ad imaginem Dei; tantum amo regnum Dei, ut hominis magnam iudicem penam, si eo nunquam possit intrare. Itane uero tu non homo de turba imperitorum, sed inter paucos prudentissimos regni illius amator, tanto utique ardentior quanto magis te flagrantissima paucorum societas in illud accendit, nec facit inde torpescere frigidior multitudo, responsurus es homini atque dicturus, Non solum magna non est, sed nulla omnino pena est imaginis Dei, nunquam posse intrare in regnum Dei? Puto quod nec uni homini, cuius nec uim nec testimonium formidabis, hoc dicere audebis. Te itaque siue respondente quodlibet, siue  reticente, ingereret aspectibus tuis paruulum suum, dicens: Iustus est Deus; quid mali est, quod innocentem hanc eius imaginem prohibet intrare in regnum eius; si non hoc est peccatum, quod per unum hominem intrauit in mundum ? Puto quod nulla tibi aderit sapientia, qua tibi uidearis illo indocto homine doctior; sed si a te recesserit impudentia, illo infante remanebis infantior.



CAPUT II.

5. Sed proemio terminato, quo imperitos admonitos remouisti, et paucorum tibi aures eruditissimas preparasti, quid disputationis aggrediare uideamus. Nescio quid enim satis acutum tibi uenit in mentem, quod te in secundo libro tuo fugerat, cum de membris pudendis, que post peccatum rationali uerecundante natura ficulneorum adoperta sunt tegmine foliorum, multa dixisses; frustra refutare conatus quod ego dixeram, »Cur ergo ex illis membris confusio post peccatum, nisi quia exstitit illic indecens motus« ? Quid igitur excogitasti, quod ita tibi placuit, ut nec finito uolumine, ubi hanc questionem tam diuturna loquacitate uersasti, iam hoc putares omittendum? Scriptum esse dicis, Et fecerunt sibi uestimenta , aliamque interpretationem habere commemoras perizomata: et uestimenta perhibes »totius corporis indumentum intelligi posse, quod ad pudoris refertur officium.« Ubi miror istum interpretem quem legisti, si Pelagianus non fuit, ex eo quod grecus ait perizomata, uestimenta  potuisse transferre. uerum et hic si pudor adsit, ad cuius officium uestimenta asseris pertinere, nequaquam persuadere conaberis homines primos peccato magistro ista pudoris officia didicisse, et in eis prius duas quasi socias et amicas conuenienter habitasse innocentiam et impudentiam. Quando enim nudi erant, et non confundebantur, inuerecundi erant secundum tuam disputationem, et a naturali pudoris sensu abhorrebant: sed uidelicet ab ista prauitate peccando correcti sunt, et sensus reprobus preuaricationis factus est in eis doctor pudoris. Pudentes quippe fecit nequitia, quos impudentes iustitia faciebat. Imo uero tua ista sententia ita est indecenter impudens et deformiter nuda, ut eam, quantalibet folia uerborum consuas, operire non possis.

6. A pictoribus me didicisse derides, quod Adam et mulier eius pudenda contexerint; et Horatianum illud decantatum audire me precipis,

   Pictoribus atque petis
Quidlibet audendi semper fuit equa potestas. .
Ego uero non a pictore inanium figurarum, sed a scriptore diuinarum didici Litterarum, quia illi primi homines antequam peccarent nudi erant, et non confundebantur. In quibus absit ut tanta innocentia tam impudens esset: sed nondum inerat quod puderet. Peccauerunt, attenderunt, erubuerunt, operuerunt : et adhuc clamas, »Nihil illic indecens nouumque senserunt.« Hanc plane impudentiam tuam nimis incredibilem, absit ut dicam, nullus te apostolus aut propheta, sed nec pictor docuit, nec peta. Illi quippe ipsi, quibus »quidlibet audendi,« sicut eleganter dictum uidetur, »semper fuit equa potestas;« confunderentur tale aliquid ridendum fingere, quale te credendum non confunderis disputare. Duas enim simul habitantes, quarum altera est optima, altera est pessima, uelut inter se conuenientes atque concordes, innocentiam scilicet atque impudentiam, nullus pictor pingere, nullus peta canere auderet: nec eorum quisquam ita de sensibus desperaret humanis, ut etiam hoc sibi audendi equam crederet potestatem, sed insanam potius uanitatem.

7. In eo uero quod aisti, »Si illi interpretationi que perizomata, id est, precinctoria posuit, fauetur, latera magis dicam tecta fuisse quam femora;« primum doleo, sic te abuti eorum ignorantia qui grece nesciunt, ut eorum qui sciunt iudicium reueritus non sis. Sed commodius accidit, ut ipsa perizomata que leguntur in codicibus grecis, tanquam uerbum sue lingue mos latinus usurpet. Proinde cum perizomate [1 1Kb] non femora, sed latera contegi potuisse asseuerasti, puto quod te etiam ipse risisti. Quis enim doctus uel indoctus ignoret, quas perizomata contegant corporis partes? quod nomen tegminis etiam in feminarum dotibus frequentari et estimari solet, neque id alligari nisi zona que lumbos cingit. Interroga, et disce, quod te non credo nescire.  Quamuis etiam si nescias, non usque adeo te arbitror, non humanum eloquium, sed humanum habitum uelle peruertere, ut perizomata etiam super humeros leuare coneris; aut eis ita latera illorum hominum fuisse contecta, ut genitalia toteque lumborum cum femoribus partes nude relinquerentur. Quid ergo te adiuuat, et non me potius, ex quantauis parte corporis superiore inferiora uelata sint, ubi lex in membris repugnans legi mentis  affectu sentiebatur amborum, et alterno excitabatur aspectu, inobedientium prauitatem sue inobedientie nouitate confundens? Que quanto turbulentius mouebatur, tanto uerecundius fieret; si caro cuius eam stimulabat aspectus, aliquanto spatiosius uelaretur. Siue igitur a lumbis, siue a lateribus demissa sint tegmina, pudenda sunt tecta: que pudenda non essent, nisi legi mentis lex peccati inuide repugnaret [1 1Kb] . Sed ubi manifesta res est, Scripture diuine sensui nostrum sensum addere non debemus: non enim hoc fit humana ignorantia, sed presumptione peruersa. Adam et mulier eius, qui nudi erant ante peccatum, et non confundebantur, mox ut peccauerunt, quas partes corporis amicierint, perizomatum nomine satis euidenter expressum est. uidemus quid texerint: nimie insipientie est adhuc querere, nimie impudentie adhuc negare quid senserint. Nam tu quoque cum obstinatissime contradicas, usque adeo iudicasti nichil aliud humanis occurrere sensibus, nisi concupiscentialem motum erubescentes illos homines in genitalibus tegere uoluisse; ut perizomata erigere ad latera conareris, aut operiens latus ubi peccatores nichil mali sensisse contendis, aut deformiter nudans, quod magis tegendum esse consentis.



CAPUT III.

8. Inseris alia de libro meo uerba, ubi dixi, »carnis inobedientiam inobedienti homini dignissime retributam; quia iniustum erat ut obtemperaretur a seruo suo, id est a corpore suo, ei qui non obtemperauerat domino suo« : et conaris ostendere, »hanc inobedientiam carnis potius esse laudabilem, si pena peccati est;« et tanquam persona sit aliqua, que peccatorem scienter affligat, sic eam »uelut ultricem sceleris, et in hoc Dei ministram,« tanquam magnum aliquod bonum cothurno sermonis exornas. Nec cogitas posse te isto modo laudare angelos malos, qui utique non sunt nisi preuaricatores atque impii, per quos tamen Deum meritas penas irrogare peccantibus, sancta Scriptura testatur, dicens: Misit in eos iram indignationis sue, indignationem et iram et tribulationem, immissionem per angelos malos . Lauda etiam istos, lauda eorum principem satanam, quia et ipse uindex peccati fuit, quando ei tradidit Apostolus hominem in interitum carnis . ualde enim disertus es contra gratiam Christi, et idoneus dicere panegyricum satane et angelis eius, per quos multorum Deus  iudex atque ultor est peccatorum, retribuens eis secundum opera sua, eos ipsos pessimos et damnabiles spiritus puniendorum supplicia faciens, qui bene iusteque utitur et bonis et malis. Predica igitur iniquissimas potestates, quia per ipsas mala retribuuntur malis: qui propterea concupiscentiam predicas carnis, quia inobedientia retributa est inobedientie peccatoris. Lauda iniquum regem Saülem, quia et ipse fuit pena peccantium, Domino dicente, Dedi tibi regem in ira mea . Lauda demonium quod rex ipse patiebatur , quia et hoc pena fuerat peccatoris. Lauda cecitatem cordis que ex parte Isrel [1 1Kb] facta est. Nec tacetur quare [2 1Kb] : Donec plenitudo, inquit, Gentium intraret . Nisi forte et istam penam negabis esse, quam, si lucis interne amator esses, non solum aliquam, sed ualde magnam penam esse clamares. At ista cecitas fuit in Iudeis grande incredulitatis malum et grandis causa peccati, ut occiderent Christum. Istam cecitatem [3 1Kb] si penam fuisse negaueris, similem te perpeti etiam non confitens indicabis. Si autem penam quidem fuisse, sed peccati penam non fuisse contendis; interim fateris quod unum aliquid et peccatum esse possit et pena: si autem non est hec pena peccati, profecto iniqua pena est, et iniustum facis Deum, quo iubente uel sinente; aut infirmum, quo non auertente, infligitur innocenti [4 1Kb] . Quod si etiam penam peccati esse concedis, ne hoc non concedendo [5 1Kb] tu ipse corde cecus appareas; uide iam quod uidere nolebas, istam quam mouisti solutam esse questionem: quia sicut diabolus atque angeli eius et mali reges, non solum ipsi peccatores sunt, sed per iustitiam Dei fiunt etiam supplicia peccatorum, nec ideo laude sunt digni, quia pena ex illis iusta infligitur dignis; sic lex in membris repugnans legi mentis, non ideo ipsa iuste agit, quia eius qui egit iniuste pena fit iusta. Et sicut cecitas cordis, quam solus remouet illuminator Deus, et peccatum est, quo in Deum non creditur; et pena peccati, qua cor superbum digna animaduersione punitur; et causa peccati, cum mali aliquid ceci cordis errore committitur: ita concupiscentia carnis, aduersus quam bonus concupiscit spiritus, et peccatum est, quia inest illi inobedientia contra dominatum mentis; et pena peccati est, quia reddita est meritis inobedientis; et causa peccati est, defectione consentientis uel contagione nascentis.

9. Proinde omnia que pro hac tua ceca et inconsiderata opinione dixisti, qua carnis concupiscentiam eo ipso quod eam penam diximus esse peccati, non solum non uituperandam, uerum etiam laudandam  putasti, quamlibet prolixa disputatione in eo [1 1Kb] fueris immoratus, euanuisse certissimum est. Nam quod aisti, Si libido pena peccati est, abiiciendam esse pudicitiam, ne rebellis in Deum castitas illatam ab eo dicatur eneruare sententiam, et cetera huiusmodi que hanc uanitatem consequentia atque hinc religata contexis: totidem uerbis de cecitate cordis errore simillimo dici potest, Si cecitas cordis pena peccati est, abiicienda doctrina, ne rebellis in Deum mentis illuminatio illatam ab eo dicatur eneruare sententiam. Quod si absurdissimum est dicere, quamuis sit cecitas cordis pena peccati; eo modo absurdissimum est etiam quod ipse dixisti, quamuis sit libido, id est, inobedientia carnis pena peccati. Quoniam cecitati cordis debet resistere scientia, et libidini continentia: eam uero penam que nec error est, nec libido, debet tolerare patientia. Quapropter, quando Deo donante ex uera uiuitur fide, ipse Deus adest et menti illuminande, et concupiscentie superande, et molestie perferende. Hoc enim totum recte fit, quando fit propter ipsum, id est, quando gratis amatur ipse: qualis amor nobis esse non potest, nisi ex ipso. Alioquin quando sibi homo multum placet, et de sua uirtute confidit, si traditur in desideria superbie sue, tanto amplius augetur hoc malum, quanto magis ei cupiditates cetere cesserint, easque uelut laudabilis hanc unam oblectando compresserit.

10. Quod ergo in aliis opusculis meis legisse te dicis, atque id frustra refutare conatus es, esse nonnulla peccata que pene sint etiam peccatorum ; deposito uincendi studio diligenter attende, et inuenies esse uerissimum secundum ea que de cordis cecitate tractata sunt. Quid enim egisti, queso te, quid egisti, commemorando apostolicum testimonium, quo ego illud probaui, quod in alia mea disputatione legisti, quia de quibusdam scripsit dicens, Tradidit illos Deus in reprobum sensum, ut faciant que non conueniunt? Hoc enim uoluisti uideri hyperbolics dictum: quod fit cum ad permouendos animos, fidem rerum qui sermocinatur, excedit. Ubi ergo id Apostolus fecerit, non graueris ostendere. Cum inueheretur, inquis, in impiorum crimina, penarum ea nominibus aggrauauit, quantumque pectori suo uirtutum omnium domicilio turpitudo horreret ostendens, non tam reos quam damnatos sibi tales ait uideri. Imo, sicut ipse loquitur, non sicut eum tu loqui fingis, et damnatos demonstrauit et reos, nec solum de preteritis reos propter que damnatos, sed inde etiam reos unde damnatos. Nam reos ostendit, ubi ait, Et coluerunt, et seruierunt creature potius quam Creatori, qui est benedictus in secula. Amen. Deinde damnatos propter istum reatum: sequitur enim, Propter hoc tradidit illos Deus in passiones ignominie. Audis, propter hoc: et queris inaniter, quomodo intelligendus sit tradere Deus, multum laborans, ut ostendas eum tradere deserendo. Sed quomodolibet tradat, propter hoc tradidit, propter hoc deseruit: et uides, eius traditionem, qualemlibet et quomodolibet intelligas, que consecuta  sint. Curauit enim Apostolus dicere quanta pena sit a Deo tradi passionibus ignominie, siue deserendo, siue alio quocumque uel explicabili, uel inexplicabili modo, quo facit hec summe bonus et ineffabiliter iustus. Nam femine eorum; inquit, immutauerunt naturalem usum in eum usum qui est contra naturam. Similiter autem et masculi relinquentes naturalem usum femine, exarserunt in appetitum suum in inuicem, masculi in masculos deformitatem operantes, et mercedem mutuam, quam oportuit, erroris sui in semetipsis recipientes. Quid hoc euidentius? quid apertius? quid expressius? Mercedem mutuam recepisse dicit; utique damnatos ut tanta operarentur mala: et tamen ista damnatio etiam reatus est, quo grauius implicantur. Ita et peccata sunt ista, et pene precedentium peccatorum. Et quod est mirabilius, etiam oportuisse dicit eos istam mutuam mercedem recipere. Ita se habent etiam superiora uerba Apostoli, que ipse posuisti. Immutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium. Propter quod tradidit illos Deus in desideria cordis eorum, in immunditiam : et cetera que sequuntur. Et hic utique uides causam propter quam traditi sunt, sine ulla ambiguitate monstratam. Dixit quippe quid mali ante fecissent, et adiunxit, Propter quod tradidit illos Deus in desideria cordis eorum. Proinde precedentis est hec pena peccati; et tamen etiam ipsa peccatum est, quod uerbis consequentibus explicat.

11. Sed tu contra disserens, eo modo tibi uideris istam soluisse questionem, quia desideriis suis Apostolus traditos dixit. Iam enim flagitiorum, inquis, desideriis estuabant. Et adiungis, ac dicis: Quomodo ergo per potentiam tradentis Dei putandi sunt in talia facta cecidisse? Quid ergo plus factum est, obsecro te, aut ut quid diceret, Tradidit illos Deus in desideria cordis eorum; si iam erant possessi quodam modo malis desideriis cordis sui? Numquid autem consequens est, ut si habet aliquis cordis desideria mala, iam etiam consentiat eis ad committenda eadem mala? Ac per hoc aliud est habere mala desideria cordis, aliud tradi eis; utique ut consentiendo eis possideatur ab eis, quod fit cum diuino iudicio traditur eis. Alioquin frustra dictum est, Post concupiscentias tuas non eas; si iam quisque reus est, quod tumultuantes et ad mala trahere nitentes sentit eas, nec eas sequitur, si non eis traditur; exercens aduersus eas gloriosa certamina, si uiuit in gratia. Quid tibi enim uidetur, qui [1 1Kb] obseruat quod scriptum est, Si prestes anime tue concupiscentias eius,  faciet [2 1Kb] te gaudium inimicis et inuidis tuis ? numquid iam iste reus est, habendo tales anime concupiscentias, quas ei prestare non debet, ne in gaudium ueniat diabolo et angelis eius, qui sunt inimici atque inuidi nostri?

 12. Cum ergo dicitur homo tradi desideriis suis, inde fit reus, quia desertus a Deo cedit eis atque consentit; uincitur, capitur, trahitur [1 1Kb] , possidetur. A quo enim quis deuictus est, huic et seruus addictus est : et fit ei peccatum consequens, precedentis pena peccati. Annon est peccatum et pena peccati, ubi legitur, Dominus enim miscuit illis spiritum erroris, et seduxerunt Aegyptum in omnibus operibus suis, sicut seducitur ebrius ? Non est peccatum et pena peccati, ubi Deo dicit Propheta, Quid errare fecisti nos, Domine, a uia tua; obtudisti corda nostra, ut non timeremus te ? Non est peccatum et pena peccati, ubi rursus Deo dicitur, Ecce tu iratus es, et nos peccauimus; propterea errauimus, et facti sumus sicut immundi omnes ? Non est peccatum et pena peccati, ubi legitur de gentibus quas debellauit iehsu Naue, quia per Dominum factum est, confortari cor eorum, ut obuiam irent ad bellum ad Isrel, ut exterminarentur ? Non est peccatum et pena peccati quod non audiuit Roboam rex plebem bene monentem, quoniam, sicut Scriptura loquitur, Erat conuersio a Domino, ut statueret uerbum suum quod de illo locutus est in manu prophete [2 1Kb] ? Non est peccatum et pena peccati in eo quod scriptum est, Amasiam regem Iuda noluisse audire Ioam regem Isrel bene monentem, ne procederet ad bellandum? Sic enim legitur: Et non audiuit Amasias, quoniam a Deo erat ut traderetur in manus [3 1Kb] , quoniam quesierunt deum Edom . Et multa alia commemorare possumus, in quibus liquido apparet, occulto iudicio Dei fieri peruersitatem cordis, ut non audiatur quod uerum dicitur, et inde peccetur, et sit ipsum peccatum precedentis etiam pena peccati. Nam credere mendacio, et non credere ueritati, utique peccatum est. uenit tamen ab ea cecitate cordis, que occulto iudicio Dei, sed tamen iusto, etiam pena peccati monstratur. Quale est etiam illud quod ad Thessalonicenses scribit Apostolus: Pro eo quod dilectionem ueritatis non receperunt, ut salui fierent, et [4 1Kb] ideo mittet illis Deus operationem erroris, ut credant mendacio . Ecce pena peccati, peccatum est. Utrumque claret, breuiter dictum est, aperte dictum est, ab eo dictum est, cuius alia uerba in tuam sententiam frustra detorquere conatus es.

13. Quid est autem quod dicis, Cum desideriis suis traditi dicuntur, relicti per diuinam patientiam intelligendi sunt, non per potentiam in peccata compulsi? quasi non simul posuit [5 1Kb] hec duo idem apostolus, et patientiam, et potentiam, ubi ait, Si [6 1Kb] autem uolens Deus ostendere iram et demonstrare potentiam suam, attulit in multa patientia uasa ire, que perfecta sunt in  perditionem . Quid horum tamen dicis esse quod scriptum est, Et propheta si errauerit et locutus fuerit, ego Dominus seduxi prophetam illum, et extendam manum meam super eum, et exterminabo eum de medio populi mei Isrel ? patientia est, an potentia? Quodlibet eligas, uel utrumque fatearis; uides tamen falsa prophetantis peccatum esse, penamque peccati. An et hic dicturus es, quod ait, Ego Dominus seduxi prophetam illum, intelligendum esse, Deserui, ut pro eius [1 1Kb] meritis seductus erraret? Age ut uis, tamen eo modo punitus est pro peccato, ut falsum prophetando peccaret. Sed illud intuere quod uidit Micheas propheta, Dominum sedentem super thronum suum, et omnis exercitus celi stabat circa eum a dextris eius et a sinistris eius. Et dixit Dominus: Quis seducet Achab regem Isrel, et ascendet, et cadet in Ramoth Galaad? Et dixit iste sic, et iste sic. Et exiit spiritus, et stetit in conspectu Domini, et dixit: Ego seducam eum. Et dixit Dominus ad cum: In quo? Et dixit: Exibo et ero spiritus mendax in ore omnium prophetarum eius. Et dixit: Seduces, et preualebis; exi et fac sic . Quid ad ista dicturus es? nempe rex ipse peccauit, falsis credendo prophetis. At hec ipsa erat et pena peccati, Deo iudicante, Deo mittente angelum malum; ut apertius intelligeremus quomodo in Psalmo dictum sit, misisse iram indignationis sue per angelos malos . Sed numquid errando, numquid iniuste quidquam uel temere iudicando, siue faciendo? Absit: sed non frustra illi dictum est, Iudicia tua sicut abyssus multa . Non frustra exclamat Apostolus, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? Aut quis prior dedit illi, ut retribuatur ei ? Nullum eligit dignum, sed eligendo efficit dignum [2 1Kb] ; nullum tamen punit indignum.



CAPUT Iu.

14. »Ait,« inquis, »Apostolus, Bonitas Dei ad penitentiam te adducit.« uerum est, constat; sed quem predestinauit adducit: quamuis ipse secundum duritiam suam et cor impenitens, quantum ad ipsum attinet, thesaurizet sibi iram in die ire et reuelationis iusti iudicii Dei, qui reddet unicuique secundum opera eius . Quantamlibet enim prebeat patientiam; nisi ipse dederit, quis agit penitentiam? An oblitus es quod idem ipse doctor ait, Ne forte det illis Deus penitentiam ad cognoscendam ueritatem; et resipiscant a diaboli laqueis ? Sed iudicia eius multa abyssus. Nos certe si eos, in quos nobis potestas est, ante oculos nostros perpetrare scelera permittamus, rei cum ipsis erimus: quam uero innumerabilia ille permittit fieri ante oculos suos, que utique, si noluisset, nulla ratione permitteret? et tamen iustus et bonus est. Et quod prebendo patientiam dat locum penitentie, nolens aliquem  perire , nouit Dominus qui sunt eius , et omnia cooperatur [1 1Kb] in bonum, sed his qui secundum propositum uocati sunt. Non enim omnes qui uocati sunt, secundum propositum sunt uocati. Multi enim uocati, pauci uero electi . Qui ergo electi, hi secundum propositum uocati. Unde et alibi dicit: Secundum uirtutem Dei saluos non facientis et uocantis uocatione sua sancta; non secundum opera nostra, sed secundum suum propositum et gratiam, que data est nobis in Christo Iesu ante secula eterna . Denique et hic cum dixisset, Omnia cooperatur in bonum his qui secundum propositum uocati sunt: continuo subdidit, Quoniam quos ante presciuit, et predestinauit conformes imaginis Filii eius, ut sit primogenitus in multis fratribus: quos autem predestinauit, illos et uocauit; et quos uocauit, ipsos et iustificauit; quos autem iustificauit, ipsos et glorificauit . Hi sunt secundum propositum uocati. Ipsi ergo electi, et hoc ante mundi constitutionem , ab eo qui uocat ea que non sunt tanquam sint . Sed electi, per electionem gratie. Unde dicit idem doctor et de Isrel: Reliquie per electionem gratie facte sunt [2 1Kb] . Et ne forte ante constitutionem mundi ex operibus precognitis putarentur electi, secutus est, et adiunxit: Si autem gratia, iam non ex operibus; alioquin gratia iam non est gratia . Ex isto numero electorum et predestinatorum etiam qui pessimam duxerunt uitam, per Dei benignitatem adducuntur ad penitentiam, per cuius patientiam non sunt huic uite in ipsa scelerum perpetratione subtracti; ut ostendatur et ipsis et aliis coheredibus eorum, de quam profundo malo possit Dei gratia liberare. Ex his nemo perit, quacumque etate moriatur. Absit enim, ut predestinatus ad uitam sine Sacramento Mediatoris finire permittatur hanc uitam [3 1Kb] . Propter hos [4 1Kb] Dominus ait, Hec est autem uoluntas eius qui misit me Patris, ut omne quod dedit mihi, non perdam ex eo . Ceteri autem mortales qui ex isto numero non sunt, et ex eadem quidem massa ex qua et isti, sed uasa ire facti sunt, ad utilitatem nascuntur istorum. Non enim quemquam eorum Deus temere ac fortuito creat, aut quid de illis boni operetur ignorat: cum et hoc ipso bonum operetur, quod in eis humanam creat naturam, et ex eis ordinem seculi presentis exornat. Istorum neminem adducit ad penitentiam salubrem et spiritualem, qua homo in Christo reconciliatur Deo, siue illis ampliorem patientiam, siue non imparem prebeat. Quamuis ergo omnes ex eadem massa perditionis et damnationis secundum duritiam cordis sui et cor impenitens, quantum ad ipsos pertinet, thesaurizent sibi iram in die ire, quo redditur unicuique secundum opera sua: Deus tamen alios inde per misericordem  bonitatem adducit ad penitentiam, alios secundum iustum iudicium non adducit. Habet enim potestatem adducendi et trahendi, ipso Domino dicente, Nemo uenit ad me, nisi Pater, qui misit me, traxerit eum . Numquid autem Achab regem sacrilegum et impium adduxit ad penitentiam; aut saltem per mendacem spiritum iam seducto atque decepto, patientiam et longanimitatem prebuit? Nonne in eo statim, propter quod erat seductus, morte rapiente completum est ? Quis eum dicat non peccasse, spiritui credendo mendaci? quis dicat hoc peccatum penam non fuisse peccati, uenientem de iudicio Dei, ad quem legit mendacem spiritum, siue missum, siue permissum? Quis horum aliquid dicit, nisi qui dicit quod uult, et quod uerum est audire non uult?

15. Quis uero ita desipiat, ut cum audierit quod in psalmo canitur, Ne tradas me, Domine, a desiderio meo peccatori : hoc dicat orasse hominem, ne Deus sit patiens erga illum; si »Deus non tradit ut mala fiant, nisi patientem bonitatem prebendo cum fiunt  ?« Quid est autem quod quotidie dicimus, Ne nos inferas in tentationem ; nisi ut non tradamur concupiscentiis nostris? Unusquisque enim tentatur a concupiscentia sua abstractus et illectus . An forte hoc a Deo petimus, ut non sit erga nos patiens bonitas eius? Non ergo eius inuocamus misericordiam, sed potius iracundiam prouocamus. Quis ista sapiat sanus? imo quis uel furiosus hec dicat? Tradit ergo Deus in passiones ignominie, ut fiant que non conueniunt; sed ipse conuenienter tradit: et fiunt eadem peccata, et peccatorum supplicia preteritorum, et suppliciorum merita futurorum: sicut tradidit Achab in pseudoprophetarum mendacium; sicut tradidit Roboam in falsum consilium . Facit hec miris et ineffabilibus modis, qui nouit iusta iudicia sua, non solum in corporibus hominum, sed et in ipsis cordibus operari. Qui non facit uoluntates malas; sed utitur eis ut uoluerit, cum aliquid inique uelle non possit. Exaudit propitius, non exaudit iratus: et rursus, non exaudit propitius, exaudit iratus. Parcit propitius, non parcit iratus: et rursus, non parcit propitius, parcit iratus: atque in his omnibus bonus perseuerat et iustus. Sed ad hec quis idoneus ? utique ad hec eius perscrutanda et inuestiganda iudicia, quis homo idoneus, quem corruptibile aggrauat corpus, etiamsi habeat iam sancti Spiritus pignus?

16. Sed homo intelligens et acutus, »iustam« dicis »esse libidinem et laudis preconio predicandam, si eum qui Deo non obediuit, non illi obediendo puniuit.« Si prudenter hic saperes, profecto esse iniquitatem uideres, qua [1 1Kb] pars inferior hominis repugnat superiori atque meliori: et tamen iuste iniquum sue carnis iniquitate punitum, sicut est rex iniquus maligni spiritus iniquitate punitus. An et ipsum malignum spiritum laudare disponis? Eia age, quid moraris [2 1Kb] ?  Decet enim te inimicum gratuite Dei bonitatis, laudatorem spiritus esse mendacis. Nec laborabis inuenire quid dicas: laudes eius paratas habes, si hec ipsa in eum uerba transtuleris, que posuisti in laude libidinis, uelut consequentia sententiam meam, qua ego dixi, »Iniustum enim erat ut obtemperaretur a seruo suo, hoc est a corpore suo, ei qui non obtemperauerat Domino suo« . Quod tu negans, et falsum esse deridens, uelut ostendere uoluisti que sequeretur absurditas; tanquam ultricem peccati, si hoc ita est, libidinem laudans. Certe istum mendacem spiritum quia impium regem, sicut merebatur, fallendo traxit ad mortem, non negas iniquitatis ultorem. Ecce ego et hic dico, Iniustum enim erat ut qui non crediderat Deo uero, non deciperetur a falso. Lauda ergo et istius iustitiam falsitatis, et dic que dixisti in laude libidinis: »Quia nichil ea potest laudabilius estimari, si iniquitatem ulta commissi est [1 1Kb] , si uindicauit iniuriam Dei, et quia ita consortium peccati non habuit, ut officium uindicantis assumeret.« Omnia hec secundum tuos acutissimos sensus, recte dicuntur et in illius immundi spiritus laude [2 1Kb] . Ergo preconium uocis [3 1Kb] tue in simili causa, aut mendaci redde spiritui, aut contumaci tolle libidini.

17. Quid fugis ad obscurissimam de anima questionem? In paradiso ab animo quidem cepit elatio, et ad preceptum transgrediendum inde consensio, propter quod dictum est a serpente, Eritis sicut dii : sed peccatum illud homo totus impleuit. Tunc est caro facta peccati, cuius uitia sanantur sola similitudine carnis peccati. Ut ergo et anima et caro pariter utrumque puniatur, nisi quod nascitur, renascendo emundetur [4 1Kb] ; profecto aut utrumque uitiatum ex homine trahitur, aut alterum in altero tanquam in uitiato uase corrumpitur, ubi occulta iustitia diuine legis includitur. Quid autem horum sit uerum, libentius disco quam dico, ne audeam docere quod nescio. Hoc tamen scio, id horum esse uerum, quod fides uera, antiqua, catholica, qua creditur et asseritur originale peccatum, non esse conuicerit falsum. Ista fides non negetur: et hoc quod de anima latet, aut ex otio discitur; aut, sicut alia multa in hac uita, sine salutis labe nescitur. Magis enim curandum est, siue in paruulis, siue in grandibus, quo anima sanetur auxilio, quam quo uitiata sit merito: que tamen si uitiata negabitur, nec sanabitur.

18. Illud sane cur dixeris, excogitare non potui, in eo quod commemorasti dixisse Apostolum, Et tenebris oppletum est insipiens cor eorum . Addidisti enim, »notandum esse, quoniam insipientiam causam dicat omnium malorum.« Hoc quidem dixisse Apostolum non satis constat. Sed non inde contendo: tu potius cur hoc dixeris quero. An forte quia paruuli non recte dicuntur insipientes, quia  nondum sapientie possunt esse participes, ideo nullum malum eis inesse uis credi, quod esse consequens arbitraris, si malorum omnium causa insipientia est? Sed si disputatione subtilissima et elimatissima opus est, ut sciamus utrum primos homines insipientia superbos, an insipientes superbia fecerit: nunc propter id quod inter nos agitur, quis ignorat omnes homines, quicumque sapientes fiunt, ex insipientibus fieri? Nisi forte aliqui ex preconibus Mediatoris magna eius multumque insolita gratia ad sapientiam, non ex insipientia, sed ex infantia transire potuerint [1 1Kb] . Quod si natura sine fide Mediatoris fieri posse contenditis, arcanum uirus panditis heresis uestre. Nihil enim uos agere apparet tanta defensione et laude nature, nisi ut Christus gratis mortuus sit ; cuius nos dicimus fidem que per dilectionem operatur , etiam natura insipientibus opitulari. Sunt enim qui tanta cordis obtunsitate [2 1Kb] nascuntur, ut similiores pecoribus quam hominibus esse uideantur: quorum tante fatuitatis que in illis naturalis apparet, non potestis ullum dicere meritum, qui nullum esse dicitis originale peccatum. Quis autem non quotidie probet testibus rebus humanis, paruulum prius nichil sapere, deinde crescendo uana sapere, et postea si ad sapientium [3 1Kb] sortem pertinet, recta sapere; atque ita ab infantia ad sapientiam per insipientiam mediam peruenire? Quapropter humana natura que iacet in paruulis, cui laudibus uestris saluatorem tanquam sana sit inuidetis, quemadmodum prius proferat insipientie quam sapientie fructum uidetis, et radicis eius uitium uidere non uultis; aut uidetis, quod peius est, et negatis.



CAPUT u  .

19. Deinde aliis uerbis meis interpositis calumniaris, »quod ego mihi ipse contrarius fuerim, qui cum dixissem inobedienti homini penam inobedientiam sui corporis redditam, continuo alia membra corporis nominatim expresserim, dicens, quod ad nutum nostre seruiant uoluntati [4 1Kb] « ? Hoc ego dixi, genitalibus utique exceptis, que corporis nomine nuncupaui: ac per hoc, et corpus uoluntati seruit in aliorum motione membrorum; et corpus uoluntati non seruit in motibus genitalium. Non sunt ergo uerba mea inter se contraria, quamuis te patiantur, uel non intelligendo, uel alios intelligere non sinendo, contrarium. Si enim pars corporis non posset nomine corporis nuncupari, non diceret Apostolus, Mulier non habet sui corporis potestatem, sed uir: similiter et uir non habet sui corporis potestatem, sed mulier . Ipsa utique membra appellans corporis nomine, quibus discernitur sexus peragiturque concubitus. Quis est enim qui dicat, uirum sui potestatem corporis non habere, si in his uerbis Apostoli totum corpus intelligas,  quod constat omnibus membris? Ac per hoc ego secundum Apostolum, etiam solum genitale membrum nomine corporis nuncupaui, quod non uoluntate, sicut manum uel pedem, sed libidine moueri agnoscit sensus humanus, qui te deridet in rebus manifestis impudentes nebulas excitantem, ut nos diutius de pudendis rebus cogat et necessitas loqui, et honestas circumloqui. Sed qui uerba mea legit, que refellere niteris, eisque te insidiantem perspicit, sufficit mihi quia loco illo quid dixerim corpus intelligit.

20. uerum tu qui me uerbis meis repugnasse dixisti, quod esse falsissimum uidebit quisquis te audito ea relegerit, et Apostolum genitalia nomine corporis appellasse recoluerit: tu ergo qui in me quasi sententias meas inter se pugnantes notasti, et momordisti, expone quemadmodum tibi ipse constiteris, nec tibi ipse restiteris, ubi primum dixisti, »Cum uentum fuerit ut filii seminentur, ad uoluntatis prorsus nutum membra in hoc opus creata famulari; et nisi eorum impedimenta, aut de infirmitate, aut de immoderatione proueniant, seruire animi imperio [1 1Kb] :« postea uero, »hoc genus motus in his habendum putasti, que multa in nostro corpore ordine suo ac dispensatione secreta, uoluntatis non imperium, sed consensum requirunt [2 1Kb] .« Ubi quidem perspicue ueritati ex aliqua parte cessisti: sed illud quod prius dixeras delere debuisti. Quomodo enim secundum priorem sententiam tuam, »ad uoluntatis prorsus nutum ista,« de quibus agimus, »membra famulantur, atque imperio animi seruiunt;« si secundum posteriorem sententiam tuam, »sicut fames et sitis et digestio, non uoluntatis imperium, sed consensum requirunt?« Multum quidem laborasti, ut hec inuenires, que contra te potius quam contra me diceres: sed in tali causa non tibi esset necessarius labor, si adesset pudor. Quid enim prodest, quia »uerecundari te« dicis, »et de rebus loqui talibus horrore prohiberi, sed necessitate compelli;« quando non erubuisti sententiam tuam relinquere scriptam, contra quam tu ipse perspicua ueritate turbatus, mox aliam sententiam protulisti? Quanquam et ipsa commemoratio uerecundie tue nimis inuerecunda est. Sed ideo mihi placet, quia contra te loquitur. Homo es enim, qui non erubescis libidinem laudare,  et erubescere te dicis de libidinis motibus disputare.

21. Quid autem magnum fuerat intueri, quod posteaquam dixi, »Ut alia membra moueantur positum in potestate est;« continuo subieci, quando ab impedimentis corpus liberum habemus et sanum? Somnus enim quando inuitos premit, et lassitudo, utique impedimenta sunt, quibus membrorum agilitas impeditur. Deinde quod aisti, »nec in eam partem sequi membra quam uolumus, si ita uelimus ut habitus ipse non patitur:« non attendisti propterea me predixisse, »ut ad opera sibi congrua moueantur; ac per hoc si ea uolumus flectere quo eorum natura non patitur, ad opera sibi non congrua non sequuntur. Tamen quando ea sequentia uoluntario motu agimus, libidinis adiutorio non egemus: et cum ab eis mouendis cessare uolumus, continuo cessamus, nec contra uoluntatem nostram stimulis [1 1Kb] libidinis excitantur.

22. Sane quod dicis, »etiam genitalia seruire animi imperio;« nouam quamdam libidinem dicis, aut forte nimis antiquam, qualis et in paradiso esse potuisset, si nemo peccasset. Sed quid hinc tecum agam, quando posterioribus uerbis et hoc tollis, quibus dicis, »non moueri hec ad animi imperium, sed potius exspectare consensum?« Nec tamen ideo debes istam libidinem fami uel aliis molestiis nostris comparare. Quod enim nemo cum uult esurit, aut sitit, aut digerit; indigentie sunt iste reficiendi uel exonerandi corporis, quibus subueniendum est, ne ledatur, aut occidat: numquid autem leditur aut occidit corpus, si libidini non adhibeatur assensus? Discerne ergo mala que per patientiam sustinemus, ab eis malis que per continentiam refrenamus. Nam et illa mala sunt, que in corpore mortis huius potuimus experiri. Quante autem et quam tranquille potestatis essemus etiam de his motibus, quibus alimenta sumuntur et digeruntur, in illa felicitate paradisi, quis possit ut certum est indagare, quis ut dignum est explicare? Ubi absit ut credamus, aliquid fuisse unde sensum nostrum, siue intrinsecus, siue extrinsecus aut dolor pungeret, aut labor fatigaret, aut pudor confunderet, aut ardor ureret, aut algor stringeret, aut horror offenderet.

23. Quid, quod istam pulcherrimam famulam tuam, quam me pudet assidue uel uituperando nominare, te autem predicare non pudet, »commendatiorem fieri putas, quod ei seruiunt, ut ardentius excitetur, etiam cetere corporis partes, siue oculi uidentes ad concupiscendum, siue alia membra in osculis et amplexibus?« Aures quoque hominis quomodo ei subderes inuenisti, et erexisti eius uetustissimum quidem, sed plane gloriosissimum titulum, commemorans quod in expositione Consiliorum suorum Tullius posuit: »Quia cum uinolenti adolescentes tibiarum etiam cantu, ut fit, instincti, mulieris pudice fores frangerent; admonuisse tibicinam, ut spondeum caneret, Pythagoras dicitur: quod cum illa fecisset, tarditate  modorum et grauitate cantus illorum furentem petulantiam resedisse [1 1Kb] .« uides ergo quam congruentius ego dixerim, sui iuris hanc esse quodam modo, cui seruitur ab aliis sensibus, ut in opus suum dignetur assurgere, uel a sua commotione requiescere. Hoc enim ego ideo dixi, quia, sicut ipse confessus es, »consentitur ei potius quam imperatur.« Nam et quod »aliis concitatur stimulis, uel modulamine frangitur et sedatur,« sicut ipse prosequeris, profecto non fieret, si seruiret hominis uoluntati. Femine autem, quas ab isto motu immunes facis, quamuis possint uirili concupiscentie subiacere, et quando non patiuntur suam; tamen quantum eius etiam ipse sufferant impetum, cui repugnat decus honestasque castarum, interrogetur Ioseph . Debuisti sane homo ecclesiasticus [2 1Kb] ecclesiastica musica potius quam Pythagorica commoneri, quid Dauidica [3 1Kb] cithara egerit in Saüle, quando malo spiritu uexabatur, et tangente citharam sancto ab illa molestia respirabat : ne ideo bonum aliquid existimes concupiscentiam carnis, quia nonnunquam musicis cohibetur sonis.



CAPUT uI.

24. Quod autem dicis exclamans, »O quam digne Ieremias cum prophetarum choro et sanctorum omnium exclamaret, Quis dabit capiti meo aquam, et oculis meis fontem lacrymarum« ? ut insipientis populi peccata defleret! quia Ecclesia Christi doctores Pelagiani erroris expellit. Si flere salubriter uelles, hoc fleres, quod illo es implicatus errore, eisque te lacrymis ab eadem noua peste dilueres. An ignoras, uel oblitus es, uel considerare detrectas, Ecclesiam sanctam, unam, catholicam, etiam paradisi significatam fuisse uocabulo? Quid ergo miramini, si de isto paradiso foras mittimini, qui legem que est in membris nostris, repugnans legi mentis, in illum paradisum uultis inducere, de quo foras a Domino missi sumus, nec ad eum redire poterimus, nisi hanc in isto paradiso uicerimus? Si enim non ista concupiscentia quam delendis repugnat legi mentis, nullum aduersus eam certamen quisquam sanctus exercet. Tu autem confessus es, aduersus istam quam tueris, exercere sanctos »gloriosa certamina« . Ipsa est igitur que repugnat legi mentis in corpore mortis huius, de qua se gratia Dei per Iesum Christum Dominum nostrum liberari dicebat Apostolus . Sentisne iam tandem, gratie huius inimici quanto sint fonte lacrymarum plangendi, et ne alios ad interitum secum trahant, quanta pastoralis cure obseruatione uitandi? uos enim »augetis« ista nouitate eam que in omnibus est hereticis, »occidui temporis prauitatem.« uos »estis ruina morum,« qui ipsius fidei supra quam mores edificandi sunt, molimini fundamenta subuertere. uos »pudoris interitus,« quos laudare non pudet, contra quod pugnat  et pudor. Hoc potius audire debet Ecclesia, que uirgo dicitur, ut uos caueat; hoc matrone, hoc uirgines sacre, hoc omnis pudicitia christiana. Non enim, sicut insimulas, »cum Manicheis dicunt, inesse carni sue mali necessitatem:« quod malum illi substantiale, et Deo ceternum esse mentiuntur: sed dicunt sane cum Apostolo, uideo aliam legem in membris meis, repugnantem legi mentis mee; esse tamen eam sub animi potestate, gratia Dei per Iesum Christum Dominum nostrum, in mortis corpore castigandam, in morte corporis resoluendam, in corporis resurrectione et mortis morte sanandam. Tenent enim sanctam professionem, non solo habitu uestis, sed et mentis et corporis, resistendo concupiscentie carnis, quod hic fieri potest; non ea prorsus carendo, quod hic fieri non potest. Hoc ergo audiant, ut donec illa careant, uos caueant. Nam si ab omnibus sanctis queras, tanquam in sancto auditorio duobus recitare cupientibus, utrum uituperatorem, an laudatorem malint audire libidinis; quid de illis responsurum putas, continentium laborem, coniugatorum pudorem, omnium castitatem? Itane uero abiicerent ab auribus suis libidinis uituperationem, et libenter audirent libidinis laudem? Non usque adeo putandum est perisse frontem de rebus  , ut hoc dedecus, nisi in tali forte auditorio fieret, ubi te recitaturo considentibus discipulis suis magister Celestius aut Pelagius presideret.



CAPUT uII  .

25. Hinc ad alia uerba mea transis, ubi dixi: »Hunc itaque motum ideo indecentem, quia inobedientem, cum illi primi homines in sua carne sensissent, et in sua nuditate erubuissent, foliis ficulneis eadem membra texerunt: ut saltem arbitrio uerecundantium uelaretur, quod non arbitrio uolentium mouebatur; et quoniam pudebat quod indecenter libebat, operiendo fieret quod decebat« . His uerbis meis propositis, hoc te iam destruxisse in secundi tui libri disputatione, et in huius tertii, cui nunc respondeo, parte superiore, inani iactatione commemoras. Nunc autem, quia istum »motum« libidinis dixi »ideo indecentem, quia inobedientem;« dixisse me uis putari, »non eam corpori, non animo esse subiectam, sed fera uirtute semper indomitam.« At ego illam uirtutem nunquam dixi esse, sed uitium. Quod si non mouetur concupiscendo, quid est quod aduersus eam castitas dimicat continendo? ubi sunt illa que aduersus eam confessus es exerceri sanctorum »gloriosa certamina?« Quantum ergo attinet ad pudicitiam, quod eius libidinis expugnatione, oppressione, frenatione, et ad nichil illicitum permissione seruetur, hoc dicis quod ego: sed quod expugnandum, opprimendum, refrenandum est, ne ad illicita rapiat, quibus inhiare non cessat, bonum esse tu dicis, non ego. Quis autem nostrum uerum dicat, iudicent casti, auscultantes non lingue tue, sed experientie sue. Iudicet Apostolus, dicens, uideo aliam  legem in membris meis, repugnantem legi mentis mee.

26. »Sed Paterniani,« inquis, »iidemque uenustiani heretici  similes Manicheis, dicunt a lumbis usque ad pedes diabolum fecisse corpus hominis, superiores uero partes Deum uelut supra basem aliquam collocasse: adduntque nichil ab hominis studio requiri, quam ut anima quam in stomacho et capite habitare dicunt, munda seruetur: pubem uero si omnium flagitiorum sordibus oblinatur, aiunt ad suam non pertinere curam. Ita semper,« inquis, »ut ipsi libidini turpiter seruiant, titulum ei proprie potestatis affigunt. Cuius cognatione sententie,« posuisse me in libro meo asseris: »Arbitrio uerecundantium uelabatur, quod non arbitrio uolentium mouebatur; et quod non seruiens uoluntati, suo iure corpus libido succendat.« Numquid ideo uim ueritatis effugere poteris, quia nobis calumniando importas [1 1Kb] socios falsitatis? Quod enim ego in libro meo posui, cui cedere utinam quam resistere maluisses, longe distat ab istis Paternianis seu uenustianis. Ego enim secundum catholicam fidem, totum hominem, totam scilicet animam totumque corpus eius Deo summo et uero tribuo creatori: diabolum autem dico humanam uel aliquid eius non creasse, sed uitiasse naturam; contraque ipsam diabolicam plagam, que Dei opitulatione sananda est, donec ab ea penitus liberemur, nobis esse pugnandum: nec animam qua corpus uiuit, uniuersam mundam [2 1Kb] , quantum in hac uita mundus homo est, posse seruari, si concupiscentie carnis ad flagitia perpetranda et queque immunda consenserit. Quantum ergo pertinet ad istam calumniam tuam, numquid habes aduersus ista que dicas? Quod si parum est, ecce damno et anathematizo ea que Paternianos seu uenustianos sentire dixisti; addo etiam Manicheos: utrosque cum ceteris hereticis exsecror, damno, anathematizo, detestor. Quid queris amplius? Exue te calumniis, uiribus luctare, non fraudibus. Responde unde sit, cui nisi repugnetur, nulla castitas custoditur. Non est certe natura atque substantia, secundum uenustianos et Manicheos: si nec uitium nature est, quid est? Exsurgit, opprimo; renititur, refreno; repugnat, expugno. In tota anima et toto corpore conditorem habeo pacis Deum: quis in me seminauit hoc bellum? Solue, Apostole, questionem, atque responde: Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Sed non uult Iulianus. Et ad hoc, Apostole beate, responde: Si quis uobis annuntiauerit preter quod accepistis, anathema sit .

27. Sed »si conniuero,« sicut dicis, »inuictum esse libidinis malum, profitebor me esse turpitudinis aduocatum: si autem dixero, malum me quidem hoc naturale dixisse, sed quod uinci possit, id est, possit caueri;« protinus tu ex alia parte sententie tue tripudias.  »Possunt enim nomines,« inquis, »omne uitare peccatum, cum possunt uincere concupiscentie malum. Si enim libido naturale malum est, et uincitur amore uirtutis; multo magis« dicis »illa omnia uitia superari, que de sola uoluntate contingunt.« Iam multis modis ad ista uestra, et sepe responsum est. Quia dum hic uiuimus, ubi caro concupiscit aduersus spiritum, et spiritus aduersus carnem , quantumlibet in isto conflictu superiores simus, nec membra nostra exhibeamus arma iniquitatis peccato, obedientes desideriis eius ; tamen ut taceam de corporis sensibus, et in rebus, quibus licite utimur, subrepentis uoluptatis excessibus, in ipsis certe nostre cogitationis motibus et affectibus si dixerimus quia peccatum non habemus, nos ipsos seducimus, et ueritas in nobis non est . Frustra igitur in alia tue sententie parte tripudias: nisi forte sententiam Ioannis apostoli sacrilega presumptione repudias. Quod autem nunc agitur, naturalem esse libidinem et ego dico, quia cum illa nascitur omnis homo; et tu multo amplius, qui dicis quod cum illa sit conditus primus homo. Item [1 1Kb] uincendam esse libidinem, atque ut uincatur ei resistendum esse et repugnandum, et ego dico, et tu, ne a me audias quod mihi ipse dixisti, »profiteri te turpitudinis aduocatum, si libidinem negaueris esse uincendam:« que utique non uincitur, si nullum cum ea geritur bellum. Cum igitur libidinem et naturalem esse, et uinci posse, ambo dicamus; utrum bonum uincamus, an malum, ipsa inter nos uertitur questio. Sed uide quam sis absurdus, qui et sic [2 1Kb] hostem uis expugnare libidinem, et de malo eius non uis finire questionem; ut si te in concupiscentie diabolus aduersitate non uicerit, uincat te in peruersitate sententie.

28. Adhuc non euigilas, ut intelligas nostram naturam non esse, sed uitium, contra quod uirtute pugnamus? Neque enim bono bonum, sed bono utique malum uincimus. Considera cum quo uincat, cum quo uincatur. Quando enim libido uincit, uincit et diabolus: quando libido uincitur, et diabolus uincitur. Quem ergo uincit libido, et a quo uincitur, hostis est eius: cum quo autem uincit et uincitur, auctor est eius. Rogo te, oculos aperi, et cerne que aperta sunt. Nulla pugna est sine malo. Quando enim pugnatur, aut bonum pugnat et malum, aut malum et malum, aut si duo bona inter se pugnant, ipsa pugna est magnum malum. Quod in corpore quando contingit, ut ea quibus constat, id est humidum et siccum, calidum et frigidum, quamuis sint inter se contraria, pacem secum concordiamque non teneant, morbi egrotationesque nascuntur. Et quis audeat dicere, aliquid eorum non esse bonum; cum omnis creatura Dei bona sit, et benedicant in hymno trium puerorum frigus et estus Dominum ? Que inter se contraria, seruant tamen pro rerum incolumitate concordiam:  cum uero in nostro corpore discrepant, seseque inuicem oppugnant, ualetudo turbatur. Et hoc totum, sicut ipsa mors, de peccati illius propagatione descendit. Neque enim et hec quisquam dixerit, si nemo peccasset, nos in illa beatitudine paradisi fuisse passuros. Sed alie sunt rerum corporalium qualitates, que secum a contrariis temperantur ut bene ualeamus; et cum sint in diuerso genere bone, tamen cum discordant, malam ualetudinem faciunt; et alie sunt anime cupiditates, que propterea carnis dicuntur, quia secundum carnem anima concupiscit, cum sic concupiscit, ut ei spiritus, id est pars eius melior et superior, debeat repugnare. Denique ista uitia non medicos ullos corporum querunt, sed gratia Christi medicante curantur: prius, ut reatu non teneant; deinde, ut conflictu non uincant; postremo, ut omni ex parte sanata nulla omnino remaneant. Proinde cum mala concupiscere malum sit, et bona concupiscere bonum sit, atque hoc bellum quamdiu hic uiuitur non quiescat, cum caro concupiscit aduersus spiritum, et spiritus aduersus carnem; quis me liberabit de corpore mortis huius, nisi gratia Dei per Iesum Christum Dominum nostrum? Cui gratie nimis inimicum dogma horrescimus uestrum.

29. Sed uir fortissimus, nocturnorum et si non administrator, certe exhortator predicatorque bellorum, »eneruem et mollem esse« dicis »opinionem, qua creditur in paradiso ad nutum uoluntatis genitalia potuisse seruire.« Tanto enim tibi, tanquam uiro casto, effeminatior uidetur esse animus, quanto plus habet potestatis in corpus. Sed ecce non uobiscum de libidinis absentia presentiaue contendimus, nec dilectionem quam debere uos ei uidemus, offendimus; saltem ipsam subdite uoluntatis imperio in illo felicitatis loco. Auferte inde euidentissimam pugnam, que fit eius motioni mente renitente: auferte inde turpissimam pacem, que fit eius dominationi mente seruiente. Et certe, quia non eam talem uidetis, qualem ibi constituere, si ratione non reuocamini, pudore cogimini, in ea qualis nunc est uitium originale fatemini; cui si seruimus perimus, cui repugnamus ne seruiamus. Ecce quod laudas, nec times ne tibi potius admoneas esse dicendum, quod ad flagitia concites homines, ne resistant concupiscentie, quam sicut bonum naturale commendas. Quid enim te adiuuat, quod reprehendere uideris eius excessum, cuius approbas motum? Tunc enim excedit licitum limitem, quando eius motibus ceditur. Mala est tamen et quando non ceditur; quia malo resistitur, ne bonum castitatis intereat, si huic malo non resistatur. Quam tu cum bonam naturaliter dicis, astute illi semper consentiendum esse decernis; ne renisu improbo repugnetur naturali bono. Ita quippe potest facillime uera esse etiam illa uestra sententia, qua dicitis hominem sine peccato esse si uelit. Non est enim quomodo faciat quod non licet, quando licet quidquid libet, quia bonum est quod naturaliter libet. Si ergo adsunt, uoluptatibus perfruatur: si autem non adsunt, ipsis earum cogitationibus, sicut Epicuro uisum est, oblectetur, et  erit sine peccato, nec se ullo fraudabit bono: nec cuiuscumque doctrine opinionibus resistat naturalibus motibus, sed, sicut ait Hortensius, »tunc obsequatur nature, cum sine magistro senserit quid natura desideret« . Non enim potest que bona est desiderare quod malum est, aut negandum est bone aliquod bonum. Fiat itaque totum quod desiderat libido bona, ne ipse sit malus qui resistit bono.

30. Non hoc dico, inquies, et iniustum est ut aliud me suspiceris sentire quam loquor. Noli ergo facere quod pati non uis, et dicere »quod inuitemus ad dulcia furta, quibus Apostolum recitamus dicentem, Scio quia non habitat in me, hoc est in carne mea, bonum« . Etsi enim non hic [1 1Kb] perficiunt bonum quod uolunt, ut non concupiscant; faciunt tamen bonum, ut post concupiscentias suas non eant . Si enim uos castitatem uobis uidemini docere, cum dicitis, Noli uinci a bono, sed uince in bono bonum; quanto magis eam nos docemus, cum dicimus, Noli uinci a malo, sed uince in bono malum ? uide quam sit iniustum, ut nos quod uituperamus expugnare non credas, qui te credi non uis eo frui uelle quod laudas. Quomodo casti esse non possunt inimici libidinis, si casti esse possunt et eius amici? Quod ergo negantes originale peccatum, et inuidentes paruulis saluatorem Iesum, legem peccati repugnantem legi mentis introducere uultis et in paradisum ante peccatum, hoc in uobis isto opere confutamus. Eorum que non uidemus in uobis nec audimus ex uobis, nolumus esse iudices: nichil nostra interest, quid in occulto agant aperti libidinis laudatores.



CAPUT uIII  .

31. Cum uero aliis uerbis meis propositis, illam distinctionem meam, quam de nuptiis et concupiscentia priorum hominum posui, dicens, »Quod enim illi postea propagatione fecerunt, hoc est connubii bonum; quod uero prius confusione texerunt, hoc est concupiscentie malum« : sic refellendam putasti, ut diceres, »fieri non posse ut quod bonum est non habeat communem cum eo laudem, sine quo esse non potest;« ita uolens unam eamdemque laudem nuptiis et libidini esse communem: quomodo corruat ista tua uelut definitiua sententia, paulisper attende. Primum, quod uniuersitas rerum quam condidit Deus, non potest esse sine malis, nec ideo tamen mala communem laudem possunt habere cum bonis. Deinde, si »fieri non potest ut quod bonum est non habeat communem cum eo laudem, sine quo esse non potest;« profecto et quod malum est, fieri non potest [2 1Kb] ut non habeat communem cum eo uituperationem, sine quo esse non potest. uituperemus igitur opera Dei, sicut uituperamus mala que sine illis esse non possunt. Nullum enim malum est nisi in aliquo opere Dei, nec sine illo esse omnino alicubi potest. uitupera ergo, ut te  non longius mittam, membra humana, sicut uituperas adulteria, que sine illis membris esse non possunt. Quod si non facis, ne tibi quoque ipsi manifestus insanus appareas: potest igitur nuptiarum bonum non habere laudem communem cum libidine, sine qua esse nunc non potest; sicut quodlibet malum potest non habere communem uituperationem cum opere Dei, sine quo esse nunquam potest. Sicut autem ista definitio tua falsa et inanis est, ita omnia que ex illa tanquam consequentia nexuisti.

32. »Inuictam« sane nunquam ego »uoluptatem carnis,« sicut »solere me« insimulas, dixi. Ambo eam et debere et posse dicimus uinci: sed tu tanquam bonum repugnante alio bono, ego tanquam malum repugnante bono; et tu uiribus propriis, ego gratia Saluatoris, ut non alia reproba cupiditate, sed Dei caritate uincatur, que non uiribus nostris diffunditur in cordibus nostris, sed per Spiritum sanctum qui datus est nobis .

33. »De confusione« autem »illorum hominum pudendisque coopertis frustra te« commemoras »aliquid Apostolo attestante monstrasse.« Tu enim »uerecundiora« dicis, que ille dicit inhonesta: unde iam quantum satis uisum est, disputauimus  . Tu itaque frustra refugis rursus ad Balbum, atque philosophorum litteras  : quasi Balbus te faciat loquentem, quando de illa confusione primorum hominum non potes inuenire quid dicas. Si autem in quibusdam ueris sententiis saltem philosophorum litteris cederes, non surdo corde illud audires, quod uoluptates illecebras atque escas malorum, et uitiosam partem animi dixerunt esse libidinem  . Nam quod in nostro corpore loca digestionis Balbus remota dixit a sensibus, ideo uerum est, quoniam sensus nostros ea que digerimus non alliciunt, sed offendunt: propterea pars qua egeruntur, naturaliter aliis partibus altrinsecus prominentibus occultatur, sicut etiam tunc erant quando nudi non confundebantur, qui post peccatum continuo non occulta, sed plane in promptu posita membra texerunt. Quibus quanto magis non horrore offendebatur, sed delectatione alliciebatur aspectus, et mouebat susceptam tuam; tanto magis ea tegere ad pudoris officium pertinebat.

34. Quod autem »de claudicatione et peruentione« dixi , si fraude non agis, non intellexisti. Non enim »peruentionem accipi uolui hominem qui nascitur de concubitu coniugali,« quod me sensisse arbitraris aut fingis: sed peruentionem dixi quod bonum habent in fine officii sui nuptie, etiamsi nullus inde nascatur. Seminare quippe ad uirum pertinet, excipere ad feminam. Huc usque coniuges opere suo possunt. Ad hoc dixi sane sine claudicatione non posse, hoc est, sine libidine, perueniri. Ut autem concipiatur fetus atque nascatur, diuini est operis, non humani: qua tamen intentione ac uoluntate, etiam illud bonum  quod ad earum opus pertinet, peragunt nuptie. Sed quia ipse fetus damnationi nascitur, si non renascatur; eo usque pertendunt, non operis sui uelut ambulationis, sed uoluntatis fine christiana coniugia, ut regenerandos generent: propter quod in eis uera, hoc est, Deo placens est pudicitia. Sine fide enim impossibile est Deo placere .



CAPUT IX  .

35. uenis deinde ad illud, ubi egimus ex Apostoli testimonio, ut sciat unusquisque suum uas, id est suam coniugem, possidere, non in morbo desiderii, sicut Gentes que ignorant Deum : quod exponens dixi, »Non coniugalem, hoc est licitum honestumque concubitum, fuisse prohibitum, sed ut operis huius causa sit uoluntas propaginis, non carnis uoluptas; et quod sine libidine fieri non potest, sic tamen fiat, ut non propter libidinem fiat« . Ibi tu exclamas: »O altitudo diuitiarum sapientie et scientie Dei ! qui extra futuram operum retributionem ex multa parte liberum arbitrium formam uoluit implere iudicii! Iustissime enim sibi bonus homo,« inquis, »malusque committitur, ut et bonus se fruatur, et malus se ipse patiatur.« Que prorsus exclamatio tua [1 1Kb] ad rem non pertinet, qua te sentis urgeri: nec tuo clamore pondus quo premeris subleuas, impium dogma uestrum mordicus tenens, quo uobis placet etiam bonum hominem diuino iudicio sibi quemque committi, ne scilicet ei sit necessaria Dei gratia, uelut idoneo qui semetipsum agat. Sed absit ut ita sit. Prorsus qui sibi committuntur, et a semetipsis aguntur, non sunt boni, quia non sunt filii Dei. Quotquot enim spiritu Dei aguntur, hi filii sunt Dei . Puto quod agnoscas in hac sententia dogma apostolicum, quo illud subuertitur uestrum.

36. uerumtamen dicis aliquid contra te, quod tacitus preterire non debeo. Meministine quamdiu disputaueris contra lucidissimam que per Apostolum deprompta est ueritatem, affirmans, »Nullo modo esse posse aliquid quod et peccatum sit et pena peccati? »Quid est ergo nunc, quod oblitus tante loquacitatis tue ideo laudas altitudinem diuitiarum sapientie et scientie Dei, quia »extra futuram operum retributionem ex multa parte liberum arbitrium formam uoluit implere iudicii? Iustissime enim sibi,« sicut definis, »bonus homo malusque committitur, ut et bonus se fruatur,« utique in opere bono; »et malus se ipse patiatur,« utique in opere malo. Quod profecto illi et peccatum est, quia malum facit; et pena peccati, quia malum se patitur: ut ex multa parte formam iudicii, quo bona bonis et mala malis retribuuntur, iam impleat liberum arbitrium, quo recte agendo se fruitur bonus, et peccando se patitur malus. Cernis nempe, cum arma tua uana quidem et obtusa iactanter uentilas, quomodo qua ferireris, nudaueris; imo te ipse percusseris. Et insuper iactas  mea inter se dicta esse contraria; quia dixi, non quidem ut tu calumniaris, »concubitum corporum a diabolo fuisse repertum;« cum etiamsi nemo peccasset, nonnisi concumbente utroque sexu filii nascerentur: sed dixi, »inobedientiam carnis que in carne concupiscente aduersus spiritum apparet, diabolico uulnere contigisse.« Et rursus, quia dixi, »hanc legem peccati repugnantem legi mentis a Deo illatam propter ultionem, et ideo penam esse peccati.« Hec inter se asseueras esse contraria: quasi fieri non possit ut unum atque idem malum et diaboli iniquitate et Dei equitate peccantibus ingeratur; cum etiam ipse diabolus et propria malignitate sit infestus hominibus, et Dei iudicio sinatur nocere peccantibus. Neque hinc sibi ipsa diuina aduersantur eloquia, quia scriptum est, Deus mortem non fecit ; itemque scriptum est, uita et mors a Domino Deo . Quia deceptor hominis causa mortis est diabolus, quam non ut primus auctor eius, sed ut peccati ultor intulit Deus. uerum istam questionem satis dilucide ipse soluisti, qui hominem malum dixisti sibi esse commissum, ut quod sibi est ipse supplicium, [1 1Kb] et diuinum sit iudicium, et ipsum liberum arbitrium; nec sint inter se duo ista contraria, quod in pena sua et ipse auctor est, et ultor Deus.

37. Abuteris autem ingeniis tardioribus. Nolo enim dicere quia et tu non intelligis, ut non discernas hec duo, et maligna calliditate aut tenebrosa cecitate confundas uoluntatem et uoluptatem: et sicut [2 1Kb] ipsa nomina surdastris auribus unum atque idem sonant, ita res ipsas surdastris cordibus unum idemque esse persuadere te posse confidas. Hinc est quod sententias meas inter se contrarias putas uel putari cupis, tanquam improbem quod ante approbauerim, aut amplectar quod ante respuerim. Audi ergo apertam sententiam meam, et intellige uel sine intelligere alios, non offundendo caligines nebulose disputationis serenitati sincerissime ueritatis. Sicut bonum est bene uti malis, ita honestum est bene uti inhonestis. Unde et ipsa membra non propter diuini operis pulchritudinem, sed propter libidinis feditatem inhonesta dixit Apostolus . Nec ad stupra coguntur necessitate qui casti sunt: quia resistunt inhoneste libidini, ne compellat eos inhonesta committere, sine qua tamen non possunt honeste filios procreare. Ita fit ut coniugibus castis et uoluntas sit in sobolis procreatione, et necessitas in libidine. De inhonesto quippe honestas agitur procreandi, quando libidinem non amat, sed tolerat castitas concumbendi.

38. Soles libenter commemorare, quibus te adiuuari putas, auctorum sententias secularium. Intuere honesto corde, si potes, quid de Catone peta cecinerit:

Urbi  pater est, urbique maritus;
Iustitie cultor, rigidi seruator honesti,
 In commune bonus; nullosque Catonis in actus
Subrepsit partemque tulit sibi nata uoluptas. .
Qualis enim uir Cato fuerit, et utrum in eo uera uirtus honestasque laudata sit, alia questio est: ad quemlibet tamen finem sua referret officia, non utique sine uoluptate filios procreauit; et tamen nullos Catonis in actus subrepsit partemque tulit sibi nata uoluptas: quoniam et quod non faciebat sine uoluptate, non faciebat propter uoluptatem; nec in morbo huius desiderii suum uas possidebat, quamuis ignoraret Deum; si talis fuit qualis predicatur. Et non uis intelligere quod ait Apostolus, Ut sciat unusquisque uestrum suum uas possidere, non in morbo desiderii, sicut Gentes, que ignorant Deum.

39. Bene discernis inter bonum minus coniugale, et bonum amplius continentie: sed tuum dogma non deseris inimicissimum gratie. Dicis enim, »quod Dominus continentie gloriam libertate electionis honorauerit, dicens, Qui potest capere, capiat;« tanquam hoc capiatur non Dei munere, sed arbitrii libertate: et taces quod supra dixerat, Non omnes capiunt uerbum hoc, sed quibus datum est . uide que taceas, que dicas. Puto quod te pungat conscientia: sed uincit rectum timorem, cum ingerit peruersum pudorem, quoquo modo iam defendenda precipitata sententia. Tantummodo excessum libidinis identidem culpas, ipsam laudare non cessas. Nec attendis, sentis, intelligis malum esse, cui ne limitem necessitatis excedat, cogitur temperantia repugnare.

40. Quamuis tu, quod monuit Apostolus, ne in morbo desiderii suum uas quisque possideat, non de coniugio, sed de fornicatione accipiendum putaueris; atque ita temperantie totam honestatem de concubitu coniugum abstuleris, ut nemo sibi uideatur in morbo desiderii suum uas possidere, quantacumque libidine in uxoris genitalibus potuerit insanire [1 1Kb] . Si enim ullum ibi tenendum existimares modum, potuisti et illic concupiscentie reprehendere excessum, eumque dicere ab Apostolo significatum morbum desiderii, et non improbe negare, suum uas dictum fuisse cuique coniugem suam. Quo uerbo in eadem re etiam Petrus apostolus utitur, ubi monet ut uiri uxoribus suis tanquam infirmiori uasi tribuant honorem, uelut coheredibus gratie; adiungens et dicens, Et uidete ne impediantur orationes uestre . Sicut et coapostolus eius tempora prescribit orandi temperantie coniugali: et secundum ueniam concedit, quamuis cum coniuge [2 1Kb] , non utique illum prolis, sed qui fit uoluptatis intentione concubitum . Hunc audiant christiana coniugia, non te, qui uis in eis quam defendis nunquam frenari concupiscentiam, sed quotiescumque se commouerit, satiari auidam, regnare securam. Hunc audiant, inquam, fideles Christi qui sunt connubio colligati, ut ex consensu temperent,  quo uacent orationi: et cum ad idipsum redeunt propter intemperantiam suam, nouerint etiam inde dicere Deo, Dimitte nobis debita nostra . Quod enim secundum ueniam, non secundum imperium a tanto doctore dicitur, utique ignoscitur, non iubetur.



CAPUT X  .

41. Sed insertis aliis uerbis meis, ubi uoluntatem uere piorum, quia Christianorum, coniugum commendaui, qui filios ad hoc generant in hoc seculo, ut propter alterum seculum regenerentur in Christo ; commemoras te iam in secundo libro istam meam destruxisse sententiam: ubi quid tibi responderim, ibi potius legant qui uolunt. Sic enim non sunt facienda adulteria, etiam uoluntate generandi regenerandos, quemadmodum nec furta facienda sunt, etiam uoluntate pascendi pauperes sanctos: quod tamen faciendum est, non furta perpetrando, sed bene utendo mammona iniquitatis, ut et ipsi recipiant [1 1Kb] in tabernacula eterna ; sicut non adulteria committendo, sed coniugaliter bene utendo malo libidinis, ea uoluntate generandi sunt filii, ut cum eis regnetur in eternum  .

42. uerum eleganter laudas susceptam tuam, dicens, et uerum dicens [2 1Kb] »quod nichil tali possit dum concumbitur cogitari.« Prorsus ita est. Quid enim cogitari potest tunc, quando mens ipsa qua cogitatur, illa carnali delectatione submergitur? Unde optime ille de uoluptate disputans, cuius uerba in libro superiore iam posui: »Cuius motus,« inquit, »ut quisque est maximus, ita est inimicissimus philosophie. Congruere enim cum cogitatione magna uoluptas corporis non potest. Quis enim cum utatur uoluptate,« inquit, »ea qua nulla possit maior esse, attendere animo, inire rationem, cogitare omnino quidquam potest ? Non igitur etiam tu potuisti grauius accusare quam laudas, nisi fatendo in eius impetu neminem posse sancta cogitare. Sed utique religiosus animus isto malo bene utens hoc cogitat, ut libidinem concumbendo patiatur, quod non potest cogitare cum patitur. Sicut salutem homo cogitat, ut somno se impertiat, quod utique non potest cogitare cum dormit: sed somnus cum occupat membra, non ea facit inobedientia uoluntati; quia et ipsam uoluntatem ab huiuscemodi alienat imperio, auertendo animam ad uisa somniorum, in quibus sepe etiam futura monstrata sunt. Unde si erat in paradiso uicissitudo uigilandi atque dormiendi, ubi non erat malum concupiscendi; tam felicia erant somnia dormientium, quam uita uigilantium.

43. Quod autem te iactas, et inaniter spumeum diffundis eloquium, »parentes comparans parricidis, in eis asserens esse causam ut filii cum damnatione nascantur:« fereris [3 1Kb] omnino lingue tue uelut exsultantibus et plaudentibus pennis, nec in isto strepitu quem tibi ipse facis, respicis Deum. Cur enim non ista  uel tale aliquid, ipsi potius hominum Creatori quam genitoribus dicitur, qui certe omnium bonorum est auctor et conditor? Et tamen quos ignibus eternis presciuit arsuros, creare non desinit: nec ei, quia eos creat, nisi bonitas imputatur [1 1Kb] . Et quosdam infantes etiam baptizatos quos futuros presciuit apostatas, non aufert ex hac uita in eternum regnum adoptatos, nec eis confert magnum beneficium, quod ei de quo legitur, Raptus est, ne malitia mutaret intellectum eius . Nec tamen Deo tribuitur, nisi bonitas atque iustitia, qua de bonis et malis omnia bene ac recte facit. Quanto facilius intelligitur, parentibus non esse tribuendum, nisi quod filios uolunt, qui procul dubio que illis futura sunt nesciunt?



CAPUT XI.

44. Quod autem commemorasti ex Euangelio, Melius erat homini illi non nasci ; nonne ut nasceretur plus opere Dei actum est, quam parentum? Cur non ipse imagini sue prestitit quod melius erat, qui malum quod ei futurum fuerat presciebat, quod parentes nosse non possunt? Et tamen ab eis qui recte intelligunt, non tribuitur Deo, nisi quod benignitati tribuendum est Creatoris. Sic et parentibus sine nodo difficilis questionis hoc tribuitur, quod filios uoluerunt [2 1Kb] , quorum futura nesciuerunt. Ego autem non dico paruulos sine Christi Baptismate morientes tanta pena esse plectendos, ut eis non nasci potius expediret; cum hoc Dominus non de quibuslibet peccatoribus, sed de scelestissimis et impiissimis dixerit. Si enim quod de Sodomis ait, et utique non de solis intelligi uoluit, alius alio tolerabilius in die iudicii punietur ; quis dubitauerit paruulos non baptizatos, qui solum habent originale peccatum, nec ullis propriis aggrauantur, in damnatione omnium leuissima futuros? Que qualis et quanta erit, quamuis definire non possim, non tamen audeo dicere quod eis ut nulli essent quam ut ibi essent, potius expediret. uerum uos quoque, qui eos uelut liberos ab omni damnatione esse contenditis, cogitare non uultis qua illos damnatione puniatis, alienando a uita Dei et a regno Dei tot imagines Dei, postremo separando a parentibus piis, quos ad eos procreandos tam disertus hortaris. Hec autem iniuste patiuntur, si nullum habent omnino peccatum: aut si iuste, ergo habent originale peccatum.

45.  Aliis deinde propositis meis uerbis, quibus commemoraui quam honeste sancti antiqui patres coniugibus usi fuerint; dicis »eos non hoc intuitu operam dedisse propagini, ut tanquam reos gignerent filios Baptismate diluendos, eo quod Baptisma quo nunc adoptamur nondum fuerat institutum« . Hoc de Baptismate uerum dicis: nec ideo tamen credendum est, et ante datam circumcisionem famulos Dei, quandoquidem eis inerat Mediatoris fides in carne uenturi, nullo sacramento eius opitulatos fuisse paruulis suis; quamuis  quid illud esset, aliqua necessaria causa Scriptura latere uoluerit. Nam et sacrificia eorum legimus , quibus utique sanguis ille figurabatur, qui solus tollit peccatum [1 1Kb] mundi . Apertius etiam legis iam tempore nascentibus paruulis, offerebantur sacrificia pro peccatis. Responde, pro quibus peccatis. Respice etiam illis generantibus patribus perituram fuisse animam paruuli de populo suo, si die non circumcideretur octauo : et responde quo merito periret, quem negas originali obnoxium fuisse peccato.



CAPUT XII.

46. Iam uero »de Ioseph, cuius Mariam« teste Euangelio »coniugem« dixi , multa diu disputas contra sententiam meam, et conaris ostendere, »quia concubitus defuit, nullo modo fuisse coniugium:« ac per hoc, secundum te, cum destiterint concumbere coniuges, iam non erunt coniuges, et diuortium erit illa cessatio. Quod ne contingat, agant sicut possunt decrepiti quod iuuenes agebant, et ab hoc opere quo etiam continens nimium delectaris, nec effetis [2 1Kb] etate corporibus parcant. Non se cogitent quantum ad libidinis attinet incentiua, senuisse, ut possint coniuges permanere. Si hoc tibi placet, tu uideris. Ego autem , preter fidem quam sibi debent coniuges, ne fiant adulteria, et prolem cuius generande causa sexus uterque miscendus est, aduerti etiam tertium bonum quod esse in coniugibus debet, maxime pertinentibus ad populum Dei, quod mihi uisum est esse aliquod sacramentum, ne diuortium fiat uel ab ea coniuge que non potest parere, uel sicut fecisse Cato prehibetur , ne ab eo uiro qui plures non uult suscipere filios, alteri fetanda tradatur . Propter hoc in illo quod secundum Euangelium coniugium nuncupaui, omnia tria bona nuptiarum dixi esse completa; »fidem, quia nullum adulterium; prolem, ipsum Dominum Christum; sacramentum, quia nullum diuortium.« Non ergo quia dixi omne nuptiarum, id est, hoc tripartitum bonum, in illis Christi parentibus fuisse completum; propterea hoc dixisse putari debeo, sicut insimulas, »ut quidquid aliter fuerit, malum esse uideatur.« Dico enim et aliter bonum esse coniugium, ubi proles nisi per concubitum non potest procreari. Si enim aliter posset, et tamen concumberent coniuges, apertissime libidini cederent, atque illo malo uterentur male: cum uero propter quod sexus ambo sunt instituti, nisi eorum commixtione non nascitur homo; propter hoc mixti coniuges illo malo utuntur bene: si autem de libidine querunt etiam uoluptatem, uenialiter male.

47. »Quasi maritus,« inquis, »Ioseph in opinione omnium erat.« Secundum hanc opinionem, non secundum ueritatem locutam fuisse Scripturam  uis intelligi, ut uirginem Mariam eius coniugem diceret. Hoc putemus euangelistam facere potuisse, cum uel sua, uel cuiuslibet alterius hominis uerba narraret, ut secundum opinionem hominum loqueretur: numquid et angelus loquens unus ad unum, contra conscientiam et suam et ipsius cui loquebatur, secundum opinionem potius quam secundum ueritatem fuerat locuturus, qui ei dixit, Noli timere accipere Mariam coniugem tuam? Deinde, quid opus erat ut usque ad Ioseph generationes perducerentur , si non ea ueritate factum est, qua in coniugio sexus uirilis excellit? Quod ego in libro cui respondes, cum posuissem , tu prorsus attingere timuisti. Dicit autem Lucas euangelista de Domino, quod putabatur filius Ioseph ; quia ita putabatur, ut per eius concubitum genitus crederetur. Hanc falsam uoluit remouere opinionem, non Mariam illius uiri negare coniugem, contra angelum testem.

48. Quanquam et tu ipse etiam »ex desponsionis fide eam nomen coniugis accepisse« fatearis. Que fides utique inuiolata permansit. Neque enim cum eam uidisset iam uirginem sacram diuina fecunditate donatam, ipse aliam quesiuit uxorem: cum utique nec istam quesisset, si necessariam coniugem non haberet: sed uinculum fidei coniugalis non ideo iudicauit esse soluendum, quia spes commiscende carnis ablata est. uerum de isto coniugio quod uis existima; nos tamen non ut calumniaris dicimus, »sic fuisse primos coniuges institutos, ut sine commixtione utriusque sexus coniuges essent:« sed utrum in paradiso ante peccatum caro concupiuerit aduersus spiritum; uel utrum nunc in coniugibus hoc non fiat, quando eiusdem concupiscentie etiam per pudicitiam coniugalem cohibetur excessus; et utrum malum non sit, cui repugnanti consentiendum non est, ne in suum pergat excessum; et utrum non ex ipsa et cum ipsa [1 1Kb] concupiscentia nascatur, cui malum inesse ullum negas; et utrum ab ingenerato malo possit hominum quisquam nisi regeneratione liberari; hoc inter nos disseritur. In his questionibus catholica ueritate antiquitus tradita uestra impia nouitas suffocatur.



CAPUT XIII.

49. Quod autem putasti congerenda esse sacrarum testimonia Litterarum, quibus probares unde inter nos nulla questio est, »a Deo creari hominem,« quod de quolibet uermiculo negare fas non est; quo pertinuit, nisi ut te appareret campos quesisse uerborum, ubi uentose atque inaniter curreres? Sed cum etiam sancti Iob testimonium tam loquaciter adhiberes, quare non tibi uenit in mentem quod ait idem ipse homo Dei, cum de peccatis sermo ei [2 1Kb] esset humanis, neminem mundum a sorde, nec infantem cuius est unius diei uita super terram ? Nam misericordiam et magnis et pusillis omnibus prestari ab illo a quo  salus est et hominum et pecorum, et qui facit solem suum oriri super bonos et malos , quis abnuat, nisi qui Deum esse, aut terrena curare non credit? Quod tu quasi inde contenderemus, per testimonium sancti Iob docere uoluisti, quia dixit, Ossibus et neruis compegisti me, uitam et misericordiam tribuisti mihi . Ubi quidem ille potuit non omnem significare hominem, sed de se ipso gratias agere, quod eum carnaliter natum non deseruerit, sed ei misericordiam ut uere [1 1Kb] uiueret, id est iuste uiueret, qui eum condidit, ipse prestiterit. Aut certe quia parum erat uita, quam nascendo sortitus est, ideo addidit, et misericordiam; ne remaneret naturaliter filius ire sicut et ceteri, atque inter uasa ire, non inter uasa misericordie fieret.

50. Cur autem de malo quod ei adiacet atque inest membris eius reus non sit fidelis, et ex eo malo tamen qui nascitur reatum trahat, iam nescio quoties diximus. Fideli enim hoc beneficium regeneratio contulit, non generatio. Inde ergo ab isto reatu soluenda est proles, unde solutus est parens.



CAPUT XIu.

51. Sed magnum aliquid te dialectica docuit [2 1Kb] , »Rem que in subiecto est, sine illa re esse non posse, in qua subiecta est. Et ideo« putas »malum quod est in parente, utique in subiecto, alii rei, id est proli, ad quam non peruenit, reatum non posse transmittere.« Recte hoc diceres, si malum concupiscentie de parente non perueniret ad prolem: cum uero sicut sine illo nemo seminatur, ita sine illo nemo nascatur; quomodo dicis eo non peruenire, quo transit? Non enim Aristoteles, cuius categorias insipienter sapis, sed Apostolus dicit: Per unum hominem peccatum intrauit in mundum; et per omnes homines pertransiit . Nec sane tibi dialectica illa mentitur, sed tu non intelligis. uerum enim est quod ibi accepisti, ea que in subiecto sunt, sicut sunt qualitates, sine subiecto in quo sunt, esse non posse, sicut est in subiecto corpore color aut forma; sed afficiendo [3 1Kb] transeunt, non emigrando: quemadmodum Aethiopes, quia nigri sunt, nigros gignunt, non tamen in filios parentes colorem suum uelut tunicam transferunt; sed sui corporis qualitate corpus quod de illis propagatur afficiunt. Mirabilius est autem quando rerum corporalium qualitates in res incorporales transeunt, et tamen fit, quando formas corporum quas uidemus, haurimus quodam modo, et in memoria recondimus, et quocumque pergimus, nobiscum ferimus: nec ille recesserunt a corporibus suis, et tamen ad nos mirabili modo affectis nostris sensibus transierunt. Quomodo autem de corpore ad spiritum, eo modo transeunt de spiritu ad corpus. Nam colores uirgarum quas uariauit Iacob, afficiendo transierunt in animas pecorum matrum, atque  inde rursus eadem affectione transeundo apparuerunt in corporibus filiorum . Tale uero aliquid etiam in fetibus humanis posse contingere, Soranus medicine auctor nobilissimus scribit, et exemplo confirmat historie. Nam Dionysium tyrannum narrat, eo quod ipse deformis esset, nec tales habere filios uellet, uxori sue in concubitu formosam proponere solere picturam, cuius pulchritudinem concupiscendo quodam modo raperet, et in prolem quam concipiebat afficiendo transmitteret  . Neque enim Deus ita naturas creat, ut leges auferat, quas dedit motibus uniuscuiusque nature. Sic et uitia cum sint in subiecto, ex parentibus tamen in filios, non quasi transmigratione de suo subiecto in subiectum alterum, quod fieri non posse categorie ille quas legisti uerissime ostendunt; sed, quod non intelligis, affectione et contagione pertranseunt.



CAPUT Xu.

52. Quid est quod laboras magnis argumentationibus peruenire ad impietatis abruptum, ut »Christi caro, quia de Maria natus est, cuius uirginis caro sicut ceterorum omnium ex Adam fuerat propagata, nichil distet a carne peccati, et sine ulla distinctione Apostolus dixisse credatur, eum fuisse missum in similitudine carnis peccati« ; imo potius instas, »ut nulla sit caro peccati, ne hoc sit et Christi?« Quid est ergo, similitudo carnis peccati, si nulla est caro peccati? Sed »hanc apostolicam sententiam me non intellexisse« dixisti: nec eam tamen exposuisti, ut te doctore [1 1Kb] nossemus quod aliqua res possit esse similis ei rei que non est. Quod si dementis est dicere, et sine dubio caro Christi non est caro peccati, sed similis carni peccati; quid restat ut intelligamus, nisi ea excepta omnem reliquam humanam carnem esse peccati? Et hinc apparet illam concupiscentiam, per quam Christus concipi noluit, fecisse in genere humano propaginem mali: quia Marie corpus quamuis inde uenerit, tamen eam non traiecit in corpus quod non inde concepit. Ceterum, corpus Christi inde dictum esse in similitudine carnis peccati, quia omnis alia hominum caro peccati est, quisquis negat, et carnem Christi ita carni comparat nascentium hominum ceterorum, ut asserat utramque esse puritatis equalis, detestandus hereticus inuenitur.

53. Magnum porro aliquid inuenisse tibi uideris, et copiosissime disputas, »etiam si nascentes mali aliquid ex parentibus trahere possent, quod expiaretur [2 1Kb] manibus Dei, quia eos ipse format in uteris matrum.« Ab ipso autem formari homines  instantissime probas, multa de Scripturis adhibens testimonia: in quibus cum ea uerba ex libro Ecclesiastico posuisses, quibus Dei opera dicuntur occulta ; continuo tua subiecisti atque dixisti, »Que sententia eorum arguit uanitatem, qui putant naturalem profunditatem posse inuestigatione  aliqua comprehendi.« Hoc tibi dic, et noli de anime origine temere aliquid definire, quod uel ratione certissima, uel diuino eloquio minime ambiguo non potest comprehendi; sed potius quod sapientissima mulier mater Machabeorum sape. Nam et eius uerba posuisti, que filiis suis ait: Nescio qualiter in utero meo apparuistis . Quod utique non putanda est dixisse de corporibus eorum, que corpora se non dubitabat ex uirili semine concepisse: sed utrum anime filiorum de paterna anima tracte fuerint, an aliunde in utero eius esse ceperint, hoc nimirum illa nesciebat; nec eam pudebat, ut temeritatem caueret, ignorantiam confiteri. Quid est ergo quod causaris, »Cur non ipso filii mundentur effectu, ut a pollutionibus,« inquis, »que dicuntur parentum, maiestate opificis expientur?« Nec attendis hoc dici etiam de manifestis uitiis corporum posse, cum quibus non pauci nascuntur infantes [1 1Kb] ; quamuis absit ut dubitetur, Deum uerum et bonum esse omnium corporum formatorem: et tamen ex opificis tanti manibus tam multa, non solum uitiosa, uerum etiam monstrosa procedunt, ut nature a nonnullis appellentur errores; qui cum operantem uim diuinam, et quid cur faciat, indagare non possint, fateri eos pudet nescire quod nesciunt.

54. Quod autem attinet ad peccati originalis in omnes homines transitum, quoniam per concupiscentiam carnis transit, transire in eam carnem non potuit, quam non per illam uirgo concepit. Quod enim et de alio libro meo, quem scripsi ad sancte memorie Marcellinum, uelut mihi prescribens ponere uoluisti, de Adam dictum, »quod tabificauit in se omnes de sua stirpe uenturos:« unde utique ille tabificauit, non inde Christus in matris uterum uenit. Sed uerba que ad rem maxime pertinent in eadem sententia mea, ego dicam, quia tu dicere noluisti; et statim cor nolueris apparebit. »Occulta,« inquam, »tabe carnalis concupiscentie sue tabificauit in se omnes de sua stirpe uenturos« . Non itaque carnem tabificauit, in cuius conceptu tabes ista non fuit. Caro itaque Christi mortalitatem de mortalitate materni corporis traxit, quia mortale corpus eius inuenit: contagium uero peccati originalis [2 1Kb] non traxit, quia concumbentis concupiscentiam non inuenit [3 1Kb] . Si autem nec mortalitatem, sed solam substantiam carnis de matre sumpsisset; non solum caro eius caro peccati, sed nec similitudo carnis peccati esse potuisset.

55. Sed comparas me et cequas »Apollinaris errori, qui carnis sensum fuisse negauit in Christo:« ut imperitis nebulas undecumque commoueas, ne lucem ueritatis attendant. Aliud est sensus carnis, sine quo nullus fuit, aut est, aut erit in corpore uiuens homo: et aliud est concupiscentia qua caro concupiscit aduersus spiritum, sine qua fuit ante peccatum  primus homo, qualem nobis exhibuit humanam naturam Christus homo; quia sicut ille ex terra, sic iste sine tali concupiscentia est creatus ex femina. Assumens tamen [1 1Kb] ex illa etiam mortalitatis infirmitatem, qualis non erat ante peccatum in carne hominis primi, ut esset ista, quod tunc illa non fuit, similitudo carnis peccati. Ut ergo nobis patiendi preberet exemplum, non habuit ille mala sua, sed pertulit aliena; in doloribus pro nobis, non in cupiditatibus fuit.

56. Quapropter, natos ex Adam, transferri renatos oportet ad Christum; ne a regno Dei pereant imagines Dei, quod sine malo fieri qui dicit, nec amorem habet, nec timorem Dei. Cum hoc autem malo necesse est hominem de damnata origine generari. »Regeneratos« autem absit »ut redigamus« sicut calumniaris, »sub necessitate criminum [2 1Kb] , Deo largiente dona uirtutum.« Quamuis ergo aliam legem uideamus in membris nostris, repugnantem legi mentis nostre: non solum tamen necessitatem criminis non habet; sed habet potius honorem laudis, cuius spiritus spirituali munere adiutus aduersus carnis concupiscentiam concupiscit. Sed quacumque te uerses, quacumque te iactes, quecumque undecumque colligas, infles, uentiles, spargas, contra quod concupiscit spiritus bonus, non est bonum.

57. »Non potuit,« inquis, »exemplum dare natura dissimilis.« Potuit quidem: nam quid est quod nos ad imitationem Patris hortatur, qui facit solem suum oriri super bonos et malos, ut eius exemplo nostros diligamus inimicos ? uerumtamen natura [3 1Kb] hominis Christi nostre nature dissimilis non fuit, sed uitio nostro dissimilis fuit. Ille quippe sine uitio natus est homo, quod hominum nemo. Quantum autem ad uitam pertinet, qua Christum debemus imitari, hoc quoque ad distantiam plurimum ualet, quod unusquisque nostrum homo est, ille autem etiam Deus. Neque enim tantum potest iustus homo esse qui homo est, quantum homo qui et Deus est. Illud sane magnum uerumque dixisti, cum posuisses testimonium apostoli Petri, dicentis, Qui peccatum non fecit ; notandum esse quod iudicauerit apostolus sufficere ad ostendendum in Christo nullum fuisse peccatum, quia dixit nullum eum fecisse peccatum: Ut »doceret,« inquis, »quia qui non fecit, habere non potuit.« Omnino uerissimum est. Profecto enim peccatum etiam maior fecisset, si paruus [4 1Kb] habuisset. Nam propterea nullus est hominum preter ipsum qui peccatum non fecerit grandioris etatis accessu, quia nullus est hominum preter ipsum qui peccatum non habuerit infantilis etatis exortu.

58. »Tolle,« inquis, »exempli causam, tolletur et pretii [5 1Kb] , quod pro nobis factus est.« Non est mirum  quod solum exemplum ponis in Christo, qui presidium gratie, quo erat plenus [1 1Kb] , oppugnas. »Spe,« inquis, »malo carendi ad fidei presidia conuolamus, non autem caremus innatis: siquidem post Baptisma uirilitas ipsa perdurat.« Qui uirilitatis nomine concupiscentiam carnis appellas; perdurat utique, quod negare non potes [2 1Kb] , contra quod debet concupiscere spiritus, ne homo iam renatus concupiscentia sua trahatur illectus. Et utique concupiscentia que repugnat ut trahat, etiam si spiritu contra eam concupiscente et resistente non trahat, ac propterea nec concipiat pariatque peccatum , non est bonum. Et ipsa est, de qua dicit Apostolus, Scio quia non habitat in me, hoc est in carne mea, bonum . Hoc autem quod non est bonum Christus in natura si haberet sua, non sanaret in nostra.



CAPUT XuI  .

59. Interponis aliud de libro meo, et quoniam dixi, »coniugalem concubitum, qui fit intentione generandi, non ipsum esse peccatum, eo quod bona uoluntas animi sequentem ducat, non ducentem sequatur corporis uoluptatem« : tu contra refers, »De ea re que a peccato libera est, peccata non nasci;« isto modo existimans te posse destruere originale peccatum, quod non destruit nisi Saluator, quem paruulis inuidetis. Destruit autem soluendo quod rei sunt, non negando. Ideo quippe concubitus coniugalis, qui fit intentione generandi, non est peccatum, quia bene utitur lege peccati, id est concupiscentia, que inest in membris repugnans legi mentis. Que si propterea reum parentem non tenet, quia regeneratus est; quid mirum si propterea reum tenet nascentem, quia inde generatus est? Et ideo ne reus remaneat, etiam ipse regenerandus est. Hec uero sententia tua qua dixisti, »De ea re que a peccato libera est, peccata non nasci,« quantum adiuuet Manicheos, si cogites, uoles eam delere de libro tuo, et de cordibus omnium [3 1Kb] qui legerunt librum tuum. Si enim non de ea re que a peccato libera est, peccata nascuntur; habent aliam naturam suam [4 1Kb] , secundum Manicheos, unde nascuntur. Quos et aliis similibus sententiis tuis quantum adiuuares [5 1Kb] , iam in primo huius nostri operis uolumine demonstraui . Ecce hic et quod dixisti tantumdem ualet. uidesne nobis operam dandam, preter errorem proprium quo Pelagiani estis, ut quasdam tuas sententias, qualis et ista est, euertamus, si Manicheos uincere uolumus? »De ea re que a peccato libera est« dicis »peccata non nasci.« Sed ueritas contradicit, que te et Manicheos euertit, cum quibus tibi uox ista communis est. Angelus quem creauit Deus, res a peccato libera fuit; homo quem primum creauit Deus, res a peccato libera fuit. De rebus igitur a peccato liberis nata esse peccata qui negat, aut Manicheus est manifestus, aut Manicheis suffragatur incautus.

 60. Deinde ponens alia uerba mea, sic argumentaris quasi ego dixerim, Cum seruit coniugatis ad propagandam prolem, tunc honorari libidinem. Dicis tibi ipse quod uis: nam ego hoc nec dixi omnino, nec sensi. Quomodo enim libido cum seruit honoratur, quando ne pergat in liberos excessus, dominatione mentis opprimitur? Nos itaque non diximus semper ad reatum pertinere uti libidine. Quod uelut dixerimus, ita colligis, minus peccare adulteros quam maritos; quia maritis, inquis, libido seruit ut peccent, adulteris imperat. Sed cum ego illud non dixerim, qualecumque hoc sit tuum quod tanquam consequens esse uoluisti, nichil ad me attinet. Ego enim dico, uti libidine non semper esse peccatum; quia malo bene uti non est peccatum. Nec quecumque res ideo bona est, quia ea bene utitur bonus. Nam et de duobus hominibus scriptum est: Filius eruditus sapiens erit, imprudente autem ministro utetur . Numquid ideo bonum est esse imprudentem, quia bene illo utitur sapiens? Inde et apostolus Ioannes non ait, Nolite uti mundo; sed, Nolite diligere mundum: ubi posuit et concupiscentiam carnis . Qui enim non diligens utitur, quasi non utens utitur; quia non eius rei causa utitur, sed alterius quam diligens intuetur, ut etiam non diligens hac utatur. Propter quod Paulus coapostolus eius: Et qui utuntur, inquit, hoc mundo, quasi non utantur . Quid est, quasi non utantur; nisi, Non diligant quo utuntur, quoniam tale est, ut bene aliter non utantur? Et hoc quidem etiam in his rebus obseruandum est, que in hoc mundo sic bone sunt, ut tamen eas diligi non oporteat. Quis enim malum esse pecuniam recte dixerit? Et tamen nemo ea bene utitur qui dilexerit: quanto magis libidine? Nam pecuniam malus quidem spiritus concupiscit; sed ipsa contra bonum spiritum non concupiscit, quod libido facit: atque ideo et qui hoc esse malum negat peccat, et qui hoc malo bene utitur non peccat. Recte igitur argumentareris, dicens, Libidinem, si mala est, maiori reatu obstringere quibus obsequitur coniuges, quam quibus dominatur adulteros; si diceretur a nobis, eos [1 1Kb] coniuges qui seruiente concupiscentie malo ad solum generandi utuntur officium, ad aliqua mala opera eo illos uti, sicut ad facinus perpetrandum seruo utitur homicida. Cum autem dicamus bonum esse in coniugibus officium procreandi, quamuis uulnus quod in renato sanari potest, trahat natus de primi contagione peccati; restat ut sic utantur coniuges boni malo concupiscentie, sicut sapiens ad opera utique bona ministro utitur imprudente.

61. Sed homines acutissimi ideo non modum, non genus, sed excessum uoluptatis arguitis et exprobrandum censetis obscenis, quia eum nostis, ut dicis, intra concessos fines animi potestate posse retineri. Faciat animi potestas, si potest, ut ad transgrediendos fines, a quibus transgrediendis eam reuocat, non se libido commoueat. Quod si facere non potest; profecto  ut fines non transgrediatur, improbo hosti resistitur, qui eos transgredi nititur. Sed uniuersum contemptum eius, inquis, uirginibus continentibusque inesse testamur. Numquid ideo uirgines et continentes contra concupiscentiam carnis non pugnant? Et quid est contra quod exercent abs te quoque predicata illa gloriosa certamina, ut uirginitatem continentiamque custodiant ? Si ergo pugnant, malum est quod expugnant. Et ubi est hoc malum, nisi in ipsis? Ergo, Non habitat in me, hoc est in carne mea, bonum, ueraciter dicitur et ab ipsis.

62. Nihil aliud dicis esse nuptias, quam corporum commixtionem: et dicis postea, quod et uerum est, sine appetitu mutuo et sine opere naturali propagationem esse non posse. Numquid tamen negas, sibimet etiam adulteros appetitu mutuo et opere naturali et corporum commixtione coniungi? Non est ergo ista definitio nuptiarum. Aliud est enim quod nuptie sunt, et aliud est sine quo etiam nuptie filios propagare non possunt. Nam et sine nuptiis possunt nasci homines, et sine corporum commixtione possunt esse coniuges: alioquin non erunt coniuges, ut nichil aliud dicam, certe cum senuerint, sibique misceri uel non potuerint, uel sine spe suscipiende prolis erubuerint atque noluerint. uides ergo quam inconsiderate nuptias definieris, dicendo eas aliud non esse nisi corporum commixtionem. Tolerabilius forte diceres, non eas inchoari nisi per corporum commixtionem: quia filiorum procreandorum causa utique ducuntur uxores, et aliter non possunt filii procreari. Sed procreandi causa commixtio corporum aliter quam nunc est fuisset, si nemo peccasset. Absit enim ut honestissima illa felicitas in paradiso commote libidini semper obtemperaret: absit ut illa pax animi et corporis haberet aliquid, propter quod aduersus se ipsam prima [1 1Kb] hominis natura pugnaret. Si ergo ibi nec seruiendum libidini, nec aduersus eam bellandum fuit; aut non ibi fuit, aut non talis qualis nunc est fuit. Nunc enim libidini necesse est ut repugnet, qui seruire noluerit: necesse est ut seruiat, qui repugnare [2 1Kb] neglexerit. Quorum duorum unum est molestum, etsi laudabile: alterum turpe et miserabile. Itaque in hoc seculo unum horum castis est necessarium, in paradiso autem utrumque a beatis fuerat alienum.

63. Sed iterum me dicis mihimetipsi esse contrarium, propositis uidelicet aliis uerbis meis, ubi propagationis officium a carnalis delectationis appetitione discernens, Aliud esse dixi non concumbere nisi uoluntate generandi, quod non habet culpam; aliud concumbendo carnis appetere uoluptatem, sed non preter coniugem, quod uenialem habet culpam . Nihil habent duo ista, quantum mecum omnes uident qui uerum uident, unde me ostendas mihi esse contrarium. Audi tamen identidem quod eorum sensibus inculcatius intimetur,  quos fallere affectas. Calumniaris enim, nos excusationem prebere turpibus et flagitiosis hominibus, ut cum infanda immunda commiserint, contra uoluntatem se dicant fecisse, et ideo nullum habere peccatum: quasi nos non multo exertius adhortemur contra libidinem esse pugnandum. Nam si uos, cum id bonum esse dicatis, non uultis tamen ut uestra aduersus istud [1 1Kb] bonum frigescere, uel certe tepescere bella credamus: quanto uigilantius et ardentius contra malum nos censemus esse pugnandum? Nos dicimus illud esse contra uoluntatem, ut caro concupiscat aduersus spiritum; non illud, ut spiritus aduersus carnem. Per quam concupiscentiam bonam fit, ut nisi causa generandi non utantur coniuges carnis libidine, ac sic malo utantur bene; qui usus bonus mali facit honestum concubitum uereque nuptialem: uoluptatis autem causa, non prolis, facit concubitum culpabilem, sed in coniuge uenialem. Ideo autem et de honesto concubitu qui nascitur, trahit quod renascendo diluatur; quia et in concubitu honesto inest malum, quo bene utitur bonitas nuptiarum. Sed non obest renatis, quod oberat natis. Unde fit consequens, ut qui ex eis nascitur, et illi obsit si non renascatur.

64. Tu sane inter argumentationes tuas, quibus te inaniter aduersus mea uerba contorques, identidem te Manicheos adiuuare non uides. Ideo quippe tibi uidetur natus de concubitu coniugali non trahere originale peccatum, quia de hoc opere quod non habet culpam, nasci, sicut dicis, culpa non potest. Cur ergo de opere Dei quod non habebat culpam, nata est culpa angeli, nata culpa hominis? Cernis quantum eis suffrageris, quorum detestatione conaris obtegere, quod aduersus catholicam fidem fundatissimam sentis. Si enim secundum definitiuam tuam [2 1Kb] , de hoc opere quod non habet culpam, nasci culpa non potest; ecce nulla opera Dei habent culpam: unde igitur culpa nata est? Hic Manicheus, te adiuuante, aliam naturam, sicut desipit, malam molitur inducere, ut sit unde culpa nata esse credatur: quia de opere Dei, secundum tua uerba, culpa non nascitur. Numquid potest uinci Manicheus, nisi cum illo et ipse uincaris? Quia et angelus et homo Dei sunt opera sine culpa; ex quibus tamen culpa nata est, dum ab eo qui culpa caret, per liberum arbitrium recesserunt, quod eis datum est sine culpa; et facti sunt mali, non per admixtionem mali, sed per defectionem boni.

65. Dicis, ob hoc a me christiani temporis continentiam fuisse laudatam, non ut ad uirginitatem incenderentur homines, sed ut bonum nuptiarum quod a Deo institutum est damnaretur. Sed ne puteris maleuola de animo meo suspicione torqueri, uelut probare me uolens, dicis mihi: Si fideliter inuitas homines ad studium  continentie, fateris ergo ita uirtutem pudicitie a uolentibus posse seruari, ut sit, quicumque uoluerit, corpore sanctus et spiritu. Respondeo, me fateri, sed non sicut uos. Nam uos ipsius animi uiribus hoc tribuitis; ego, adiute per Dei gratiam uoluntati. uerumtamen quid comprimitur animi imperio ne peccetur, nisi malum quo uincente peccatur? Quod malum ne dicamus cum Manicheis tanquam ex aliena mali natura nobis esse commixtum, restat ut in nostra natura tanquam uulnus aliquod fateamur esse sanandum, cuius reatum iam fatemur regeneratione sanatum.

66. Ecce frustra enumerasti, quibus me comparas, tot hereticorum fraudes, quorum utinam numerum non augeres. »Apostolica sententia, qua notat hereticos prohibentes nubere« , »etiam me« asseris »tangi:« quasi dicam, »post aduentum Christi turpia esse coniugia.« Audi ergo quod dicimus, ut hoc ipsum multis modis ac sepius audiendo, non dissimules ueritatem, simulans quodam modo surditatem, Non dicimus turpia esse coniugia; quandoquidem ne incontinentia in damnabile cadat flagitium, fulcienda est honestate nuptiarum. Sed quod uos dicitis, christiana doctrina non dicit, id est, ut uerba tua ponam, »hominem sufficere ingenitis sibi motibus dare leges:« hoc non dicimus; sed dicimus quod dixit Apostolus, cum hinc loqueretur, Unusquisque proprium donum habet a Deo . Et quod dixit Dominus, Sine me nichil potestis facere . Et, Non omnes capiunt uerbum hoc, sed quibus datum est : cum posset dicere, Non omnes capiunt uerbum hoc, sed qui uoluerit; si uerum esset quod dicitis uos. Quero sane, qualibus ingenitis sibi motibus hominem dicatis esse idoneum dare leges? utrum bonis, an malis? Si bonis; aduersus bonum ergo spiritus concupiscit [1 1Kb] , et duo bona inuicem sibi aduersantur in homine. Quod si ita esset, ipsa duorum bonorum inter se aduersitas bona esse non posset. Si autem malis; fatere igitur ingenitos esse homini motus malos, contra quos castitas dimicat. Et ne dicere cum Manicheis cogaris, aliene mali nature nobis inesse commixtionem, nostrum potius originalem confitere languorem. Cuius languoris malo coniugalis bene utitur pudicitia; contra quod languoris malum adhibentur ab incontinentibus nuptiarum remedia, exercentur a continentibus gloriosa certamina. Arbitror pollicitationem meam, ex quo [2 1Kb] tibi ad omnia respondere cepi, in quibus soluendos questionum nodos aliquos attulisti, commodius impleri, si numerum tuorum uoluminum non excessero. Sit ergo hic finis huius mei, ut nouissimum tuum ab alio refellamus exordio.



LIBER SEXTUS.


Libro Iuliani quarto, eiusque in reliquam partem prioris libri de Nuptiis et Concupiscentia cauillationibus et calumniis respondet. Nasci hominem cum peccato confirmat ex Baptismo paruulorum, ex Apostoli uerbis ad Romanos et ad Corinthios, ex ritu exorcismi et exsufflationis que fit cum paruuli baptizantur. Ostendit olee et oleastri exemplum apposite datum, ut intelligatur quomodo ex parentibus regeneratis ac iustis nascantur filii peccatores et regenerandi. Peccatum originale in primis parentibus uoluntarium esse, ac nobis quidem alienum proprietate actionis, nostrum tamen contagione propaginis. Huius peccati merito fieri, ut tantis ab infantia miseriis atteratur genus humanum, utque paruuli sine regenerationis gratia morientes excludantur a regno Dei. Sanctificationem per Baptismum nunc et anime et ipsi corpori conferri, non tamen auferri hac in uita corruptionem corporis, que ipsam quoque aggrauat animam. Docet quomodo concupiscentia maneat actu, pretereat reatu. Pauli apostoli testimonia, peruerse a Iuliano exposita, reuocat ad catholicum intellectum. Ad extremum Ezechielis auctoritatem, qua ille abutebatur, secundum legitimum sensum interpretatur.



CAPUT PRIMUM.


1. Responsum est iam libro tuo tertio; respondeatur et quarto: aderit Dominus, ut non solum ueritas, sed etiam caritas tibi exhibeatur a nobis. Que duo quisquis tenuerit, nec fatuus, nec inuidus erit. De quibus uitiis in principio memorati tui libri multa dixisti. Nam et error ueritate, et liuor caritate pellendus est. In hac autem tua disputatione cum de stultitia loquereris, dicens »eam matrem esse omnium uitiorum,« adhibuisti testimonium de Scriptura, ubi legitur, Neminem diligit Deus, nisi eum qui cum sapientia habitat . Quere itaque diligenter, utrum habitare cum sapientia puerilis uanitas possit, per quam necesse est ex infantia paruulus transeat, qui tamen transit: et considera qui primus fructus nascatur de radice quam laudas; et quanta in contrarium mutatione opus habeat ut diligatur a Deo, qui nisi eum qui habitat cum sapientia neminem diligit; in predestinatis utique paruulis quod odit absumens, ut etiam ipsos a uanitate liberatos cum sapientia diligat habitantes: quos certe si ab ubere raptos abstulerit ultimus dies  , miror si audes dicere habitaturos cum sapientia preter regnum Dei, quo eos »bonum,« secundum te, »inuiolate inculpateque nature« non permittit accedere, nisi ueri Saluatoris gratia redemptos liberet a falsi insipientia laudatoris. Ut omittam natura fatuos, multo amplius lugendos Scriptura teste quam mortuos . Quos quidem et ab isto tanto malo potest Dei gratia per sanguinem Mediatoris eruere: sed unde potuerunt in tantum malum ruere, si diuino iudicio nulla origini debetur pena uitiate?

2. Ecce merito reprehendisti eos et grauiter, »qui uel supersederunt scienda cognoscere, uel non formidant ignorata culpare.« Numquid hoc de his qui excordes nati sunt, potes dicere? Nec tamen eis sub Deo iusto unde id accidere potuerit inuenturus es, si nulla ex parentibus trahuntur merita filiorum. »Sed inuidendo tibi, in quadam meridie comperte ueritatis sine obumbramento ignorationis,« ut loqueris, »insanimus.« Itane uero tanta in paruulis mala, tu qui non inuides, non uides? Bonus est Deus, iustus est Deus: extranea prorsus mali est nulla natura, que nostre nature secundum Manicheos credatur admixta: unde sunt, non dico in moribus, sed in ipsis ingeniis cum quibus nascuntur tanta hominum mala, si non est humana origo uitiata, non est massa damnata? Quid, quod homo fatuitatis expers et ab inuidie  stimulis alienus, ipsam sic describis inuidiam, ut in tua descriptione hoc uitium et peccatum appareat et pena peccati? Annon est peccatum diabolicum inuidia? annon est pena peccati, que »protinus ipsum de quo oritur uexat auctorem?« Hec uerba tua sunt: et tamen diuturna loquacitate uisus tibi es acutissime disputasse, »unum idemque uitium peccatum penamque peccati esse non posse.« Sed forte quia inuidus non es, uix tandem inuidiam in alio libro uidere potuisti de qua hec diceres, et tibi pro me quia mihi non inuides contradiceres.



CAPUT II.

3. Finito autem proemio, ubi etiam laborasti, sicut soles, probare quod predico, »Deum esse hominum conditorem;« mea deinde uerba proponis, ubi dixi, »Mundo, non Deo nasci hominem, qui de concupiscentia carnis nascitur; Deo autem nasci cum ex aqua et spiritu renascitur« . Quibus meis uerbis sic insidiaris, ut asseras hinc intelligi me debere dixisse, quod ad diabolum pertineat quidquid ad mundum pertinet: quia scilicet alibi dixeram, »eos qui de corporum commixtione nascuntur ad ius diaboli pertinere;« asserendo utique, »de potestate erui tenebrarum, cum regenerantur in Christo.« Respondeo ergo calumnie tue. Ita enim me uis putari appellasse mundum ad potestatem diaboli pertinentem, tanquam celum et terram et omnia que in eis sunt, uel diabolus fecerit, uel diabolus teneat. Hoc non dico, sed detestor, redarguo, et damno qui dicit. Sed hoc loco sic appellaui mundum, quemadmodum Dominus, ubi ait, Ecce uenit princeps mundi . Non enim celi et terre et omnium que per uerbum, hoc est per eumdem ipsum Christum, facta sunt, unde scriptum est, Mundus per eum factus est , principem uoluit intelligi diabolum: sed sicut dictum est, Mundus in maligno positus est ; et iterum, Omnia que in mundo sunt, concupiscentia carnis est, et concupiscentia oculorum, et ambitio seculi; que non est a Patre, sed ex mundo est . Non enim celum et terra non sunt a Patre per Filium; aut Angeli, sidera, arbusta, animalia, homines non sunt a Patre per Filium, quantum quidem attinet ad ipsam substantiam qua homines sunt: sed mundi princeps est diabolus, et mundus in maligno positus est, omnes utique homines qui rei sunt damnationis eterne, si non inde liberentur, ut [1 1Kb] non iam pertineant ad principem peccatorum, redempti eo sanguine qui  in remissionem fusus est peccatorum. Huic ergo mundo, cuius princeps est, de quo ait qui uicit mundum , Ecce uenit princeps mundi, et in me nichil inueniet: huic, inquam, mundo nascitur homo, donec renascatur in eo qui uicit mundum, et in quo nichil inuenit princeps mundi.

4. Quis est enim mundus, de quo dicit Saluator mundi et uictor mundi, Non potest mundus odisse uos; me autem odit, quia ego testimonium perhibeo de illo, quia opera eius mala sunt ? Numquid terre ac maris, celi ac siderum mala sunt opera? Sed utique mundus iste homines sunt. Nec ab isto mundo quisquam liberandus eligitur, nisi gratia Dei per Iesum Christum Dominum nostrum: qui dedit carnem suam pro mundi uita; quod non fecisset, nisi mundum inuenisset in morte. Quis est mundus de quo dicebat Iudeis, uos de hoc mundo estis; ego non sum de hoc mundo ? Postremo, quis est mundus de quo elegit iehsu discipulos suos, ut iam de mundo non essent, et eos de quo iam non erant, ipse mundus odisset? Sic enim loquitur Saluator mundi, lux mundi; sic, inquam, loquitur: Hec mando uobis, ut diligatis inuicem. Si mundus uos odit, scitote quia me priorem uobis odio habuit. Si de mundo essetis, mundus quod suum erat diligeret: quia uero de mundo non estis, sed ego elegi uos de mundo; propterea odit uos mundus . Si non addidisset, ego elegi uos de mundo; putari posset, ita dixisse, de mundo non estis, quemadmodum de se ipso dixerat, Ego non sum de hoc mundo. Neque enim et ipse fuit de mundo, et electus est inde ut non esset de mundo. Quis hoc dixerit christianus? Nec secundum hoc enim quod homo esse dignatus est, Filius Dei de mundo fuit. Quid ita, nisi quia in illo peccatum nunquam fuit, propter quod omnis homo prius mundo, non Deo nascitur, et ut Deo nascatur de mundo eligitur qui renascitur ut iam non sit de mundo? Propter quod ab eo princeps mundi eiicitur foras, sicut ipse testatur, dicens: Nunc iudicium est mundi, nunc princeps huius mundi eiicietur foras .

5. Nisi forte eo usque uestra progredietur audacia, ut dicatis non de mundo eligi paruulos, quando Baptismo eius abluuntur, de quo dictum est, Deus erat in Christo, mundum reconcilians sibi. Ad istam reconciliationem si negatis paruulos pertinere, negantes eos esse de mundo; qua fronte nescio uiuatis in mundo. Porro si eos fatemini, cum in corpus Christi transeunt, de mundo eligi; necesse est ut ei nascantur, de quo eliguntur ut renascantur. Nascuntur enim per carnis concupiscentiam, renascuntur per Spiritus gratiam. Illa de mundo est, hec uenit in mundum, ut de mundo eligantur qui predestinati sunt ante mundum. Cum autem dixisset Apostolus, Deus erat in Christo, mundum reconcilians sibi; quomodo id faciat, mox adiunxit, atque ait, Non reputans illis delicta eorum . Totus ergo mundus ex Adam reus; Deo non negante manum formationis operi suo [1 1Kb] , seminibus  institutis quamuis paterna preuaricatione uitiatis: et cum per Christum reconciliatur mundus, de mundo liberatur; eo liberante qui uenit in mundum, non de mundo eligendus, sed electurus; non meritorum electione, sed gratie: quia reliquie per electionem gratie salue facte sunt .



CAPUT III.

6. Deinde propositis aliis meis uerbis, ubi dixi, »Huius concupiscentie reatum regeneratio sola dimittit, ac per hoc generatio trahit;« moxque subiunxi, »Ergo quod generatum est regeneretur, ut similiter, quia non potest aliter, quod tractum est remittatur« : frustra identidem conaris obtegere quod superfluum Baptismum putatis in paruulis, dicentes »mysteriorum Christi gratiam multis locupletem esse muneribus.« uelitis nolitis, paruulos credere confitemini in Christum per corda et ora gestantium. Ergo et ad ipsos pertinet dominica illa sententia: Qui non crediderit, condemnabitur . Qua causa, qua iustitia, si nullum trahunt originale peccatum? Quod autem dicis, »Hinc potius suos approbat, quod ante proprium uoluntatis obsequium, hoc quod in eis fecit beneficiorum sublimat augmentis:« si ergo hinc suos istos approbat; profecto illos quibus hoc non donat, non approbat suos. Porro cum et ipsi eadem causa sint eius, quia condidit eos; cur non et ipsos eodem modo approbat suos? Hinc [1 1Kb] de fato, uel de acceptione personarum nichil negatis [2 1Kb] . Iam ergo nobiscum gratiam confitemini. Quid est enim aliud, ubi nichil illorum est? In una igitur eademque causa, alius relinquitur iustitia iudicante, non fato; alius assumitur gratia prestante, non merito.

7. Frustra omnino contenditis, nec ab originali peccato paruulos regeneratione mundari. Non hoc ostendit, qui dixit, Quicumque baptizati sumus in Christo, in morte eius baptizati sumus. Dicendo enim, Quicumque, non utique paruulos fecit exceptos. Quid est autem in morte Christi baptizari, nisi peccato mori? Unde etiam de ipso idem alio loco dicit, Quod enim mortuus est peccato, mortuus est semel. Quod utique dictum est propter similitudinem carnis peccati: propter quod et magnum mysterium est crucis eius, ubi et uetus homo noster simul crucifixus est, ut euacuetur [3 1Kb] corpus peccati. Si ergo in Christo paruuli baptizantur, in morte eius baptizantur. Si in morte eius baptizantur, mortis eius similitudini complantati peccato utique moriuntur. Quod enim mortuus est peccato, mortuus est semel: quod autem uiuit, uiuit Deo. Et quid est complantari similitudini mortis eius, nisi quod sequitur, Sic et uos existimate uos mortuos esse peccato, uiuere autem Deo in Christo Iesu ? Numquid dicturi sumus, peccato mortuum fuisse Iesum, quod nullum habuit unquam? Absit. Et tamen quod mortuus est peccato, mortuus est semel. Mors enim eius peccatum nostrum significauit, quo utique ipsa mors accidit: cui morti mortuus, id est, ut mortalis  non esset ulterius, peccato dicitur mortuus. Quod ergo ipse significauit in similitudine carnis peccati, hoc per eius gratiam nos agimus in carne peccati: ut quomodo ille moriendo similitudini peccati peccato mortuus predicatur, ita quicumque in illo fuerit baptizatus [1 1Kb] , eidem rei cuius illa fuerat similitudo moriatur; et quomodo in illius uera carne uera mors fuit, sic fiat in ueris peccatis uera remissio.



CAPUT Iu.

8. Totus itaque iste Epistole apostolice locus si te ab ista prauitate non corrigit, nimis obduruisti. Quamuis enim sibi connexa sint omnia quibus ait, scribens ad Romanos, ut gratia Dei commendetur per Iesum Christum: tamen quia Epistolam totam hic recolere et pertractare non possumus, ualde enim longum est; ex isto capite quod agitur consideremus, ubi ait, Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est . Hoc tu dictum exceptis paruulis uis putari. Ubi si abs te queram; si non sunt inter peccatores habendi, quomodo pro eis mortuus est, qui pro peccatoribus mortuus est? Respondebis non pro solis peccatoribus mortuum, quamuis sit etiam pro peccatoribus mortuus. Quod quidem nusquam legis in diuinis auctoritatibus, mortuum scilicet esse Christum etiam pro eis qui nullum habuerunt omnino peccatum. Sed attende quam ualidis testimoniis urgearis. Tu dicis etiam pro peccatoribus mortuum: ego dico nonnisi pro peccatoribus mortuum; ita ut respondere cogaris, si nullo peccato paruuli obstricti sunt, non esse pro paruulis mortuum. Dicit enim ad Corinthios: Quoniam unus pro omnibus mortuus est; ergo omnes mortui sunt, et pro omnibus mortuus est . Nullo modo hic negare permitteris, nonnisi pro his qui mortui sunt, mortuum fuisse Iesum. Quos igitur hoc loco intelligis mortuos? numquid eos qui de corpore exierunt? Quis ita desipiat ut hoc sapiat? Eo modo itaque intelligimus mortuos, pro quibus omnibus unus mortuus est Christus, quomodo alibi dicit: Et uos cum essetis mortui in delictis et preputio carnis uestre, uiuificauit cum illo . Ac per hoc, unus, inquit, pro omnibus mortuus est; ergo omnes mortui sunt: ostendens fieri non potuisse ut moreretur nisi pro mortuis. Ex hoc enim probauit omnes mortuos esse, quia pro omnibus mortuus est unus. Impingo, inculco, infercio recusanti: accipe, salubre est, nolo moriaris. Unus pro omnibus mortuus est; ergo omnes mortui sunt. uide quia consequens esse uoluit, ut intelligantur omnes mortui, si pro omnibus mortuus est. Quia ergo non in corpore, restat ut in peccato esse mortuos omnes, pro quibus Christus mortuus est, nemo neget, nemo dubitet, qui se non negat aut dubitat esse christianum. Quapropter, si nullum trahunt peccatum paruuli, non sunt mortui. Si non sunt mortui, non est mortuus pro eis, qui non est mortuus nisi pro mortuis. Tu autem iam in primo tuo libro  contra nos clamans, dixisti, »Christum etiam pro paruulis mortuum.« Nullo modo igitur negare permitteris eos trahere originale peccatum. Nam mortui unde, si non inde? aut propter quam mortem paruulorum mortuus est, qui non est mortuus nisi pro mortuis? Eumque tu mortuum pro paruulis confiteris. Redi ergo mecum ad illud quod ad Romanos [1 1Kb] ceperam dicere.

9. Commendat, inquit, suam caritatem Deus in nobis, quoniam cum adhuc peccatores essemus, Christus pro nobis mortuus est. Cum peccatores, inquit, essemus, hoc est, cum mortui essemus, Christus pro nobis mortuus est: multo magis iustificati nunc in sanguine ipsius, salui erimus ab ira per ipsum. Si enim cum inimici essemus, reconciliati sumus Deo per mortem Filii eius; multo magis reconciliati, salui erimus in uita ipsius. Hoc est illud quod alibi dicitur, Deus erat in Christo, mundum reconcilians sibi . Deinde hic sequitur: Non solum autem, sed et gloriantes in Deo, per Dominum nostrum Iesum Christum. Non solum, inquit, salui, sed et gloriantes. Per quem nunc et reconciliationem accepimus. Et tanquam causa quereretur, quare per unum Mediatorem hominem [2 1Kb] fiat ista reconciliatio: Propter hoc, inquit, sicut per unum hominem peccatum in hunc mundum intrauit, et per peccatum mors; et ita in omnes homines pertransiit, in quo omnes peccauerunt. Quid ergo egit lex? Itane illa reconciliare non potuit? Non, inquit, Usque enim ad Legem, peccatum in mundo fuit: Hoc est, nec lex potuit auferre peccatum. Peccatum autem non deputabatur cum Lex non esset. Erat quidem peccatum, sed non deputabatur, quia non cognoscebatur. Per Legem enim, sicut in alio loco dicit, cognitio peccati . Sed regnauit mors ab Adam, usque ad Moysen: quia nec per Moysen, id est, nec per Legem regnum eius ablatum est. Regnauit autem et in his qui non peccauerunt. Quare igitur, si non peccauerunt? Audi quare: In similitudine [3 1Kb] , inquit, preuaricationis Ade, qui est forma futuri. Dedit enim ex se formam posteris suis, quamuis peccata propria non habentibus, ut peccati paterni contagione morerentur, qui per eius carnalem concupiscentiam gignerentur. Sed non sicut delictum, inquit, ita et donatio. Si enim ob unius delictum multi mortui sunt, multo magis gratia Dei et donum in gratia unius hominis Iesu Christi in multis [4 1Kb] abundauit. Multo magis utique abundauit, quia in quibus abundat, temporaliter moriuntur, in eternum uicturi sunt. Et non, inquit, sicut per unum peccantem, ita est et donum. Nam iudicium quidem ex uno in condemnationem: gratia autem ex multis delictis in iustificationem. Et unum quippe illud ad damnationem  trahere potuit: sed gratia non hoc unum tantum, uerum etiam plura, que superaddita sunt peccata deleuit. Si enim ob unius delictum, inquit, mors regnauit per unum; multo magis qui abundantiam gratie et iustitie accipiunt, in uita regnabunt per unum Iesum Christum. Superior repetitus est sensus; quia multo magis in uita regnabunt, qui sine fine regnabunt; quam mors in eis regnauit, que cum fine regnauit. Itaque sicut per unius, inquit, delictum in omnes homines ad condemnationem, ita et per unius iustificationem in omnes homines ad iustificationem uite. Ideo et ibi omnes, et hic omnes, quia nemo ad mortem nisi per illum, nemo ad uitam nisi per istum. Sicut enim per inobedientiam unius hominis peccatores constituti sunt multi [1 1Kb] ; ita et per unius obedientiam iusti constituentur multi. Lex autem subintrauit, ut abundaret delictum. Ubi autem abundauit delictum, superabundauit gratia: ut quemadmodum regnauit peccatum in morte [2 1Kb] , sic et gratia regnet per iustitiam in uitam eternam, per Iesum Christum Dominum nostrum.

10. Quid ergo dicemus, inquit? permanebimus in peccato, ut gratia abundet? Absit. Quid enim prestitit gratia, si permanendum est in peccato? Denique sequitur et dicit: Qui mortui sumus peccato, quomodo uiuemus in eo? Hinc nunc diligenter attende, et quod sequitur ut intelligas intentus ausculta. Cum dixisset, Qui mortui sumus peccato, quomodo uiuemus in eo? An ignoratis, inquit, quoniam quicumque baptizati sumus in Christo Iesu, in morte ipsius baptizati sumus? Hic sunt paruuli qui baptizantur, an non sunt? Si non hic sunt, falsum est ergo quod ait, Quicumque baptizati sumus in Christo Iesu, in morte ipsius baptizati sumus; quia non in morte illius baptizantur paruuli. Sed quoniam uerum dicit Apostolus, nulli intelliguntur excepti. Nam si de solis maioribus dictum putatis, qui iam utuntur libero arbitrio, cum dicat ille, Quicumque; frustra uos terret dominica illa sententia, Nisi quis renatus fuerit ex aqua et spiritu. Habetis enim magnum compendium: asseuerate et hoc de solis maioribus dictum, nequaquam paruulos ista generalitate concludi. Et quid uobis est de questione Baptismatis laborare, utrum sit uita eterna preter regnum Dei, an uita eterna priuandi sint, innocentes tot imagines Dei, ac per hoc eterna morte plectende? Si autem hoc dicere non audetis, quoniam uniuersaliter prolata sententia est, Nisi quis renatus fuerit ex aqua et spiritu, non potest intrare in regnum Dei : eadem uos uniuersitas comprimit, dicente Apostolo, Quicumque baptizati sumus in Christo Iesu, in morte illius baptizati sumus. Ergo et paruuli qui baptizantur in Christo, quoniam in morte ipsius baptizantur, peccato moriuntur. Inde enim connexa sunt ista sequentia, cum superius dictum esset, Qui mortui sumus peccato, quomodo uiuemus in eo? Nam uelut quereretur, quid est mori peccato? An ignoratis, inquit, quoniam quicumque  baptizati sumus in Christo Iesu, in morte illius baptizati sumus? Hinc probans quod supra dixerat, Si mortui sumus peccato, quomodo uiuemus in eo? ut qui se non ignorarent in morte Christi baptizatos, cum baptizarentur in Christo, scirent etiam se mortuos esse peccato; quia nichil est aliud in morte Christi baptizari, nisi peccato mori. Hoc diligentius exponens adiungit, et dicit: Consepulti ergo sumus illi per Baptismum in mortem, ut quemadmodum surrexit Christus a mortuis per gloriam Patris, ita et nos in nouitate uite ambulemus. Si enim complantati sumus similitudini mortis eius; sic et  resurrectionis erimus: hoc scientes, quia uetus homo noster simul crucifixus est, ut euacuetur corpus peccati, ut ultra non seruiamus peccato. Qui enim mortuus est, iustificatus est a peccato. Si autem mortui sumus cum Christo, credimus quia simul uiuemus cum illo: scientes quia Christus surgens ex mortuis iam non moritur, mors illi ultra non dominabitur. Quod enim mortuus est peccato, mortuus est semel: quod autem uiuit, uiuit Deo. Ita et uos existimate uos mortuos quidem esse peccato, uiuere autem Deo in Christo Iesu . Si ergo peccato non moriuntur paruuli, procul dubio in Christi morte non baptizantur. Si in Christi morte non baptizantur, non in Christo baptizantur. Quicumque enim baptizati sumus in Christo Iesu, in morte ipsius baptizati sumus. In Christo autem baptizantur, peccato ergo moriuntur. Cui peccato, queso te, nisi quod originale traxerunt? Argumentationes hominum [1 1Kb] conticescant: Dominus nouit cogitationes hominum, quoniam uane sunt . Abscondit hec a sapientibus et prudentibus, et reuelauit ea paruulis . Si tibi christiana fides displicet, apertius confitere: nam christianam fidem aliam non potes inuenire. Unus homo est ad mortem, unus ad uitam. Ille tantum homo, iste Deus et homo [2 1Kb] . Per illum est mundus inimicus factus Deo: per istum mundus reconciliatur Deo electus ex mundo. Sicut enim in Adam omnes moriuntur, sic et in Christo omnes uiuificabuntur. Sicut portauimus imaginem terreni, portemus [3 1Kb] et imaginem eius qui de celo est . Hec stabilitamenta fidei christiane qui subuertere nititur, stantibus eis ipse subuertitur.



CAPUT u  .

11. Prorsus quod in libro meo dixi, cui resistis, uerum est: »Nam quod dimissum est in parente, ut trahatur in prole, miris quidem modis fit, sed tamen fit: et quia modus ipse non facili ratione indagatur, nec sermone explicatur, ab infidelibus non creditur« . Quibus uerbis meis insidiaris mendaciter, quasi dixerim, »nec ratione comprehendi, nec sermone explicari;« subtrahens inde quod dixi, »non facili« siue »ratione« siue »sermone.« Aliud est »nulla,« quod tu dicis; aliud est »non facili,« quod ego dixi: ubi quid aliud quam calumniosus appares? Sed etsi  nulla ratione indagetur, nullo sermone explicetur: uerum tamen est quod antiquitus ueraci fide catholica predicatur et creditur per Ecclesiam totam; que filios fidelium nec exorcizaret, nec exsufflaret, si non eos de potestate tenebrarum, et a principe mortis erueret; quod in libro meo, cui uelut respondes, a me positum est : sed id tu commemorare timuisti, tanquam ipse ab orbe toto exsufflandus esses, si huic exsufflationi qua princeps mundi et a paruulis eiicitur foras, contradicere uoluisses. Frustra te intorques argumentationibus uanis, non aduersus me, sed aduersus communem matrem spiritualem; que non te aliter peperit, quam sicut iam non uis ut pariat; contra cuius uiscera satis acutis telis tibi uideris armatus, de iustitia Dei contra iustitiam Dei, de gratia Dei contra gratiam Dei colligens argumenta. Tunc enim est Dei uera iustitia, si graue iugum super filios Adam a die exitus de uentre matris eorum  non sit iniustum. Quomodo autem non est iniustum iugum graue, si nullum est in paruulis malum, propter quod iuste iugo premantur graui? Tunc est uera Dei gratia, si hoc rebus exhibeat, quod uerbis sonat. Quomodo autem hoc facit, si eum exsufflat in quo nouit non esse quod pellat, si eum lauat in quo nouit non esse quod abluat?

12. Numquid uel tibi uel quibuslibet consectaneis tuis [1 1Kb] aliquid dicere uidereris, si quantum sit  malum concupiscentie carnis, sanctitate mentis cogitare possetis: et quid conferat gratia, cum reatum eius absoluit, quo faciebat originaliter hominem reum, quando fit in illo plena remissio peccatorum [3 1Kb] ; quamuis ipsa remaneat, contra quam regenerati spiritus concupiscat, aut bene usurus hoc malo in minore certamine, aut omnino non usurus in maiore certamine? Inest enim sensus huius mali, dum reluctatur atque cohibetur. Reatus autem ille, qui sola regeneratione dimittitur, quemadmodum cum inesset non sentiebatur; ita eius ablatio fide creditur, non carne uel mente sentitur. Ideo in huius rei obscuritate te iactas, et aduersus ueritatem que ostendi hominum maxime carnalium sensibus non potest, quanto magis ut putas acriter, tanto magis infideliter pugnas.

13. Sed

uerte omnes tete in facies, et contrahe quidquid
Siue animis, siue arte uales  :
Quicumque baptizati sumus in Christo Iesu, in morte ipsius baptizati sumus. Ergo uerum est nos mortuos esse peccato in morte Christi, que fuit sine peccato: ac per hoc et maiores et paruuli. Neque enim illi et non isti, aut isti et non illi: sed quicumque baptizati sumus in Christo Iesu, in morte illius baptizati sumus.  Consepulti ergo sumus illi per Baptismum in mortem. Non sine paruulis: quoniam quicumque baptizati sumus in Christo Iesu, in morte illius baptizati sumus. Ut quemadmodum surrexit Christus a mortuis per gloriam Patris, ita et nos in nouitate uite ambulemus. Si enim complantati fuimus similitudini mortis eius, sed et resurrectionis erimus. Hic sunt et paruuli complantati similitudini mortis eius. Hoc enim ad omnes pertinet quicumque baptizati sumus in Christo Iesu. Hoc scientes, quia uetus homo noster simul crucifixus est. Quorum uetus homo, nisi quicumque baptizati sumus in Christo? Hic itaque agnoscamus et paruulos, quia et ipsos baptizatos non negamus in Christo. Et utquid simul crucifixus est uetus homo noster? Ut euacuetur, inquit, corpus peccati, ut ultra non seruiamus peccato. Propter hoc corpus peccati, misit Deus Filium suum in similitudine carnis peccati . Qua igitur impudentia negamus etiam paruulos corpus habere peccati, cum hoc quod dicit, omnium sit quicumque baptizati sumus in Christo? Qui enim mortuus est, iustificatus est a peccato. Si autem mortui sumus cum Christo, credimus quia simul etiam uiuemus cum Christo; scientes quia Christus surgens ex mortuis iam non moritur, mors ei ultra non dominabitur. Quod enim mortuus est peccato, mortuus est semel: quod autem uiuit, uiuit Deo. Ita et uos, inquit, existimate uos mortuos esse peccato; uiuere autem Deo in Christo Iesu. Quibus hoc dicit? euigilasne, et attendis? Eis utique quibus dicebat, Si autem mortui sumus cum Christo. Et qui sunt hi, nisi quibus dixerat, uetus homo noster simul crucifixus est, ut euacuetur corpus peccati? nisi quibus dixerat, Complantati sumus similitudini mortis eius? nisi quibus dixerat, Consepulti sumus ergo illi per Baptismum in mortem? Et hoc quibus, uel de quibus dixerat, lege superiora uerba, quibus hec cuncta connexa sunt, et inuenies: An ignoratis quoniam quicumque baptizati sumus in Christo Iesu, in morte illius baptizati sumus? Et cum hoc diceret [1 1Kb] , probare quid uoluit? Lege adhuc paulo superius, et inuenies: Si mortui sumus peccato, quomodo uiuemus in eo? Aut ergo agnoscite paruulos in Baptismate mortuos esse peccato, et fatemini habuisse cui morerentur originale peccatum: aut aperte dicite non eos in morte Christi baptizatos, cum baptizarentur in Christo; et Apostolum mendacii redarguite, dicentem, Quicumque baptizati sumus in Christo Iesu, in morte illius baptizati sumus.

14. Ego hec arma celestia, que uincunt Celestium, non dimitto: his fidem meam sermonemque committo. Argumenta que profertis, humana sunt: hec munimenta diuina sunt. Delicta quis intelligit ? Numquid ideo delicta non sunt? Ita et originale delictum quod in parente regenerato remittitur, et tamen transit in prolem, et manet nisi et ipsa regeneretur, quis intelligit? Numquid ideo non est delictum? Unus pro omnibus mortuus est, ergo omnes mortui sunt. Quo corde, quo ore, qua fronte  paruulos mortuos negatis, pro quibus Christum mortuum non negatis? Si non est pro eis Christus mortuus, utquid baptizantur? Quicumque enim baptizati sumus in Christo Iesu, in morte illius baptizati sumus. Si autem etiam pro eis mortuus est, qui unus pro omnibus mortuus est; ergo mortui sunt et isti cum omnibus. Et quia in peccato mortui sunt, moriuntur et peccato ut uiuant Deo, quando renascuntur ex Deo. Quod si explicare non possim quomodo uiuus generet mortuum ; numquid ideo falsum est, quia explicari uerbis uel non potest, uel difficillime potest? Tu nega, si audes, natum mortuum, pro quo Christum non negas mortuum. Unus enim pro omnibus mortuus est; ergo omnes mortui sunt . uerba sunt apostolica; sed arma sunt nostra, quibus tamen si repugnare nolis, intelligis quod sine dubitatione credendum est etiam si non intelligas. Homo enim qui spiritualiter natus, carnaliter gignit, utrumque habet semen, et immortale unde se gaudeat uiuum, et mortale unde generet mortuum. Cui uiuificando nullo modo necessaria Christi mors esset, nisi mortuus natus esset. Unus enim pro omnibus mortuus est; ergo omnes mortui sunt. Nec eos de ista morte excitatis, quos mortuos non esse clamatis: sed ne uiuant potius impeditis, quando in eorum parentibus fidem, qua una possunt reuiuiscere, impiorum argumentorum machinis oppugnatis.



CAPUT uI  .

15. Sed iam ueniamus ad prolixam et operosam disputationem tuam, qua illud, quod quantulecumque similitudinis gratia in re ad perspiciendum difficili, adhibendum putaui , de olea scilicet, quod eius semen degeneret in oleastrum, refutare molitus es: prius affirmans, »quod ei rei que per se defendi non potest, nichil suffragentur exempla.« Cur ergo Apostolus, mox ut proposuit questionem quomodo resurgant mortui, quo autem corpore ueniant, continuo rem incognitam et inexpertam exemplo probare suscepit, adiungens, Stulte, tu quod seminas non uiuificatur, nisi [1 1Kb] moriatur , etc.? Quod quidem exemplum et huic rei qua de agitur, non omni modo est inconueniens. Purgatur enim a palea triticum, sicut homo a peccato, et tamen inde cum palea nascitur alterum.

16. Quid est autem quod de crocodilo dicere uoluisti, »solum esse in omnibus animalibus, cui superiores mandibulas moueri Albinus affirmat; et ignem, cum sit omnibus exitio, salamandre esse ludibrio?« Nonne ista contra uos potius protulisti, quando inuenitur aliquid unde monstretur esse possibile quod generaliter negabatur? Cum ergo uos generaliter negaueritis, posse gignentes in prolem traiicere quod non habent ipsi; si fuerit inuentum quod possit hoc facere, ita superamini, sicut ille qui dixerat [2 1Kb] ,  non posse animalia nisi inferiores mouere mandibulas, inuento crocodilo sine ambiguitate superatur; et qui dixerat nullum animal in igne uiuere, demonstrato quod de salamandra perhibetur, sine ambiguitate conuincitur. Cum igitur definis »naturalia per accidens non conuerti;« si uel unus quispiam fuerit inuentus, qui uitiatus aliquo casu cum eodem uitio genuerit filium, factumque sit proli naturale quod parenti accidens fuit; nempe tua definitio ista frustrabitur. Item cum definis, »parentem quod ipse non habet, in suam prolem non posse transmittere,« nonne definitio etiam ista destruetur, cum tibi fuerint demonstrati nati homines integerrimis omnibus membris ex his parentibus, qui nonnulla membra perdiderant? Audiebamus a maioribus nostris, qui se id nosse ac uidisse dicebant, Fundanium [1 1Kb] Carthaginis rhetorem, cum ipse accidenti uitio luscus esset, luscum filium procreasse. Quo exemplo euertitur illa tua sententia, qua dicis, »naturalia per accidens non conuerti.« Accidens quippe fuit in patre, quod factum est in filio naturale. Illam uero alteram, qua dicitis, »parentes in filios ea que non habent ipsi non posse transfundere,« alius Fundanii filius, quod maxime usitatum est, cum duobus oculis de lusco natus euertit, et innumerabiles qui nascuntur oculati de parentibus cecis. Transmittendo quippe in eos quos gignunt quod ipsi non habent, uos potius quam suos filios sibi similes esse demonstrant, qui tam fuistis in uestris definitionibus ceci.



CAPUT uII

17. Sane cum ea que ad rem non pertinent multum loqueris, dixisti aliquid unde me quiddam quod ad rem pertinet admoneres, ubi aisti, »Curiositatem quod comprehenderit, minus solere mirari; et aduersus eam diuinitus fuisse prouisum, ut multa de terra innumeris discreta proprietatibus gignerentur.« Et reuera hec est utilitas occultorum operum Dei; ne prompta uilescant, ne comprehensa mira esse desistant. Unde et Scriptura dicit: Sicut ossa in uentre pregnantis, ita non agnoscis opera Dei quecumque faciet uniuersa . Recte itaque et ipse dixisti, contra curiositatem que minus solet mirari quod potuerit comprehendere, incomprehensibilia esse opera Dei. Cur ergo humana opinatione conaris euertere, quod minus uales in diuina ratione comprehendere? Ego quidem, non  dixi, »nulla ratione comprehendi posse;« sed dixi, »facili ratione non posse.« uerumtamen quid [2 1Kb] si contra uitium curiositatis humane, cui solent, ut ipse commemoras, comprehensa uilescere, etiam hoc Deus, quemadmodum multa, sic occultare uoluit, ut id inuestigare atque comprehendere humana coniectura non possit? ideone contra Ecclesiam matrem uestram ratiunculis uestris quasi parricidalibus pugiunculis debetis armari, ut uim Sacramenti eius occultam, qua purgandos concipit paruulos, quamuis de purgatis parentibus natos, tanquam ossa in uentre pregnantis, non contrectando, sed laniando queratis? Nisi autem  sermonis longitudine nollem fatigare lectorem, iam te mille rerum generibus, quarum incomprehensibilis ratio contra usitatas nature uias quasi per deserta opaca repit, obruerem; in quibus etiam degenerantia semina, non quidem in dissimillimum genus , sed in quamdam, si dici potest, similem dissimilitudinem, sicuti uiti est labrusca dissimilis, que tamen de semine uitis gignitur, multa monstrarem. Et cur non credamus hoc ideo uoluisse Creatorem, ut crederemus etiam semen hominis posse uitium de gignentibus trahere, quod in eis a quibus gignitur non sit: ut ad eius gratiam, qua homines eruuntur a potestate tenebrarum et in regnum illius transferuntur, etiam baptizati cum suis paruulis currerent; sicut tecum cucurrit pater  sanctus, nesciens eidem gratie quam esses futurus ingratus?

18. Sed nature scrutator acerrimus limites eius inuenis, et regulas figis, dicens, »Per rerum naturam fieri non posse, ut illud probentur tradere parentes, quo caruisse creduntur. Quod si tradunt,« inquis, »non amiserunt.« Iste sunt Pelagiane definitiones, quas lecto ad religiose memorie Marcellinum, quod commemoras, opusculo nostro , iam respuere debuisti. Prior enim Pelagius de parentibus fidelibus dixit, »non eos potuisse in posteros transmittere, quod ipsi minime habuerunt.« Sed quam sit falsum, exemplis euidentissimis perdocetur, quorum aliqua supra dixi, unde est et hoc quod etiam nunc dicam. Quid enim preputii retinet circumcisus, de quo preputiatus tamen gignitur, et quod iam non est in homine, trahitur in hominis semine? Nec ob aliud credendum est, antiquis patribus hoc diuinitus fuisse preceptum, ut octauo die circumciderent paruulos ad significandam [1 1Kb] regenerationem que fit in Christo, qui post diem septimum sabbati, quo die iacuit in sepulcro, traditus propter delicta nostra, sequenti, id est, octauo in hebdomadibus die resurrexit propter iustificationem nostram . Quod sacramentum circumcisionis in figura precessisse Baptismatis, quis uel mediocriter sacris Litteris eruditus ignoret; cum apertissime de Christo dicat Apostolus, Qui est caput omnis principatus et potestatis, in quo etiam circumcisi estis circumcisione non manu facta, in exspoliatione corporis carnis, in circumcisione Christi; consepulti ei in Baptismo, in quo et consurrexistis per fidem operationis Dei, qui suscitauit illum a mortuis: et uos cum essetis mortui in delictis et preputio carnis uestre, uiuificauit cum illo, donans nobis omnia delicta ? Huius ergo circumcisionis non manufacte, que nunc fit in Christo, similitudo premissa est illa circumcisio manu facta, que data est Abrahe.

19. [Non enim dici potest, Preputium corpus est,  hoc autem quod trahitur in origine, uitium: et illo quidem abscisso, uim eius tamen nequaquam tolli potuisse de semine; hoc uero uitium quod non est corpus, sed accidens, cum indulgentia sit remissum, in semine non potuisse residere: hoc, inquam, a quouis callidissimo dici non potest, cum auctoritate diuina superetur, qua ipsa pars corporis ob hoc iussa est amputari, ut hoc uitium purgaretur. Quod nisi esset in semine, ad paruulos, quibus circumcisione illa corporis auferendum est, nullatenus perueniret: neque si minime peruenisset, indigeret ullatenus hac corporis circumcisione semoueri. Cum autem paruulus proprium nullum habeat omnino peccatum, restat ut nullum eidem aliud auferatur nisi originale illo remedio sine quo perit anima eius de populo suo; quod sub iusto Deo non fieret, nisi esset culpa qua fieret. Que quoniam propria nulla est, restat ut sola originis uitiate sit culpa [1 1Kb] ].

20. Ecce circumcisus tradit nascenti de se, quo caruit in se  . Quid est ergo quod dicis, »Per rerum naturam fieri non posse, ut illud homines probentur tradere, quo caruisse creduntur?« Bonum est preputium, non est malum, quia Deus illud fecit, sicut de oleastro copiosissime disputasti. Respondetur tibi: Bonus est oleaster in rerum natura, sed in mysteriorum scriptura malum significat; sicut lupi, sicut uulpes, sicut sus lota in uolutabris ceni, sicut canis conuersus ad suum uomitum: in rerum natura bona sunt omnia, sicut oues; omnia quippe Deus fecit bona ualde : sed in sanctis Libris lupi malos significant, oues autem bonos. Nec secundum id quod sunt, sed secundum id quod significant, de illis similitudines damus, quando de bonorum malorumque differentia disputamus. Sic et preputium quoniam particula est humani corporis, quod totum est bona susbstantia, utique bonum est per naturam; sed malum significat per figuram, cum die octauo circumcidi precipitur paruulus, propter Christum, in quo, sicut Apostolus dicit, circumcisi sumus circumcisione non manu facta, quam sine dubio prefigurauit circumcisio manu facta. Preputium itaque non est peccatum, sed significat peccatum, et maxime originale; quia per ipsum membrum est origo nascentium, per quod peccatum dicti sumus natura filii ire: nam et ipsum membrum natura proprie dicitur. Proinde circumcisio carnis non solum illam quasi generalem sententiam uestram sine ambiguitate subuertit, qua dicitis, »Per rerum naturam fieri non posse, ut quo ipse caruit, tradat proli parens:« uerum etiam quia preputium peccatum significat, et inuenitur in nascente, quod iam non erat in parente; profecto originale peccatum quod iam remissum est parentibus baptizatis, manere demonstrat in paruulis, nisi et ipsi baptizentur, id est, spirituali circumcisione mundentur: uosque conuincit esse uerissimum quod negatis; quia et ipse paruulus, de quo dictum est, Peribit anima eius de populo  suo, si octauo die non fuerit circumcisus , inuenire sub iusto iudice cur pereat non potestis, negantes originale peccatum.

21. Relinquamus siluas oleastrorum, et montes uel Africanos uel Italos oliuarum; nec interrogemus agricolas, qui cum tibi aliud, mihi aliud forte responderint, neutros possumus celeri exploratione [1 1Kb] conuincere, si ad hoc experiendum seminetur arbor, seris factura nepotibus umbram . Habemus oleam, non Africanam, non Italam, sed Hebream; cui nos qui fuimus oleaster, insitos esse gaudemus. Illi olee data est circumcisio, que nobis soluit istam sine disceptatione questionem. Trahit preputium proles, quod iam non habet parens; caruit, et tamen tradidit; amisit, et tamen transmisit: et hoc preputium peccatum significat. Ergo et ipsum potest in parentibus interire, et tamen ad filios pertransire. Attestetur etiam ipse infans, et tacens dicat: Peritura est anima mea de populo meo, si non fuero circumcisus octauo die: qui ergo et originale malum diffitemini, et iustum Deum fatemini, quid peccauerim dicite. Huic infanti tacite clamanti quoniam loquacitas uestra [2 1Kb] nulla rationabili uoce respondet, uoces potius uestras apostolicis nobiscum uocibus iungite. Que sint enim ex parentibus, uel utrum sint etiam alia contagia peccatorum, liberum nobis est querere; siue sit facile, siue difficile, siue impossibile reperire: per unum tamen hominem in hunc mundum intrasse peccatum, et per peccatum mortem, et ita in omnes homines pertransisse, in quo omnes peccauerunt ; aliter nobis fas esse non existimemus accipere, nisi ut omnes mortuos esse credamus in primi hominis peccato, pro quibus mortuus est Christus, et omnes mori peccato quicumque baptizantur in Christo.



CAPUT uIII .

22. Sed in aliis uerbis meis, que uelut refellenda interponis disputationi tue, dicis, »me uulgum tibi excitare conatum;« quoniam dixi , »fidem non dubitare christianam, quam noui heretici oppugnare ceperunt, et eos qui lauacro regenerationis abluuntur, redimi de diaboli potestate; et eos qui nondum tali regeneratione redempti sunt, etiam paruulos filios redemptorum, sub eiusdem diaboli esse potestate captiuos, nisi et ipsi eadem gratia redimantur.« Quod ut apostolico testimonio comprobarem, »ad omnes etates« dixi »pertinere illud, de quo Apostolus loquitur, beneficium Dei: Qui eruit nos de potestate tenebrarum, et transtulit in regnum Filii caritatis sue« . Si hac sententia contra uos uulgus mouetur; nonne hinc te potius oportet aduertere, ita esse uulgatam et apud omnes confirmatam istam catholicam fidem, ut nec notitiam possit fugere popularem? Necesse quippe fuerat, quidquid in paruulis suis ageret [3 1Kb] , quod attinet ad mysteria christiana,  omnes nosse Christianos. Cur autem dicis, »quod certaminis singularis oblitus in uulgum refugerim?« Quis tibi promisit meum singulare certamen? Ubi, quando, quomodo, quibus presentibus, quibus arbitris? »Oblato,« sicut loqueris, »placuit componi federe bellum« , »ut pugnas omnium contentio nostra dirimeret?« Absit ut mihi apud Catholicos arrogem, quod te tibi apud Pelagianos arrogare non pudet. Unus sum e multis, qui profanas uestras nouitates ut possumus refutamus, sicut unicuique nostrum Deus partitus est mensuram fidei . Antequam essem natus huic mundo, et antequam essem renatus Deo, multa catholica lumina uestras futuras tenebras redarguendo preuenerunt: de quibus iam duobus superioribus libris meis quanta potui manifestatione disserui. Habes quo te auoces, si te aduersus catholicam fidem adhuc insanire delectat.

23. Nec nomine »sellulariorum opificum« derideas membra Christi: memento quia infirma mundi elegit Deus, ut confundat fortia . Quid est autem, »quod eis cum ostendere ceperis, in me acerbiores fient?« Mentiri eis noli, et non fient. Ego enim non »eos,« sicut calumniaris, »asseuero peculium diaboli,« quos redemptos Christi sanguine scio [1 1Kb] : »nec diabolo coniugia,« in quantum coniugia sunt, »ulla transcribo;« nec »eum genitalium commentor artificem;« nec »excitatorem uirorum nisi ad illicita,« nec »fecundatorem mulierum,« nec »conditorem« assero »paruulorum.« Hec ergo que a me aliena sunt, si eis de me dixeris [2 1Kb] , mentieris: et si quisquam eorum tibi credens acerbior in me fuerit factus, deceptus poterit esse, non doctus [3 1Kb] . Ii uero qui et utrumque nostrum, et fidem catholicam sciunt, discere abs te aliquid nolunt; sed cauent potius, ne auferas quod nouerunt. Multi quippe sunt in eis, qui non solum preter me, uerum etiam priores me ista didicerunt, que uester nouus error oppugnat. Cum ergo non eos ipse fecerim, sed inuenerim huius quam negatis socios ueritatis, quomodo eis ego sum auctor huius quem putatis erroris?



CAPUT IX.

24. »Explica,« inquis, »quomodo peccatum persone illi iuste possit adscribi, que nec uoluit peccare, nec potuit.« Aliud est perpetratio propriorum, aliud alienorum contagio peccatorum, quantum quidem ad sue cuiusque uite pertinet actionem. Nam si uos sententiam rectam in uestrum tortum sensum torquere nolletis, audiretis Apostolum hoc breuiter explicantem, qui unum dixit fuisse in quo omnes peccauerunt. In illo uno mortui sunt omnes, ut moreretur alius unus pro omnibus. Unus enim pro omnibus mortuus est: ergo omnes mortui sunt , pro quibus Christus mortuus est. Nega igitur Christum etiam pro paruulis mortuum,  ut eximas eos de numero mortuorum, hoc est, de contagio peccatorum. »Qui fieri potest,« inquis, »ut res arbitrii conditioni seminum misceatur?« Si fieri non posset, non esset unde paruulos nondum de corpore egressos mortuos diceremus. Quia si Christus et pro ipsis mortuus est, ergo et ipsi mortui sunt: quoniam si unus pro omnibus mortuus est, ergo omnes mortui sunt. Audisne, Iuliane? hec Apostoli uerba, non mea sunt. Quid a me queris, »quo sit factum modo,« cum uideas factum esse quocumque modo, si Apostolo credas aliquo modo, qui de Christo et de his pro quibus mortuus est Christus, mentiri potuit nullo modo?

25. Potest autem dici Deus ab alio, quales estis, peruerso, sed errore diuerso; potest prorsus dici Deus, quod nos sentire de paruulis dicis, »ad inimici sui lucrum semper industrius;« quia eos quos nouit, non ad tempus sub diabolo futuros, sed cum illo semper arsuros, non desinit creare, nutrire, uestire, eisque pertinacissima iniquitate peccantibus uitam salutemque subministrare. Sed facit hoc Deus quomodo sciens bene uti et bonis et malis; cuius maiestatis usibus, non solum eos quos premit aut decipit, sed nec se ipsum malignitatis ullius arte diabolus subtrahit. Ac per hoc non pertinent ad diabolum, qui eruuntur de diaboli potestate: qui uero ad eum pertinent, in Dei, sicut ipse, sunt potestate.

26. Quam uanum est igitur, quod acutule te dixisse arbitraris, quasi asseramus, »hoc inter se fedus iniisse diabolum et Deum, ut quidquid perfunditur, Deus; quidquid nascitur, diabolus sibi uindicet: ea tamen lege,« sicut dicis, »ut ipsam commixtionem quam diabolus instituit, Deus obnoxia uirtute fecundet?« Prorsus nec instituit diabolus commixtionem, quoniam esset et si nemo peccasset; sed ita esset, ut tua ibi suscepta uel nulla esset, uel inquieta non esset: nec obnoxia uirtute, sed libera et potentissima Deus fecundat uteros feminarum, etiam uasa diabolica parituros. Sicut enim hominibus malis, ita et seminibus ex origine uitiatis, in quibus bona est ab illo creata substantia, incrementum, formam, uitam, salutemque largitur gratuita bonitate, nulla necessitate, insuperabili potestate, irreprehensibili ueritate. Cum ergo utrumque in potestate sit Dei, et quod perfunditur scilicet, et quod nascitur, a cuius potestate alienus nec ipse diabolus inuenitur, tu duo ista quomodo posuisti? Utrum melius esse uoluisti nasci quam perfundi? An melius esse perfundi, quia ibi est et nasci? Non enim perfundi poterit qui natus non fuerit. An utrumque equa lance perpendis? Si nasci putas esse melius, regenerationi spirituali facis iniuriam, cui generationem carnalem sacrilego errore preponis. Non enim frustra crederis noluisse dicere, Quod renascitur; sed, »quod perfunditur:« ut quoniam diabolum et Deum quasi partes inter se fecisse per nostrum sensum demonstrare cupiebas, partem Dei faceres uerbi uilitate uiliorem. Potuisti enim dicere, Quod renascitur; potuisti, Quod regeneratur; potuisti postremo, Quod baptizatur; hoc enim uerbum  ex greco latina consuetudo sic habet, ut non soleat alibi nisi in Sacramento regenerationis intelligi. Nihil horum dicere uoluisti, sed elegisti uerbum quo fieret contemptibile quod dicebas. Nemo enim legentium preferre posset natum renato, uel regenerato, uel baptizato; sed facile putasti natum preferri posse perfuso. Si autem quantum distat celum a terra, tanto melius est perfundi ut portetur hominis imago celestis, quam nasci ut portetur hominis imago terreni ; euanuit iam tua ista inuidiosa partitio. Neque enim mirandum est, si celestis hominis imaginem, que sacra perfusione suscipitur, sibi uindicat Deus; imaginem uero terreni hominis terrena labe sordentem sinit esse sub diabolo: donec ad suscipiendam celestis hominis imaginem renascatur in Christo.

27. Porro si perfundi et nasci equali abs te pensantur examine, ut ideo paruuli nondum renati non credantur esse sub diabolo, ne partes equales inter se Deus et diabolus facere uideantur, si Deus sibi perfusos, diabolus autem uindicat natos: profecto quia secundum istum sensum tantum ualet perfundi quantum ualet nasci, superfluum persuadetis esse perfundi; quoniam, quod tantumdem ualet, sufficit nasci. Et tamen agimus gratias, quia non hoc putatis. Non enim ad regnum Dei natos, nisi perfundantur, admittitis: atque ita perfundi multo melius iudicatis esse quam nasci. Iam itaque uobis ipsi reddite rationem, ne putetis indignum, ut qui non admittuntur in regnum Dei, sint sub illo qui cecidit de regno Dei; et qui non habent uitam, sint sub illo qui perdidit uitam. Non autem habere paruulos uitam, nisi habeant Christum : non ergo eos habere uitam, nisi habeant Christum, Ioannes euangelista testatur, dicens in Epistola sua, Qui habet Filium, habet uitam; qui non habet Filium, uitam non habet . Merito ergo intelliguntur mortui qui non habent uitam, pro quibus est Christus mortuus ut habeant. Unus enim pro omnibus mortuus est, ergo omnes mortui sunt. Ideo autem mortuus est, sicut legitur ad Hebreos, ut per mortem euacuaret eum qui potestatem habebat mortis, id est, diabolum . Quid ergo mirum, si paruuli, quamdiu mortui sunt, antequam incipiant eum habere qui mortuus est pro mortuis, sub eo sunt qui potestatem habet mortis?



CAPUT X.

28. Enumeras que fides uere [1 1Kb] non dubitet christiana; in quibus ea commemoras, que pene omnia predicamus et nos, et de quibus nullo modo dubitandum esse censemus; usque adeo ut etiam illud quod dicis, »Sine opere liberi arbitrii nullum hominis esse posse peccatum,« uerum esse fateamur. Non enim et hoc esset peccatum, quod originale traheretur, sine opere liberi arbitrii, quo primus homo peccauit, per quem peccatum intrauit in mundum, et in omnes homines pertransiit . Quod autem dicis, »Alienis peccatis alterum obnoxium non teneri;« interest quatenus recte possit intelligi. Neque nunc ago, quod peccauit Dauid, et pro peccato eius tot hominum millia ceciderunt ; et quod de anathemate contra interdictum quia usurpauit unus, in eos qui hoc non fecerant, nec factum fuisse nouerant, uindicta processit : alia disputatio est, neque nunc tenere nos debet, de hoc genere peccatorum siue penarum. Parentum autem peccata modo quodam dicuntur aliena, et rursus modo quodam reperiuntur et nostra: aliena quippe proprietate sunt actionis, nostra sunt autem contagione propaginis. Quod si falsum esset, profecto graue iugum super filios Adam, a die exitus de uentre matris eorum , nullo modo iustum esset.

29. Quod autem Apostolum dixisse commemoras, Omnes nos manifestari oportet ante tribunal Christi, ut reportet unusquisque propria corporis sui prout gessit, siue bonum, siue malum ; quomodo in paruulis accipis? utrum et ipsi ante tribunal Christi manifestabuntur, an non? Si non manifestabuntur, quid te adiuuat ista sententia, quando ad eos non pertinet, quorum nunc agitur causa? Si autem manifestabuntur, quomodo reportat eorum quisque quod gessit, qui nichil gessit; nisi quia pertinet ad eos, quod per corda et ora gestantium, siue credunt, siue non credunt? Propria corporis sui enim dixit, quod ad unumquemque in se ipso iam uiuentem pertinet. Nam quomodo reportat bonum, ut intret in regnum Dei, si hoc reportat quisque quod gessit; nisi quia pertinet ad paruulum etiam quod per alterum gessit, id est, credidit? Sicut itaque quod credidit, pertinet ad eum, ut reportet bonum, hoc est, percipiat Dei regnum: sic ad eum pertinet etiam, si non credidit, ut reportet condemnationis iudicium; quia euangelica est et ipsa sententia [1 1Kb] , Qui non crediderit, condemnabitur . Et Apostolus dicendo, Omnes nos manifestari oportet, ut recipiat unusquisque prout gessit, siue bonum, siue malum; nichil uoluit intelligi medium. uide ergo quam importune nolis paruulum de alieno peccato reportare malum, et uelis eum de alieno recte facto reportare bonum, non qualecumque, sed Dei regnum. Alienum quippe opus est cum credit per alterum, sicut alienum opus fuit cum peccauit in altero. Nec nos dubitamus quia Baptismate delictum omne mundetur, sed renascendo quisque mundatur. Quod ergo non adimit nisi regeneratio, non cessat trahere generatio.

30. Sane dicendo »concupiscentiam non usquequaque animo rebellem,« procul dubio confiteris rebellem: et supplicium non fateris, quo aduersus te ipsum bellum geris? »Dicatur,« inquis, »paruulorum creator Deus talium, quales Dei manibus digni sunt;« et addis, »id est, innocentium.« Nonne te pietate et Dei laudatione uincere uidetur, qui dixerit etiam pulchra et sana opera decere manus Dei? Et tamen multi deformes, multi morbidi, multi horridi monstrosique  nascuntur; nec ideo illam totam substantiam, omnesque partes eius, et quidquid in ea substantialiter existit et uiuit, potuit creare nisi bonus et uerus Deus [1 1Kb] .

31. Iubes ut asseram, »quemadmodum in Christo, id est in uirtute eius, creatos paruulos sibi audeat diabolus uindicare.« Tu assere, si potes, quomodo sibi, non obscure, sed aperte uindicet [2 1Kb] paruulos, quos immundi spiritus uexant. Si ei traditos dicis: uidemus ambo supplicium, tu dic meritum; ambo cernimus penam, tu qui nulla mala merita dicis ex parentibus trahi, cum Deum iustum ambo fateamur, demonstra ista pena dignam si potes in infantibus culpam. An uero non agnoscis etiam hoc ad illud graue iugum pertinere, quod est super filios Adam, a die exitus de uentre matris eorum, usque in diem sepulture in matrem omnium? Sub quo iugo diuersis cladibus ita conteritur genus humanum, ut appareat hoc quod ex filiis ire fiunt homines tanquam pignore accepto filii misericordie, in futurum seculum preparari: in hoc autem seculo a die ortus usque in diem obitus, etiam ipsos sub eodem graui iugo conteri. Quandoquidem etiam baptizati paruuli inter alia mala uite huius nonnunquam et istos demonum patiuntur incursus; quamuis eruti de potestate tenebrarum, ne ab eis trahantur in supplicium sempiternum.

32. Iterum dicis, quod iam quidem dixisti, atque respondi , sed etiam nunc non debeo preterire, »Quod cum Deus paruulis nichil de proprio tam boni quam mali merentibus gloriam regenerationis [3 1Kb] attribuit, hoc ipso eos ad suam curam, ad suum ius, ad suum dominium pertinere docet, quod eorum uoluntatem ineffabilis preuenit beneficii largitate.« Quid igitur eum offenderunt, quos pariter innocentes, mundos, a se ad imaginem suam creatos, innumerabiles ab isto munere alienat, nec eorum uoluntatem huius ineffabilis preuenit beneficii largitate, separans tot imagines suas a regno suo? Si hoc eis non erit malum, non ergo amabunt regnum Dei tot innocentes imagines Dei. Si autem amabunt, et tantum amabunt, quantum innocentes amare debent regnum eius, a quo ad ipsius imaginem creantur, nichilne mali de hac ipsa separatione patientur? Postremo, ubilibet sint, quomodolibet sint sub Deo iudice, qui nec fato premitur, nec personarum acceptione corrumpitur; in illius regni felicitate non erunt, ubi erunt qui pariter nichil boni maliue meruerunt. Sed si nichil meruissent mali, nunquam priuarentur in communi causa communione tanti boni. In eis ergo, ut sepe diximus, ire uasis notas facit, secundum Apostolum, Deus diuitias glorie sue in uasa misericordie , ne glorientur tanquam de meritis uite sue, cum cognoscunt hoc sibi iustissime reddi potuisse, quod uident reddi paribus consortibus mortis sue [4 1Kb] .

 33. Si ergo recte uis sapere, etiam de paruulis sape quod ait Apostolus de Deo Patre, Qui eruit nos de potestate tenebrarum, et transtulit in regnum Filii caritatis sue : et illud alterum, Fuimus enim et nos aliquando natura filii ire, sicut et ceteri . Omnes enim eruuntur de potestate tenebrarum et filii ire erant, qui peccato moriuntur. Omnes autem ut Deo uiuant, peccato moriuntur, qui in morte Christi baptizantur. Omnes porro in morte eius baptizantur, quicumque baptizantur in Christo. Ergo quia et paruuli baptizantur in Christo, peccato moriuntur, et a potestate tenebrarum, ubi natura filii ire fuerant, eruuntur. Quod autem dicis, »Ubi ait Apostolus, natura filii ire, posse intelligi, Prorsus filii ire:« nonne hinc admoneri debuisti, antiquam contra uos defendi catholicam fidem; quia non fere inuenitur latinus codex, si non a uobis nunc incipiat emendari, uel potius in mendum mutari, ubi non natura sit scriptum  ? Quod utique cauere debuit interpretum antiquitas, nisi etiam fidei hec esset antiquitas, cui uestra cepit resistere nouitas.



CAPUT XI.

34. Sed homo egregius, in grege non uis esse uulgari. Rursus enim sententiam uulgi respuis, post tanta, quibus eum reddita ratione aduersus me concitaueras grauius, quam in te fuerat concitatus. Sed nimirum tua disputata considerans, nichil te talibus argumentis apud populum in catholice fidei ueritate et antiquitate fundatum agere potuisse uel posse sensisti. Unde ad eum spernendum contumacia rursus ora conuertis, eiusque partes quibus constat, non immerito uobis Christianorum infensissima multitudo, singillatim describendo et deridendo percurris, in quibus et »auditoriales scholasticos« tangis, et dicis contra me clamaturos, »O tempora, o mores« ! et tamen uulgi iudicium reformidas, ubi tam clamosos tibi suffragatores inuenire potuisti, qui Tullianis me uocibus territent; quod »aliunde quam unde totum est, esse putem genitalem corporis partem.« Quibus ego cum retulero, Non hoc dico, mentitur: libidinem culpo, non membra; uitium denoto, non naturam: iste autem qui mihi apud uos calumniatur, audet in Ecclesia Christi ante magistrum in celo sedentem recitare libidinis laudem; quod ei recitandum, si uobiscum studeret, magistrorum nemo proponeret, ne offenderet omnium uestrum pudorem: nonne alia in te Tulliana uere conuenientia uerba conuertent, dicentes tibi, »Ex hac parte pudor pugnat, abs te petulantia; hinc continentia, illinc libido« .

35. Nescio quos etiam quasi desertores dogmatis uestri ad fidem catholicam conuersos arguis uel reuersos. Quos tamen significasti ita te metuere, ut eorum nomina exprimere non auderes; ne forte audientes abs te sua falsa crimina, mox tibi, si non  uera, certe credibiliora reponerent. Quod quidem quicumque sunt isti, si grauiter sapiunt, non facerent, et parcerent tibi secundum apostolum, non reddentes maledictum pro maledicto . Tu autem saltem illum monentem ne dedigneris audire, de cuius litteris exclamare te libuit, »O tempora, o mores!« Saltem, inquam, ipsum audi, »ut quantum a rerum turpitudine abes« si tamen abes, »tantum te a uerborum libertate seiungas; et ea in alteros ne dicas, que cum tibi falso obiecta sint, erubescas.« Talia te sane in istos nescio quos dixisse qui legunt, sciant [1 1Kb] , qualia in aliquibus omnino non nouimus, quos in proposito continentie recessisse a Pelagianis hereticis nouimus. Tui uero uel tue quales sint nichil mea interest, quos tu uel quas tu sic fallis, ut dicas me definire, »nec in carioso quidem corpore libidinem posse frenari.« Imo quia frenari posse et frenari oportere decerno, ideo malum intelligo. Quod qui negat malum, uiderit quomodo habeat bonum, cui repugnantem, uelit nolit, fatetur frenandam esse libidinem. Ego itaque non solum a senibus, uerum et a iuuenibus dico libidinem posse frenari: sed multum miror a continentibus libidinem posse laudari.

36. Quis autem nostrum dicit, »Malum hoc quod paruuli originaliter trahunt, sine substantia in qua est, aut esse posse, aut unquam fuisse?« Quod tanquam dicamus, ita queris dialecticos iudices, et irrides uulgum, quasi ad ipsum te iudicem adducam, a quo iudicari ista non possunt: que tu si non didicisses, Pelagiani dogmatis machina sine architecto necessario remansisset. Si uis uiuere, noli amare sapientiam uerbi, qua euacuatur crux Christi . Quomodo de aliis substantiis in alias substantias uel bone uel male transeant qualitates, non migrando, sed afficiendo, iam libro superiore tractauimus . Si uulgi spernis iudicium, illos iudices intuere, quos tibi duobus prioribus meis libris luculentissima in Ecclesia Christi preditos auctoritate proposui.



CAPUT XII.

37. Quale est autem, quod beate memorie Zosimum Apostolice Sedis episcopum, ut in tua prauitate persistas, preuaricationis accusas? Qui non recessit a suo precessore [2 1Kb] Innocentio, quem tu nominare timuisti; sed maluisti Zosimum, quia egit primitus lenius cum Celestio: quoniam se in his sensibus uestris si quid displiceret, paratum esse dixerat corrigi, et Innocentii litteris consensurum esse promiserat.

38. Memento sane quemadmodum de constituendo episcopo dissensionem populi Romani insultabundus obiectas  . Quod abs te quero, utrum homines sua fecerint uoluntate. Quod si negas, quomodo liberum  defendis arbitrium? Si autem fateris, quomodo eam uocas »ultionem Dei,« atque a uestro dogmate exorbitas, dum putari diuinitus uindicatus [1 1Kb] affectas? An tandem aliquando concedis, quod obstinatissima contentione negaueras, occulto Dei iudicio fieri, ut in ipsis hominum uoluntatibus inueniatur aliquid, quod et peccatum sit et pena peccati? Hoc enim nisi in ista tua sententia sapuisses, nullo modo factum hominum ultionem Dei esse dixisses. Sed quando ante annos plurimes tale ibi quiddam de beato Damaso et Ursicino [2 1Kb] contigit, nondum Pelagianos Ecclesia Romana damnauerat.

39. Dicis, »me quoque ipsum innouasse sensus meos, et initio conuersionis mee hoc sensisse quod tu.« Sed fallis, aut falleris, siue calumniando his que nunc dico, siue non intelligendo, uel potius non legendo ea que tunc dixi. Nam ego per unum hominem in mundum intrasse peccatum, et per peccatum mortem, et ita in omnes homines pertransisse, in quo peccauerunt omnes ; ab initio conuersionis mee sic tenui semper, ut teneo. Exstant libri quos adhuc laicus recentissima mea conuersione conscripsi, etsi nondum sicut postea sacris Litteris cruditus, tamen nichil de hac re iam tunc sentiens, et ubi disputandi ratio poposcerat dicens, nisi quod antiquitus discit [3 1Kb] et docet omnis Ecclesia: in has uidelicet magnas manifestasque miserias, in quibus homo uanitati similis factus est, ut dies eius sicut umbra pretereant , et sit uniuersa uanitas omnis homo uiuens , merito peccati originalis genus humanum fuisse collapsum; unde non liberat nisi qui dixit, ueritas liberabit uos ; et, Ego sum ueritas ; et, Si uos Filius liberauerit, tunc uere liberi eritis . Non enim a uanitate nisi ueritas liberat; sed secundum gratiam, non secundum debitum; per misericordiam, non per meritum. Sicut enim iudicii fuit ut uanitati subiiceremur; ita misericordie est ut ueritate liberemur, et ipsa bona merita nostra nonnisi Dei dona esse fateamur.



CAPUT XIII  .

40. Iam nunc illam tuam discutiamus calumniam, qua me dixisse criminaris, »baptizatos ex parte mundari. Quod melius« dicis »meis sermonibus apparere:« eosque sermones meos, quibus hoc apparere posse asseueras, considerandos in tua disputatione proponis. Ago gratias, nempe isti sunt: »Carnis,« inquam, »concupiscentia non est nuptiis imputanda, sed toleranda. Non enim est ex naturali connubio ueniens bonum, sed ex antiquo peccato accidens malum. Propter hanc ergo fit, ut etiam de iustis et legitimis nuptiis filiorum Dei, non filii Dei, sed filii seculi generentur: quia et hi qui generant, si iam regenerati sunt, non ex hoc generant  quo filii Dei sunt, sed ex quo adhuc filii seculi. Dominica quippe sententia est: Filii huius seculi generant et generantur« . »Ex quo itaque sumus adhuc filii huius seculi, exterior homo noster corrumpitur, ex hoc et huius seculi filii generantur [1 1Kb] : ex quo sumus filii Dei, interior renouatur de die in diem« . »Quamuis et ipse exterior per lauacrum sanctificatus sit, et spem future incorruptionis acceperit, propter quod et templum Dei merito dicitur«  »: sed hoc non solum propter presentem sanctificationem, sed propter [2 1Kb] illam spem dictum est, de qua dicitur, Et nos ipsi primitias habentes spiritus ingemiscimus, adoptionem [3 1Kb] exspectantes, redemptionem corporis nostri« . »Si ergo redemptio corporis nostri secundum Apostolum exspectatur, profecto quod exspectatur adhuc speratur, nondum tenetur« . Nihil habent hec uerba mea quod non in se baptizatus agnoscat, qui cum Apostolo dicit: Et ipsi in nobismetipsis ingemiscimus. Unde et alibi ait: Etenim qui sumus in hac habitatione, ingemiscimus grauati . Quo pertinet etiam illud, quod in libro Sapientie legimus: Corpus enim corruptibile aggrauat animam, et deprimit terrena inhabitatio sensum multa cogitantem . Sed tu tanquam in celo iam inter Angelos immortaliter habitans, uerba infirmitatis et mortalitatis irrides; et ea exponens non secundum meum sensum, sed secundum dolum tuum, dixisse me affirmas, »quod gratia non perfecte hominem nouum faciat.« Non hoc dico: attende quod dico. Gratia perfecte hominem nouum facit; quandoquidem et ad corporis immortalitatem plenamque felicitatem ipsa perducit. Nunc etiam perfecte innouat hominem, quantum attinet ad liberationem ab omnibus omnino peccatis, non quantum ad liberationem attinet ab omnibus malis, et ab omni corruptione mortalitatis, qua nunc corpus aggrauat animam. Unde est gemitus, quem suum quoque confitetur Apostolus dicens, Et ipsi in nobismetipsis ingemiscimus. Sed ad illam quoque perfectionem que speratur, eodem Baptismate, quod hic accipitur, peruenitur. Non autem omnes filii seculi filii sunt diaboli, quamuis omnes filii diaboli filii sint seculi. Sunt enim etiam filii Dei, qui tamen adhuc filii sunt seculi; propter quod et coniugio copulantur: sed filios Dei carne non gignunt, quia et ipsi ut essent filii Dei, non ex carne, non ex sanguine, non ex uoluntate uiri, neque ex uoluntate carnis, sed ex Deo nati sunt . Sanctificatio ergo per Baptismum etiam nunc confertur et corpori, non tamen nunc corruptio eius aufertur, que ipsam quoque aggrauat animam. Et ideo quamuis casta sint corpora, cum desideriis peccati membra non seruiunt, propter quod ad templum Dei pertinere ceperunt: est tamen quod  gratia in tota ista edificatione perficiat, quamdiu caro concupiscit aduersus spiritum ut motus malos qui refrenandi sunt incitet, et spiritus aduersus carnem  ut sanctitas perseueret.



CAPUT XIu.

41. Quis autem nescit [1 1Kb] quod nobis egregius doctor inculcas, »ideo dici carnem concupiscere, quia carnaliter anima concupiscit?« Non enim sine anima ulla potest esse carnis concupiscentia. Nam utique concupiscere uiuentis sentientisque nature est: ita ut non desit concupiscentia, quam spadonum quoque castitas frenet; minus quidem laboriosa, quia ubi materiam de qua operetur non inuenit, minus aduersus eam libido consurgit: est tamen, pudiceque comprimitur, ne concumbendi quamuis irritus ipse conatus, in eam turpitudinem ueniat, propter quam Calligonum ualentiniani iunioris eunuchum gladio nouimus ultore punitum, meretricis confessione conuictum. Neque enim et in libro Ecclesiastico adhiberetur inde similitudo, atque diceretur, uidens oculis et ingemiscens, quasi spado complectens uirginem et suspirans ; nisi et ipsi mouerentur concupiscentie carnalis affectibus, licet destituti carnis effectibus. Motibus igitur suis anima quos habet secundum spiritum, aduersatur aliis motibus suis quos habet secundum carnem; et rursus, motibus suis quos habet secundum carnem, aduersatur aliis motibus suis quos habet secundum spiritum: et ideo dicitur, caro concupiscere aduersus spiritum, et spiritus aduersus carnem. Sed propter hoc et de ipsa anima dictum est, Renouatur de die in diem . Neque enim ipsa in sanctitate non proficit, cum magis magisque minuit eas, quibus non consentit, carnales cupiditates. Iam baptizatis quippe dicebat Apostolus, Mortificate membra uestra que sunt super terram. Ibi et fornicatio, et mala concupiscentia, et auaritia nominatur . Quomodo ergo mortificat iam baptizatus fornicationem, quam non iam perpetrat, et secundum te »nec habet aliquid quod mortificet?« Quomodo, inquam, obtemperat Apostolo dicenti, Mortificate fornicationem; nisi cum desideria eius quibus non consentit expugnat, que in bene proficientibus [2 1Kb] , et omnino non fornicantibus, nec consensione, nec opere, etsi non desunt, tamen quotidie minuuntur? Hoc agitur in templo Dei, quando adiuuante Deo agitur quod precepit Deus. Opera spiritus eriguntur, opera carnis mortificantur. Si enim secundum carnem uixeritis, inquit, moriemini: si autem spiritu facta carnis mortificaueritis, uiuetis. Et ut scirent se hoc non facere nisi gratia Dei, continuo subdidit: Quotquot enim spiritu Dei aguntur, hi filii sunt Dei . Ac per hoc quicumque aguntur Dei spiritu, ipsi facta  carnis mortificant spiritu.

42. Habent ergo iam baptizati quid agant in se ipsis, hoc est, in Dei templo, quod edificatur hoc tempore, ut dedicetur in fine. Aedificatur autem post captiuitatem [1 1Kb] , sicut huius rei est index titulus psalmi, eiecto scilicet foras qui captiuauerat inimico. In ordine quippe Psalmorum, quod mirum uideri potest, prior est psalmus dedicationis domus, et posterior edificationis. Sed dedicationis ideo prior est, quia illam domum cantat, de qua eius architectus ait, Soluite templum hoc, et in tribus diebus exsuscitabo illud . Iste autem posterior, quando domus edificabatur post captiuitatem, Ecclesiam prophetauit. Denique et sic incipit: Cantate Domino canticum nouum; cantate Domino, omnis terra . Nemo igitur ita desipiat, ut unumquemque baptizatum ideo existimet iam esse perfectum, quia dictum est, Templum Dei sanctum est, quod estis uos : et, Nescitis quia corpora uestra templum in uobis est Spiritus sancti, quem habetis a Deo ? et in alio loco, Nos enim templum Dei uiui sumus : et cetera huiusmodi. Iam enim hoc uocatur; et cum edificatur, mortificantur [2 1Kb] hic membra nostra, que sunt super terram. Quamuis enim iam peccato mortui, Deo uiuamus: est tamen quod in nobis mortificemus, ut non regnet peccatum in nostro mortali corpore, ad obediendum concupiscentiis eius ; a quibus nos soluit, ne his essemus obnoxii, plena atque perfecta remissio peccatorum, et remanserunt in nobis cum quibus gerantur bella castorum. Ex his est et illa qua pudicus bene utitur coniugatus: sed cum bene fit, de malo nascitur bonum non sine malo; et ideo renascitur, ut liberetur a malo. Quod enim Deus creat et homo generat, profecto bonum est in quantum homo est: sed ideo non sine malo, quia sola regeneratio soluit a malo, quod trahit generatio de primo magnoque peccato.

43. Sic autem incredibile uis uideri, »quod in utero baptizate, cuius corpus est templum Dei, formatur homo futurus sub diabolo, nisi Deo renascatur ex Deo:« quasi non maioris admirationis sit, quod Deus et ubi non habitat operatur. Non enim habitat in corpore subdito peccatis : et tamen operatur hominem in utero meretricis. Attingit enim ubique propter suam munditiam, et nichil inquinatum in eum incurrit . Et quod multo est mirabilius, aliquando adoptat in filium, quem format in utero immundissime femine; et aliquando non uult esse suum filium, quem format in utero sue filie. Ille quippe ad baptismum nescio qua prouisione  peruenit; iste repentina morte non peruenit. Atque ita Deus, in cuius potestate sunt omnia, facit esse in Christi consortio, quem formauit in diaboli domicilio; et non uult esse in regno suo, quem formauit in templo suo. Aut si uult, cur non facit quod uult? Non enim quod soletis de maioribus dicere, Deus uult, et paruulus non uult. Certe hic ubi fati nulla est immobilitas, nulla fortune temeritas, nulla persone dignitas, quid restat nisi misericordie ueritatisque profunditas? Ut sciamus et ex hoc incomprehensibili comprehendamus, iuxta duos homines, unum per quem peccatum intrauit in mundum, alterum qui tollit peccatum mundi, omnes filios concupiscentie carnalis undecumque nascantur, ad iugum graue filiorum Adam merito pertinere; et ex his omnes filios gratie spiritualis undecumque nascantur, ad iugum suaue filiorum Dei sine merito peruenire. Proinde conditionem suam gerit, qui in alterius corpore, quod est templum Dei, ita construitur, ut non ideo sit et ipse templum Dei, quia edificatur in templo Dei. Matris quippe corpus ut esset templum Dei, gratie beneficium est, non nature: que gratia non conceptione, sed regeneratione confertur. Nam si ad matris corpus id quod in ea concipitur pertineret, ita ut eius pars deputaretur; non baptizaretur infans, cuius mater baptizata est aliquo mortis urgente periculo, cum eum gestaret in utero. Nunc uero cum etiam ipse baptizatur, non utique bis baptizatus habebitur. Non itaque ad maternum corpus, cum esset in utero, pertinebat: et tamen creabatur in templo Dei non templum Dei. Ita in femina fideli creatus est infidelis, et in eum parentes infidelitatem traiecerunt, quam non habebant quando ex ipsis natus est, sed tunc habebant quando et ipsi similiter nati sunt. Traiecerunt ergo, quod iam non erat in eis, propter semen spirituale quo regenerati sunt; sed erat in eorum carnali semine, quo eum generauerunt.

44. Quamuis itaque sacro Baptismate sanctificetur et corpus; ad hoc tamen sanctificatur, ut per remissionem peccatorum non solum preteritis peccatis omnibus, uerum etiam ipsi que inest carnis concupiscentie non sit obnoxium; cui necesse est obnoxius omnis homo nascatur, etiam moriturus obnoxius, si non renascatur. Ubi ergo me audisti siue legisti dicentem, »non innouari homines per Baptismum, sed quasi innouari; non liberari, sed quasi liberari; non saluari, sed quasi saluari?« Absit ut ego inanem dicerem gratiam lauacri illius, in quo renatus sum ex aqua et spiritu, qua liberatus sum a reatu omnium peccatorum, uel que nascendo traxeram, uel que male uiuendo contraxeram: qua liberor ut sciam [1 1Kb] ne intrem in tentationem, a concupiscentia mea abstractus et illectus, atque ut exaudiar dicens cum consortibus meis, Dimitte nobis debita nostra ; qua liberabor, ut spero, in eternum, ubi iam nulla lex in membris meis repugnet legi mentis mee . Non igitur ego inanem  facio Dei gratiam: sed tu eius inimicus inanem quesisse uideris iactantiam, ut in tuam disputationem introduceres Epicurum, »qui negauit esse corpus deorum, sed tanquam corpus; nec sanguinem, sed tanquam sanguinem« ; et hac occasione de philosophorum litteris ad rem que inter nos agitur non pertinentibus, tanto ineptius quanto uelut doctius delirares. Quis autem nostrum dicit, »Quidquid in presenti seculo agitur, esse culpandum;« cum hic ipse Christus tanta egerit bona, sed ut nos erueret de presenti seculo malo?



CAPUT Xu.

45. Quam porro diligenter et congruenter exponas apostolicum testimonium, ubi ait, Spe salui facti sumus, et cetera, usque ad redemptionem corporis nostri , opere pretium est intueri. Dicis enim quod »illa resurrectio non peccata dimittat aliquorum, sed expurget [1 1Kb] merita singulorum. Reddit enim unicuique,« inquis, »secundum opera sua,« nec tamen dicis, secundum que opera sua regnum Dei paruulis reddat. Et peccata quidem nulla remittuntur in regno: sed si nulla remitterentur in iudicio illo nouissimo, puto quod Dominus non dixisset de quodam peccato, Non remittetur neque in hoc seculo, neque in futuro ; quando sibi remitti sperabat latro ille, qui dicebat, Memento mei, cum ueneris in regnum tuum . De qua re, quoniam profundissima questio est, non est modo precipitanda sententia. Cur autem in regno nulla peccata remittit Deus filiis suis, nisi quia non inuenit quod remittat? Non enim poterunt ibi esse peccata, ubi spiritus, non dico non consentit concupiscentie carnis, sed nec concupiscit aduersus carnem, quia nec caro aduersus eum; illa ineffabili salute perfecta, que nunc non fit in Baptismo, ubi remittuntur quidem cuncta peccata, sed remanent carnalium concupiscentiarum mala, cum quibus post Baptismum, si tamen proficiunt, exerceant siue coniugati gloriosa, siue continentes gloriosiora certamina: quod et ipse confiteris ; sed nescio qua miseria, quando pro ueritate loqueris, tunc te ipse non audis.

46. Describens quippe illam summam resurrectionis felicitatem, dicis, »neminem iam ibi iustorum liuidum facere corpus suum, et seruituti subiicere; neminem humiliare animam suam stratis duris et pedore membrorum.« Responde ergo cur hic ista faciat, qui omni malo in Baptismate caruit: cur audet liuidum facere templum Dei? Nonne membra eius membra sunt utique templi Dei? Cur ergo non suaui odore, sed pedore templi eius, aut inuitat presentiam, aut impetrat misericordiam, aut placat iram eius? Nihilne mali castigat, domat, uincit, opprimit in templo Dei, etiam liuore et pedore ipsius templi Dei? Nonne attendis, nonne perspicis, quia tam uehementer corpus suum persequens, si nichil ibi persequitur quod displicet Deo, frustra persequendo templum  eius facit iniuriam magnam Deo? Quid tergiuersaris, quid cunctaris apertius confiteri? Illud profecto, illud est quod iste, cuius liuorem pedoremque predicas, in sua carne persequitur, unde dicebat Apostolus, Scio quia non habitat in me, hoc est in carne mea, bonum . Quam uocem baptizati esse cur negas, cum opera uocis huius in liuore corporis et membrorum pedore cognoscas? Neque enim hec sancti, uel Dei flagellis, uel ab inimicis tolerant patiendo, sed ipsi sibi ingerunt continendo. Et utquid hoc, nisi contra carnis concupiscentiam spiritu concupiscendo? Quod nimirum et ipse sensisti. Cum enim describens felicitatem future uite, addidisses atque dixisses, »Nemo conuiciis felicem impudentiam, nemo maxillas palmis, nemo subiiciet terga uerberibus; nec conflare studebit de infirmitate uirtutem; nec cum inopia frugalitas, nec cum meroribus magnanimitas:« quare dicere noluisti, Nec cum carnis concupiscentia castitas [1 1Kb] ; sed festinasti sensum concludere, atque dixisti, »nec patientia cum dolore luctabitur;« nichil aliud commemorans nisi quod forinsecus irruens fortitudine toleratur, non quod intus se commouens castitate comprimitur? An forte nos arguis tarditatis, qui non intellexerimus, hoc te iam significasse superius, cum de liuore corporis diceres et labore ac pedore membrorum? Quando enim non ab hoste, sed a se ipso affligitur fortis, in ipso intus est qui uincendus est hostis.

47. Memento sane non te exposuisse cur Apostolus dixerit, adoptionem exspectantes , qui iam in lauacro regenerationis fuerat adoptatus. Iterum dicis, »quod carnem suam nullus oderit.« Quis enim hoc negat? Sed tamen discipline rigore asseris conterendam. Iterum ergo pro ueritate loqueris, et audire te non uis. Cur enim caro conteritur a fidelibus, si nichil remansit in Baptismo quod aduersus spiritum concupiscat? cur, inquam, conteritur a se ipso templum Dei, si nichil ibi est quod resistat Spiritui Dei? Non autem tantum inesset, uerum et grauiter obesset, nisi reatus quo [2 1Kb] nos obstrinxerat, per remissionem peccatorum solutus esset. Soluitur ergo per indulgentiam, quia tenebat in noxa: conteritur per continentiam, ne uincat in pugna. Agitur itaque ne obsit, donec ita sanetur ut non sit. Quapropter dimittuntur in Baptismate cuncta peccata, et originaliter tracta, et ignoranter uel scienter adiecta. Sed cum dicit Apostolus Iacobus, Unusquisque tentatur a concupiscentia sua abstractus et illectus: deinde concupiscentia cum conceperit, parit peccatum ; profecto in his uerbis partus a pariente discernitur. Pariens enim est concupiscentia, partus peccatum. Sed concupiscentia non parit, nisi conceperit; nec concipit, nisi illexerit, hoc est, ad malum perpetrandum obtinuerit uolentis assensum. Quod ergo aduersus eam dimicatur, hoc agitur, ne concipiat pariatque peccatum. Dimissis itaque in Baptismo peccatis  omnibus, id est omnibus concupiscentie fetibus, si illic etiam ipsa consumpta est, quomodo contra eam ne concipiat, dimicant sancti »liuore corporis, pedore membrorum, contritione carnis?« que uerba tua sunt. Quomodo, inquam, liuore, pedore, contritione templi Dei contra eam belligeratur a sanctis, si et ipsa est ablata Baptismate? Manet igitur: nec ea regenerationis lauacro caruimus, si non ibi caruimus sensu, quo eam manere sentimus.

48. Quis autem ita sit imprudens atque impudens, ita procax, pertinax, peruicax, ita postremo insanus et demens, qui cum peccata mala esse fateatur, neget esse malum concupiscentiam peccatorum, etiamsi aduersus eam concupiscente spiritu, peccata concipere ac parere non sinatur? Tale porro ac tam magnum malum, tantum quia inest, quomodo non teneret in morte et pertraheret in ultimam mortem, nisi et eius uinculum in illa que fit in Baptismo remissione peccatorum omnium solueretur? Propter hoc enim uinculum quod connectitur ex primo Adam, nec solui potest nisi in secundo Adam; propter hoc, inquam, uinculum mortis, mortui reperiuntur infantes, non ista morte notissima que a corpore animam separat, sed ea morte qua tenebantur omnes, pro quibus mortuus est Christus. Scimus enim, ait Apostolus , quoniam unus pro omnibus mortuus est; ergo omnes mortui sunt: et pro omnibus mortuus est, ut qui uiuunt, iam non sibi uiuant, sed ei qui pro omnibus mortuus est, et resurrexit . Illi ergo uiuunt, pro quibus ut uiuant, mortuus est qui uiuebat. Quod apertius ita dicitur: Illi sunt a mortis uinculo liberi [1 1Kb] , pro quibus mortuus est inter mortuos liber . uel sic multo apertius: Illi sunt liberati a peccato, pro quibus mortuus est qui nunquam fuerat in peccato. Et cum semel sit mortuus, tamen pro unoquoque tunc moritur, quando in eius morte, quantelibet etatis fuerit, baptizatur: id est, tunc ei proderit mors eius qui fuit sine peccato, quando in eius morte baptizatus mortuus fuerit etiam ipse peccato, qui mortuus fuerat in peccato.



CAPUT XuI.

49. Ingeris Apostoli testimonium, ubi ait, Nolite errare; neque fornicarii, neque simulacris seruientes, et cetera, quibus commemoratis, concludit quod regnum Dei non possidebunt [2 1Kb] . Sed agunt talia qui concupiscentie, quam laudas, motibus ad mala et turpia queque consentiunt. Quod ergo ait, Et hec quidem fuistis, sed abluti estis, sed sanctificati estis : mutatos eos dixit in melius, non ut ea carerent, quod in hac uita fieri non potest; sed ut ei non obedirent, quod in [3 1Kb] bona uita fieri potest; atque ut ab eo, quo erant uinculo eius obnoxii, liberatos se esse cognoscerent, quod nisi regeneratione fieri non potest. Tu autem, qui putas, »quod si malum esset concupiscentia, careret ea qui baptizatur,« multum erras. Omni enim peccato caret, non  omni malo. Quod planius ita dicitur: Omni reatu omnium malorum caret, non omnibus malis. Numquid enim caret corruptione corporis? Annon est malum quod aggrauat animam? et errauit qui dixit, Corpus enim corruptibile aggrauat animam ? Numquid caret ignorantie malo, per quod a nescientibus innumerabilia perpetrantur mala? An paruum malum est, per quod homo non percipit que sunt Spiritus Dei? De baptizatis nempe dicebat Apostolus: Animalis homo non percipit que sunt Spiritus Dei; stultitia est enim illi, et non potest scire, quoniam spiritualiter diiudicatur . Deinde paulo post: Et ego, inquit, fratres, non potui loqui uobis quasi spiritualibus, sed quasi carnalibus. Quasi paruulis in Christo, lac uobis potum dedi, non escam; nondum enim poteratis: sed nec adhuc quidem potestis; adhuc enim estis carnales. Cum enim sint inter uos emulatio et contentio, nonne carnales estis, et secundum hominem ambulatis? uide que dicat mala de ignorantie malo uenientia. Et puto quod non de catechumenis ista dicebat. Paruuli quippe in Christo quomodo essent, nisi iam renati essent? Quod si nondum credis, quid eis post pauca dicat, attende: Nescitis quia templum Dei estis, et Spiritus Dei habitat in uobis ? An adhuc dubitabis, uel negabis, non eos potuisse esse templum Dei, in quo habitaret Spiritus Dei, nisi baptizatos? Saltem ergo illud respice quod eis dixit: Numquid in nomine Pauli baptizati estis ? Non igitur caruerant tanto ignorantie malo in lauacro regenerationis, ubi tamen omnibus caruerant sine dubitatione peccatis. Et per hoc ignorantie malum templo Dei, in quo habitabat Spiritus Dei, stultitia erant que sunt Spiritus Dei. Sed de die in diem si proficerent, et in quod peruenerant in eo ambularent, sana profecto accedente doctrina minueretur hoc malum. Credamus etiam non tantum minui, uerum etiam in hac uita posse consumi: tamen post Baptismum; numquid in Baptismo? Concupiscentiam uero quis ambigat in hac uita posse minui, non posse consumi?

50. Horum itaque malorum preteritus omnis reatus sacro fonte diluitur. Remittuntur ergo in renascentibus, minuuntur in proficientibus. Ignorantia minuitur ueritate magis magisque lucente: concupiscentia minuitur caritate magis magisque feruente. Nihil boni horum duorum [1 1Kb] est a nobis. Non enim spiritum huius mundi accepimus, sed spiritum qui ex Deo est, ut sciamus que a Deo donata sunt nobis . Ex hoc autem concupiscentia peior est quam ignorantia, quia ignorantia sine concupiscentia minus peccat; concupiscentia uero sine ignorantia grauius peccat. Et nescire malum, non semper est malum: concupiscere autem malum, semper est malum. Bonum quoque ipsum utiliter aliquando ignoratur, ut opportune sciatur: nullo autem modo fieri potest ut carnali concupiscentia bonum hominis concupiscatur: quandoquidem nec ipsa proles libidine corporis, sed uoluntate  animi concupiscitur, quamuis non sine libidine corporis seminetur. De hac quippe agimus concupiscentia, qua caro concupiscit aduersus spiritum; non de illa bona, qua spiritus concupiscit aduersus carnem , et qua concupiscitur continentia per quam concupiscentia uincatur. Hac ergo concupiscentia carnis nunquam concupiscitur hominis ullum bonum, si uoluptas carnis non est hominis bonum. Si autem, ut aliquo loco significasti, »placet tibi secta Dinomachi, honestatem uoluptatemque coniungens« ; quod philosophi quoque huius mundi qui honestiores uidebantur, Scylleum bonum esse dixerunt, ex humana scilicet natura belluinaque compactum: si hoc ergo monstrum tua opinione sectaris; satis est nobis, quod confiteris aliam esse illicitam, aliam licitam uoluptatem. Ac per hoc mala est concupiscentia que indifferenter utrumque appetit, nisi ab illicita uoluptate licita uoluptate frenetur [1 1Kb] . Hoc autem malum non in Baptismate ponitur [2 1Kb] : sed baptizatis per gratiam regenerationis ab eius obligatione iam liberis, ne ad illicita pertrahat, salubriter uincitur. Ut autem resurrectionis tempore non sit omnino in uiuente corpore nec dolente, premium est eorum qui contra eam fideliter certauerunt, qui languore sanato immortalitate [3 1Kb] beatissima uestientur. In eis uero qui non ad uitam resurgent, non feliciter, sed penaliter non erit [4 1Kb] : non quia tunc ab ea quisquam mundabitur; sed quia tunc malis non in delectamenta excitabitur, sed in tormenta uertetur.



CAPUT XuII  .

51. Iam uideamus illud excellentissimum acumen tuum, quo uidisti quemadmodum refelleres quod a me dictum est, »dimitti concupiscentiam carnis in Baptismo, non ut non sit, sed ut in peccatum non imputetur; quamuis autem reatu suo iam soluto, manet tamen« . Aduersus hec mea uerba sic argumentaris homo acutissimus, tanquam ipsam concupiscentiam dixerim per Baptismum reatu liberari; quoniam dixi, »reatu suo iam soluto:« uelut »suo« dixerim, quo ipsa rea est, eoque soluto illa permaneat absoluta. Quod utique si sensissem, profecto eam malam esse non dicerem, sed fuisse. Ac per hoc, secundum mirabilem intelligentiam tuam, quando audis in aliquo homicidii reatum solutum, non hominem, sed ipsum homicidium a reatu existimas absolutum. Sic intelligat quis, nisi qui non erubescit laudare, cum qua compellitur dimicare? Et quomodo te iactas et exsultas in redarguendo istam sententiam, non meam plane, sed tuam [5 1Kb] ? Talia  quippe dicis, qualia dicenda sunt in eos, qui per Baptismum sanctificatam et fidelem factam concupiscentiam carnis affirmant in eis, in quibus regeneratis manet tamen. Sed hoc tibi potius qui eam bonam predicas, conuenit dicere, »ut bono eius naturali,« sicut de infantibus dicitis, »bonum sanctificationis accedat,« et sit carnis concupiscentia sancta Dei filia. Nos autem qui eam malam dicimus, et manere tamen in baptizatis, quamuis reatus eius, non quo ipsa erat rea , sed quo reum hominem originaliter faciebat, fuerit remissus atque uacuatus; absit ut dicamus sanctificari, cum qua necesse habent regenerati, si non in uacuum Dei gratiam susceperunt, intestino quodam bello tanquam cum hoste confligere, et ab ea peste desiderare atque optare sanari.

52. Nam si propterea dicis, nulla mala remanere in baptizatis, ne ipsa mala baptizata et sanctificata credantur; uide quanta te sequatur absurditas. Si enim quidquid est in homine quando baptizatur, baptizari et sanctificari putandum est; dicturus es et ipsa in illo baptizari et sanctificari, que in intestinis et uesica sunt per digestiones corporis egerenda. Dicturus es baptizari et sanctificari hominem in matris utero constitutum, si ad hoc Sacramentum accipiendum grauidam necessitas cogat; et ideo baptizari iam non debere qui nascitur. Postremo dicturus es et ipsas baptizari et sanctificari febres, quando baptizantur egroti; ac per hoc baptizari et sanctificari etiam opera diaboli: uelut si mulier illa baptizaretur antequam curaretur, quam satanas in infirmitate alligauerat per decem et octo annos . Quid de malis ipsius animi loquar? Cogita quantum mali sit, stultitiam putare que sunt Spiritus Dei; et tamen tales erant quos Apostolus alebat lacte, non cibo. Numquid et stultitie illius tam magnum malum, quia non fuerat Baptismate ablatum, baptizatum sanctificatumque dicturus es? Sic ergo et concupiscentia, que manet oppugnanda atque sananda, quamuis in Baptismo dimissa sint cuncta omnino peccata, non solum non sanctificatur, sed potius ne sanctificatos eterne morti obnoxios possit tenere, euacuatur: quia et illi qui lacte alebantur, non solido cibo, et adhuc erant animales, non percipientes que sunt Spiritus Dei, quoniam stultitia illis adhuc erat; si in illa mentis etate, non carnis, de corpore exissent, in qua etate noui homines appellabantur [1 1Kb] paruuli in Christo, nullo reatu stultitie illius tenerentur: quia hoc eis beneficium fuerat regeneratione collatum, ut omnium malorum, quibus et postea uel moriendo uel proficiendo fuerant exuendi, reatus continuo solueretur remissione peccatorum omnium, nondum omnium sanitate morborum. Qui tamen reatus teneat necesse est eum, qui secundum carnem generatur; quia non nisi ei remittitur, qui secundum spiritum regeneratur. A morte quippe iustissime damnationis  per unum Mediatorem Dei et hominum liberatur genus humanum, non a morte corporis tantum, sed a morte qua mortui sunt, pro quibus unus mortuus est. Et quia pro omnibus mortuus est, ergo omnes mortui sunt.



CAPUT XuIII.

53. Quod uero te libuit tam multum de qualitatum differentia disputare, quia ego semel nominaui qualitatem, dicens, »non substantialiter manere concupiscentiam, sicut corpus aliquod aut spiritum; sed esse affectionem quamdam male qualitatis, sicut est languor« : itane nichil ad rem pertinere non sentis? Primo enim dicis, »me mutasse sententiam, et immemorem totius libri mei professum fuisse substantiam esse libidinem.« Reuera euoluto et enucleato libro meo non es reperturus me libidinem substantiam dixisse uel semel. Dixerunt eam quidam philosophi partem animi esse uitiosam: et utique pars animi substantia est, quia substantia est ipse animus. Sed ego ipsum uitium, quo animus uel ulla pars eius isto modo uitiosa est, libidinem dico, ut omni uitio sanato salua sit tota substantia. Quia et illi philosophi locutione tropica mihi uidentur uitiosam partem animi appellasse libidinem, in qua parte est uitium quod uocatur libido, sicut appellatur domus pro eis qui sunt in domo.

54. Deinde te nimis acutis dialecticorum telis incautius exercendo, nosque iactantius territando, sectam uestram lethaliter uulnerasti. Diuidens quippe atque definiens uel etiam describens differentias qualitatum, inter cetera: »Tertia species qualitatis est,« inquis, »affectio et affectionalis qualitas. Affectio autem in qualitate ob hoc ponitur,« ais, »quia principium qualitatum est; cui etiam reputantur ad momentum accedentes recedentesque aut animi aut corporis passiones. Affectionalis uero qualitas,« inquis, »omnibus quibus euenerit, ex maioribus orta causis ita inherescit, ut aut magnis molitionibus, aut nullis omnino separetur.« Hec quidem satis explicasti scientibus: sed quia contemnendi non sunt, qui lecturi libros nostros discipline huius ignari sunt: quod deesse uideo, faciam ut a me illustrentur exemplis. Quantum ad animum attinet, affectio est timere; affectionalis qualitas, timidum esse, sicut aliud est iratus, aliud iracundus; aliud ebrius, aliud ebriosus: ille affectiones, iste affectionales sunt qualitates. Quantum autem ad corpus, sicut aliud est pallens, aliud pallidus; aliud rubens, aliud rubicundus: et si qua huiusmodi, quorum plurimis desunt usitata uocabula. Cum itaque dixeris, »affectionalem qualitatem ortam ex maioribus causis, atque ita inherescere, ut aut magnis molitionibus, aut nullis separetur:« quando secundum eam dicitur animus malus, uel potius homo malus; nonne metuis, ne uoluntas bona aut non ibi esse possit, aut ualere nichil possit? Nonne concedis, hominem miserum, quicumque ille sit uel fuerit, certe aduersus talem clamasse qualitatem, uelle adiacet mihi; perficere autem bonum non inuenio? Hic saltem fatemini esse istorum uerborum  gemitum necessarium: Quis me liberabit de corpore mortis huius? Gratia Dei per Iesum Christum Dominum nostrum .

55. Quapropter, quantolibet te aduersus oculos imperitorum dialectico tegmine inuoluas, manifesta ueritate nudaberis. Ego tanquam ualetudinem malam ex origine uitiata ingenitum esse homini dico uitium, quo caro concupiscit aduersus spiritum; et hoc malo bene uti pudica coniugia, cum eo utuntur generandi causa; sed isto mali usu bono laudari utentem, non ipsum malum. Neque enim malum ipsum est innocens, sed homo, qui facit ut malum suum, quo bene utitur ei nocere non possit. Sicut mors, cum sit supplicium peccatoris, bono mali usu accedente fit meritum martyris. Percipitur autem in Baptismate christiano perfecta nouitas, et perfecta sanitas ab eis malis nostris quibus eramus rei; non ab eis cum quibus adhuc confligendum est ne simus rei; cum et ipsa in nobis sint, nec aliena, sed nostra sint. Nam et rinolentie consuetudini utique male, quam sibi homines fecerunt, non nascendo traxerunt, resistunt post Baptismum, ne eos ad mala solita pertrahat: et tamen malo resistitur, dum concupiscentie per continentiam denegatur, quod per consuetudinem concupiscitur. Unde etiam contra istam genitalium concupiscentiam, que ingenita nobis est per originale peccatum, uehementius uidua quam uirgo; uehementius meretrix quando casta esse uoluerit, quam que semper fuit casta, confligit: et tanto amplius in ea superanda uoluntas laborabit, quanto maiores ei consuetudo uires dedit. Ex isto et cum isto hominis malo nascitur homo: quod malum per se ipsum tam magnum est, et ad hominis damnationem atque a regno Dei separationem tantum habet obligationis, ut etiamsi de parentibus regeneratis trahatur, nonnisi, quemadmodum in illis, sola regeneratione soluatur, atque isto unico remedio prepositus mortis a prole pellatur, quo a parentibus est pulsus [1 1Kb] . Qualitas autem mali non in substantiam de substantia tanquam de loco in locum migrat, ut deserat ubi erat, et que fuit ibi, ipsa sit alibi; sed alia eiusdem generis, quodam operante contagio, quod etiam de morbidis parentum corporibus solet euenire nascentibus.

56. Quid autem dicere uoluisti, quasi »claudens [2 1Kb] ,« ut loqueris, »Aristotelis palestram, ut inde ad sacras Litteras reuertaris?« Ais enim: »Sensus est igitur concupiscentia, et mala qualitas non est [3 1Kb] : ergo quando minuitur concupiscentia, sensus minuitur.« Annon per concupiscentiam castitatis et continentie quotidie carnis concupiscentia magis magisque minuitur? uellem itaque mihi diceres, utrum a morbo  fornicationis sanior non fiat, quem fornicari minus minusque delectat; quamuis opus illud malum una conuersione sibi amputauerit, nec unquam hoc fecerit ex quo lauacrum regenerationis accepit. Itemque post consuetudinem uinolentie baptizatus, et nunquam se deinceps prorsus inebrians, uellem diceres, utrum ab isto morbo non fiat in dies sanior quam fuerat, cum potationis gurgitem minus minusque desiderat quam solebat. Sensus est igitur, non ipsa concupiscentia, sed ille potius quo nos eam maiorem minoremue habere sentimus: sicut in corporis passionibus non sensus est dolor, sed ille sensus est quo sentitur dolor; nec sensus est morbus, sed ille sensus est quo nos morbum habere sentimus. Porro si continuo fit bonus, et utique bona qualitate fit bonus, qui fornicationi uinolentieque renuntians ab huiusmodi operibus sese abstinet; nonne recte audit, Ecce sanus factus es, iam noli peccare ; recteque appellatur castus et sobrius? Deinde, si prouectu concupiscentie bone, qua concupiscentias malas fornicandi potandique debellat [1 1Kb] , talis efficitur, qualis recenti conuersione nondum fuit, ut illorum in eo desideria peccatorum minus minusque moueantur, ut aduersus ea mala non tanta quanta prius exerceat, sed minora certamina, non uirtutum diminutione, sed hostium, nec deficiente pugna, sed crescente uictoria, dubitabis eum pronuntiare meliorem? Unde, obsecro, nisi quia bona qualitas aucta, et mala minuta est? Auctum est igitur quo bonus esse cepit, minutum est quo malus fuit; et hoc egit post Baptismum, non peregit in Baptismo. Ita, quamuis ibi peracta fuerit plena peccatorum remissio; remansit tamen, qua proficeretur in melius, aduersus cateruas desideriorum malorum in nobis ipsis utique tumultuantium uigilanter exserenda et instanter exercenda luctatio, propter quam dicitur etiam baptizatis, Mortificate membra uestra que sunt super terram ; et, Si spiritu facta carnis mortificaueritis, uiuetis ; et, Exuite uos ueterem hominem [2 1Kb] . Nempe dicuntur hec magna consensione ueritatis, nulla reprehensione Baptismatis.

57. Si ergo nolis esse contentiosus, puto quod iam uideas quam recte intelligatur, quod aliter conaris exponere, quod propheta cum dixisset, Qui propitius fit omnibus iniquitatibus tuis; quod fit utique remissione omnium peccatorum; continuo subiecit, Qui sanat omnes languores tuos : ea mala uolens intelligi, cum quibus donec sanentur, uel quantum possunt in hac uita magis magisque minuantur, non quiescunt intestina bella sanctorum.  Neque enim nullus est languor, quo caro concupiscit aduersus spiritum, etiam manente uirtute castitatis inuicta. Si nullus languor est, non ergo aduersus eum spiritus concupiscat. Ad hoc enim concupiscit, ut si non potest non certandi, saltem non consentiendi obtineat sanitatem. Hoc quippe unde nunc agimus, quod nobis resistere sentimus in nobis, aut aliena est natura separanda, aut nostra sananda. Si alienam dicimus separandam, Manicheis fauemus. Fateamur ergo nostram esse sanandam, ut Manicheos simul Pelagianosque uitemus.



CAPUT XIX  .

58. Hoc ergo »generi humano inflictum uulnus a diabolo, quidquid per illud nascitur, cogit esse sub diabolo, tanquam de suo frutice fructum iure decerpat« . Hec uerba de libro meo tibi refellenda posuisti: quibus ita insidiaris, tanquam »nature humane auctorem dixerim diabolum, et ipsius qua homo constat substantie conditorem;« quasi uulnus in corpore possis appellare substantiam. Sed si propterea me putas dixisse diabolum substantie conditorem, quia in ea similitudine que a me adhibita est, fruticem dixi; frutex quippe nullo dubitante substantia est: cur usque adeo te uel ostendis uel fingis indoctum, ut eis rebus que substantie non sunt, adhibendas de substantiis similitudines non existimes? Nisi forte et ipsi Domino dialectice calumniaberis, quia dixit, Arbor bona bonos fructus facit, et arbor mala malos fructus facit . Quis enim malitiam siue bonitatem, uel opera bona seu mala, quos uelut fructus illarum arborum uoluit intelligi, dicat esse substantias, nisi nesciens quid loquatur? Quis uero arbores et earum fructus neget esse substantias, si nouit quod loquitur? De his ergo rebus que substantie sunt, uidemus adhibitas similitudines eis rebus que non sunt substantie. Quod si arbor bona uel mala, non bonitas hominis uel malitia, sed ipsi homines accipiendi sunt, in quibus subiectis istas esse intelligimus qualitates, bonitatem scilicet in homine bono, malitiamque in homine malo, ut ipse substantie sint arbores, id est, ipsi homines; certe fructus eorum , nemo nisi imperitus dicit esse substantias [1 1Kb] : cum omnium arborum fructus, unde iste similitudines date sunt, nemo nisi imperitus neget esse substantias. Ac per hoc ei rei que non est substantia, fas est adhibere similitudinem de substantia. Propter quod ego uitio quod generi humano diabolus tanquam uulnus inflixit, quamuis nullo modo substantia sit, recte tamen adhibui de substantia similitudinem, ut fruticem dicerem, et fructus eius uitia etiam illa cum quibus homines, uobis quidem negantibus, sed ueritate conuincente, nascuntur, et ex quibus in eternum Dei regno pereunt, si ueritate liberante non renascuntur.

59. Proinde uitiatorem, non conditorem substantie diabolum dixi. Subdit autem sibi quod non condidit,  per id quod inflixit, Deo iusto tribuente hanc potestatem; cuius non subtrahit potestati, nec quod sibi est subditum, nec se ipsum. Ideo est enim secunda natiuitas instituta, quia natiuitas est prima damnata. Cui tamen etiam damnate Dei bonitas exhibetur, ut de maledicto semine rationalis natura formetur: qua eius affluentissima bonitate apertissime malorum hominum tanta multitudo nutritur, et occulto Dei opere uegetatur. Que bonitas operationis eius si subtrahatur formandis promouendisque seminibus, et uiuificandis quibusque uiuentibus, non solum gignenda non aguntur, sed ad nichilum penitus etiam genita rediguntur. Cum ergo Deum nisi stulta impietas non reprehendat, quod homines uitiosa uoluntate damnabiles illo uiuificante uiuunt, qui uiuificat omnia: cur putamus ab eius operibus abhorrere, quod origine uitiata damnabiles illo creante nascuntur, qui creator est omnium; et per Mediatorem regenerati a damnatione liberantur debita, sed gratuita miseratione, non debita, quos elegit ante constitutionem mundi per electionem gratie, non ex operibus uel preteritis, uel presentibus, uel futuris? Alioquin gratia iam non est gratia . Quod maxime apparet in paruulis, quorum nec preterita dici possunt opera, quia non fuerunt; nec presentia, quia nichil operantur; nec futura, quando in illa etate moriuntur.

60. Dixi sane: »Quomodo manent peccata reatu, que preterierunt actu; sic e contrario fieri potest, ut concupiscentia maneat actu, et pretereat reatu« . Quod error quidem tuus falsum esse dicit, sed ueritas uerum esse conuincit. Nam tu id non ualendo refellere, primo dialecticas tenebras imperitis conaris offundere dicens, »te cogitare non posse, in qua dialexi inuenerim contrariorum omnium reciprocationem.« Quam sententiam tuam si exponere uoluero, et ad eorum perducere intelligentiam, qui nunquam ista didicerunt, opus erit pleno fortasse uolumine. Sed nunc satis est, quod ipse dixisti, »in nulla dialexi posse inueniri contrariorum omnium reciprocationem.« Hinc enim ostendisti aliquorum esse posse, non omnium. In his ergo aliquibus et hoc reperi. Si enim dixisses, contrariorum reciprocationem esse nullorum, et per hoc ostenderes ea que posui contraria reciproca esse non posse, quia nulla esse possunt, ego aliqua esse posse ostendere debui, ac deinde in his esse quod posui. Sed esse aliqua iam ipse concedis, qui non dicis nullorum contrariorum esse reciprocationem, sed non omnium. Est igitur aliquorum. Sed utrum in his etiam hoc sit quod a me positum est, restat ostendere: id est, utrum, sicut uerum est, reatu manere peccata, que preterierunt actu; ita sit uerum, quod concupiscentia maneat actu, et pretereat reatu. Quod tu fieri non posse uolens ostendere, hoc dixisti, quod ego non dixi. Ego enim de concupiscentia dixi, que est in membris repugnans legi mentis , quamuis reatus eius in omnium peccatorum remissione transierit: sicut e contrario, sacrificium idolis factum, si deinceps non fiat, preteriit actu, sed manet reatu, nisi per indulgentiam  remittatur. Quiddam enim tale est sacrificare idolis, ut opus ipsum cum fit pretereat, eodemque preterito reatus eius maneat uenia resoluendus. Quiddam uero [1 1Kb] tale est carnis concupiscentia, ut maneat in homine, secum per continentiam confligente, quamuis eius reatus qui fuerat generatione contractus, iam sit regeneratione transactus. Actu enim manet non quidem abstrahendo et illiciendo mentem, eiusque consensu concipiendo et pariendo peccata; sed mala, quibus mens resistat, desideria commouendo. Ipse quippe motus actus est eius, quamuis mente non consentiente desit effectus. Inest enim homini malum et preter istum actum, id est, preter hunc motum, unde surgit hic motus; quem motum dicimus desiderium. Non enim semper est desiderium contra quod pugnemus: sed si tunc non est, quando non occurrit quod concupiscatur siue animo cogitantis, siue sensibus corporis; fieri potest ut insit qualitas mala, sed nulla sit tentatione commota: sicut inest timiditas homini timido, et quando non timet. Cum uero occurrit quod concupiscatur, nec desideria mala nobis etiam nolentibus commouentur, sanitas plena est. Hoc ergo uitium non posset [2 1Kb] nisi reatu tenere hominem, quamuis eiusdem mali bono usu de castis coniugibus procreatum: qui reatus, quamuis eo manente malo, soluitur in remissione omnium peccatorum per Dei gratiam qua liberamur ab omni malo, cum Dominus non solum propitius fit omnibus iniquitatibus nostris, uerum etiam sanat omnes languores nostros [3 2Kb] . Nam recole quid responderit Liberator ipse atque Saluator his qui ei dixerant, ut exiret de Ierosolymis: Ecce, inquit, eiicio demonia, et sanitates perficio hodie et cras, et tertia consummor . Lege Euangelium, et uide post quantum [4 1Kb] passus fuerit et resurrexerit. Ergo mentitus est? Absit. Sed significauit aliquid, quod ista inter nos questione uersatur. Expulsio quippe est demoniorum remissio peccatorum: perfectio sanitatum, que fit proficiendo post Baptismum: tertia consummatio est, quam sue quoque carnis immortalitate monstrauit, incorruptibilium beatitudo gaudiorum.

 61. Tu autem in exemplum rei, de qua loquebaris, sacrilegum sacrificium posuisti atque dixisti, »quidquid ad hoc genus pertinet, de isto uno posse monstrari: quoniam si semel aliquis idolis sacrificauerit, potest, donec consequatur ueniam, premi impietate commissi, et manet reatus actione finita. Nullo autem pacto,« inquis, »fieri potest ut maneat actio, et abscedat reatus; id est, ut demonibus,« inquis, »sacrificare non desinat, et tamen liber a profanitate uideatur.« Hoc de sacrificio idolis oblato uerissime dicis: actus est enim qui opere ipso peragitur, et non erit; et si iterum fit, alterum fit. Impietas uero ipsa qua hec fiunt, tamdiu manet, donec idolis renuntietur et credatur in Deum. Idolis itaque sacrificatum factum est transiens, non uitium manens: impietas uero qua sacrificatum est, quia et illo peracto manet, uidetur esse concupiscentie similis, qua commissum est adulterium. Sed errore sublato, quo illa impietas pietas putabatur, numquid idolis aliquem sacrificare delectat, et in illo huiusmodi desiderium commouetur? Nullo modo igitur simile est, quod pro simili ponendum putasti. Nullo modo, inquam, simile est sacrificium transiens manenti concupiscentie, que hominem iam non committentem quod solet ei consentiendo committere, iam plena fide et cognitione retinentem non esse talia facienda, stimulis tamen illicitorum desideriorum, quibus resistit castitas, inquietare non cessat: neque scientia finitur, ut non sit; sed continentia refrenatur, ut quo tendit peruenire non possit. Quapropter sicut idolis immolatio, que iam nec in actione est, quia preteriit; nec in uoluntate, quia error quo fiebat absumptus est; manet tamen reatus eius, donec in lauacro regenerationis peccatorum omnium remissione soluatur: sic e contrario quamuis reatus male concupiscentie eodem Baptismate sit solutus; manet tamen ipsa, donec ab eo qui post eiecta demonia perficit sanitates, medicina perficiente sanetur.

62. Sed queso te, cum et ipse concedas peccati facti atque transacti reatum manere, nisi sacro fonte diluatur; dic mihi reatus iste quis sit, et ubi maneat iam homine correcto recteque uiuente, nondum tamen peccatorum remissione liberato. Subiectum est reatus iste, id est substantia, sicut spiritus, sicut corpus; an in subiecto, sicut febris aut uulnus in corpore, siue auaritia uel error in animo? In subiecto esse dicturus es: neque enim reatum affirmabis esse substantiam. In quo igitur tibi uidetur esse subiecto? Cur queram quid respondeas, et non potius uerba tua ponam? »Actu,« inquis, »pretereunte, manet eius reatus in illius conscientia qui deliquit, donec dimittatur.« Ergo in subiecto est, hoc est, in animo eius qui deliquisse se meminit, et scrupulo angitur [1 1Kb] conscientie, donec fiat delicti remissione securus. Quid si obliuiscatur se deliquisse, nec eius conscientia stimuletur, ubi erit reatus ille, quem transeunte peccato manere concedis, donec remittatur? Non est certe in corpore, quia non est eorum accidentium  que accidunt corpori; non est in animo, quia eius memoriam deleuit obliuio: et tamen est. Ubi est igitur, cum iam bene uiuat homo, nichil tale committens; nec dici possit, eorum peccatorum eius reatum manere que meminit; eorum uero que oblitus est [1 1Kb] , non manere? Manet quippe omnino donec remittatur. Ubi ergo manet, nisi in occultis legibus Dei, que conscripte sunt quodam modo in mentibus Angelorum, ut nulla sit iniquitas impunita, nisi quam sanguis Mediatoris expiauerit; cuius signo crucis consecratur unda Baptismatis, ut ea diluatur reatus tanquam in chirographo scriptus, in notitia spiritualium potestatum, per quas pena exigitur peccatorum? Huic chirographo nascuntur obnoxii omnes in carne de carne carnaliter nati; eius ab hoc debito sanguine liberandi, qui in carne quidem et de carne, non tamen carnaliter, sed spiritualiter natus est. Natus est enim de Spiritu sancto et uirgine Maria [2 1Kb] . De Spiritu scilicet sancto, ne esset in illo caro peccati; ex uirgine autem Maria, ut esset in illo similitudo carnis peccati. Ideo illi chirographo non uenit obnoxius, et ab illo soluit obnoxios. Neque enim nulla est iniquitas, cum in uno homine uel superiora inferioribus turpiter seruiunt, uel inferiora superioribus contumaciter reluctantur, etiamsi uincere non sinantur. Hanc iniquitatem si homo ab homine altero forinsecus aduersante pateretur, quia in illo non esset, sine illo utique puniretur: quia uero in illo est, aut cum illo punietur, aut illo ab eius reatu liberato, sic in certamine aduersus spiritum perseuerat, ut hominem iam non reum ad nulla post mortem tormenta transmittat, non alienet a regno Dei, nulla damnatione faciat detineri; neque ut ea penitus careamus, uelut aliena natura seiungatur a nobis, sed quia nostre nature languor est, sanctur in nobis.



CAPUT XX  .

63. Propter hoc ergo uitium, sicut in eo libro, cui resistis, a me positum est, »humana natura damnatur: et propter quod damnatur, propter hoc et damnabili diabolo subiugatur; quia et ipse diabolus spiritus immundus est: et utique bonum quod spiritus, malum quod immundus; quoniam spiritus est natura, immundus est uitio: quorum duorum illud a Deo est, hoc ab ipso. Non itaque tenet homines siue maioris [3 1Kb] siue infantilis etatis, propter quod homines, sed propter quod immundi sunt« . His uerbis meis ex libro meo abs te positis, ita resistendum putasti, ut diceres, »hanc formam etiam in homine malo debuisse seruari, que seruatur in diabolo; ne quisquam damnetur, nisi ex uitiis proprie uoluntatis; atque ideo nullum sit originale peccatum: alioquin opus eius,« ut dicis, »qui etiam diabolum bonum condidit, non potest approbari.« Nec attendis quod diabolum non ex alio diabolo creauit Deus, nec ex aliquo angelo licet  bono, cuius tamen lex esset in membris repugnans legi mentis, per quam et cum qua de homine nascitur omnis homo. Adiuuaret itaque te fortasse hoc argumentum, si ut homo, ita diabolus gigneret filios, eosque paterno peccato negaremus obnoxios. Nunc uero aliud est ille, qui homicida erat ab initio, quia hominem ab initio quo est homo institutus, occidit per femine seductionem, et in ueritate per liberum arbitrium non stetit , cadensque deiecit [1 1Kb] : et aliud est quod per unum hominem peccatum intrauit in mundum, et per peccatum mors; et in omnes homines pertransiit, in quo omnes peccauerunt . Ubi euidenter expressum est, exceptis cuiusque hominis propriis, commune omnibus hominibus originale peccatum.

64. Quod autem dixi, »Qui miratur quia creatura Dei subditur diabolo, non miretur; subditur enim creatura Dei creature Dei, minor maiori« : cur ita posuisti, ut sequentia mea uerba non adderes, quibus ostendi, quemadmodum dixerim, »minor maiori« humana scilicet angelice; nisi ut minus intelligeretur sensus meus, ut faceres tibi locum, ubi, sicut soles, de Aristotelicis categoriis obtenderes nebulas imperitis, in quibus latentem [2 1Kb] putarent te aliquid dicere, quid diceres nescientes? Ad hoc enim redacta est heresis uestra, ut gemant sectatores uestri non inueniri dialecticos iudices in Ecclesia, de scholis Peripateticorum siue Stoicorum, a quibus possitis absolui. Quo enim pertinet, quid sibi uult, utquid dictum est quod dixisti, »quia maior et minor ad finitam [3 1Kb] speciem pertinet quantitatis? Sed quantitas,« inquis, »non solum contrariorum capax non est, quod ei cum qualitate atque aliis predicamentis; uerum etiam nec contrarium habet, quod ei cum substantie est definitione commune: bonum uero et malum contraria sunt.« Hec profecto nunquam diceres, si lectores uel auditores librorum tuorum putares intellecturos esse quod dicis. Itane uero ideo immundus homo immundo angelo subdendus non fuit, quoniam quantitas qua homine maior est angelus, non solum contrariorum capax non est, uerum etiam nec contrarium habet: quasi tunc diabolo fuisset homo subdendus, si ei reperiretur esse contrarius; et mala subdenda non sint malis, quia bona malis, non mala malis uidentur esse contraria? Quid uanius cogitari, quid ineptius dici potest? Nonne domino subditur seruus, et bonus bono, et malus malo, et malus bono, et bonus malo? Nonne uxor subditur uiro, et bono bona, et malo mala, et bono mala, et malo bona? Quid igitur pertinet ad uim siue rationem, qua quidque cuique subdendum est, utrum hec res aut illa possit uel non possit capere uel habere contrarium? uerum tu plane inconsiderate ista non funderes, si stultitie que tibi ista suggerit, sapientiam contrariam cogitares.

65. Iam porro illa qualis est argumentatio tua?  »Si res,« inquis, »que decenter ordinata est, ad Deum pertinet, et res que ad Deum pertinet, bona est; bonum est itaque subditum esse diabolo, quoniam institutus a Deo per hoc ordo seruatur. Sequiturque,« inquis, »ut malum sit rebellare diabolo, quoniam per resultationem institutus a Deo ordo turbatur.« Posses dicere, Deo resistere agricolas, eiusque ordinem perturbare, purgando agros a spinis et tribulis, que ille peccatoribus nasci iussit in penam . Quid, quod ista tua ratione dici potest: si res que decenter ordinata est, ad Deum pertinet, et res que ad Deum pertinet bona est; bonum est malis [1 1Kb] esse in gehenna, quoniam institutus a Deo per hoc ordo seruatur? Quod uero tu addis, »Sequiturque ut malum sit rebellare diabolo, quoniam per resultationem institutus a Deo ordo turbatur;« cur hoc dicis? Quis enim rebellat diabolo, nisi ab eius potestate per Mediatoris sanguinem liberatus? Melius ergo fuerat hostem non habere, quam uincere. Sed quia peccati merito humana natura subdita est hosti; prius [2 1Kb] homo, ut aduersus eum pugnare possit, ab eius eruitur potestate. Deinde si uita est in hac carne prolixior, certans adiuuatur, ut superet. Postremo uictor beatificatur, ut regnet, dicturus in fine, Ubi est, mors, contentio tua ? uel, sicut dicit Apostolus, Ubi est, mors, uictoria tua? ubi est, mors, aculeus tuus ?



CAPUT XXI.

66. Quin etiam uisa sunt tibi de Manichei libris nonnulla esse ponenda, quibus meam sententiam comparares: cum ego commixtionem duarum naturarum, boni scilicet et mali, unde illorum tota fabulosa manat insania, non solum fide uerboque detester et damnem; uerum etiam tibi ipsi suffragatori eorum resistendo teque refellendo conuincam. Cum enim contra eos ueritas clamet, mala nisi de bonis orta non esse: nonne tu pro ipsis et cum ipsis contra ueritatem reclamas, »Per opus Dei opus diaboli transire non sinitur. Non potest mali radix in dono Dei locari. Rerum ratio non sinit, ut de bono malum, et de iusto iniquum aliquid proferatur. Non nascuntur peccata de ea re, que libera est a peccato. De hoc opere quod non habet culpam, nasci culpa non potest« ? Quibus omnibus uocibus tuis conficitur, non esse mala exorta de bonis; ut restet, secundum Manicheos, non esse mala exorta nisi de malis. Quomodo ergo quemquam Manicheorum nomine, tanquam eorum aduersarius criminaris; cum sic ab eorum parte consistas, ut uinci omnino non possint, nisi cum illis et ipse uincaris? Quod in primo huius operis libro aliquanto copiosius , et in quinto breuius , et hic hactenus nos egisse suffecerit.

67. Ipsa uero que communis est uobis heresis uestra quantum Manicheos adiuuet, iam quidem sepe monstraui, sed ne hic quidem est omittendum. Enumerant Manichei mala que in paruulis monstrant,  que Cicero quoque commemorat in libris de Republica, unde ipsa eius uerba iam transtuli . In quorum malorum commemoratione dicit, »non ut a matre natura, sed ut a nouerca hominem in has erumnas esse proiectum.« Huc accedunt etiam illa, que non quidem omnes paruulos, sed tamen plurimos cernimus perpeti multa et uaria [1 1Kb] mala, usque ad demonum incursus. Atque concludunt dicentes, Cum sit iustus et omnipotens Deus, unde ista mala patitur imago eius in paruulis, nisi quia uera est, inquiunt, quam nos asserimus duarum naturarum, boni scilicet malique commixtio? Hos catholica redarguit ueritas, confitens originale peccatum, per quod factum est demonum ludibrium genus humanum, et laboriose miserie destinata propago mortalium. Non autem ita esset, si humana natura per liberum arbitrium in quo statu primum condita est perstitisset. uos autem negantes originale peccatum, profecto aut cogemini dicere Deum uel inualidum, uel iniustum, sub cuius potestate imago eius in paruulis sine ullo uel proprii uel originalis peccati merito tantis affligitur malis; non enim per hec exercetur uirtus, quod recte de bonis hominibus maioribus dicitur, in quibus rationis est usus: aut, quia Deum uel impotentem uel iniquum dicere non potestis, Manichei contra uos errorem suum nefarium de duarum inter se inimicarum substantiarum permixtione firmabunt. Non igitur »me ab infectione Manicheorum, nulla [2 1Kb] ,« sicut dicis, »mundat herba fullonis.« Quibus petulantibus uerbis facis lauacro regenerationis iniuriam, quod in sinu Catholice matris accepi. Sed uobis tam malitiosum uenenum antiqui draconis irrepsit, ut et Catholicos horrore Manichei nominis infametis, et Manicheos peruersitate uestri dogmatis adiuuetis.



CAPUT XXII  .

68. Illud uero de alio libro meo, quod ad Marcellinum scribens dixi, »Filios mulieris que serpenti credidit ut libidine corrumperetur, non liberari nisi per Filium uirginis, que angelo credidit ut sine libidine fetaretur« : ita posuisti atque ita uoluisti accipi, tanquam dixerim, »quod Eue serpens commixtus fuerit concubitu corporali;« sicut Manichei principem tenebrarum eiusdem mulieris patrem cum illa concubuisse delirant. Hoc ego de serpente non dixi. Sed numquid tu contra Apostolum negas, mentem mulieris a serpente corruptam? An eum non audis, ubi dicit, Timeo ne sicut serpens Euam fefellit in uersutia sua, ita corrumpantur mentes uestre a simplicitate et castitate, que est in Christo ? Ex ista utique corruptione serpentis, qualis fit etiam quando corrumpunt mores bonos colloquia mala , peruenit [3 1Kb] libido peccandi in mentem mulieris; ut et uiro preuaricatione corrupto, deinde illa [4 1Kb] , de qua erubuerunt et pudenda  texerunt, sequeretur in carne, non diaboli accedente concubitu corporali, sed spirituali Dei gratia recedente.

69.  Non igitur »tota disputatione tua contriuisti,« sicut te iactas, »assertionem meam, de malo carnalis concupiscentie originalisque peccati;« manente laude nuptiarum, que bene utuntur malo, non quod fecerunt, sed quod inuenerunt. uerum nec ipsos Manicheos contriuisti, quos potius adiuuisti, tu [1 1Kb] maxime, et in commune omnes Pelagiane nouitatis errorisque participes, sicut iam demonstraui. De testimoniis etiam tractatorum catholicorum sancti Basilii Cesareensis et sancti Ioannis Constantinopolitani, quorum dixisti sensum uestris [2 1Kb] conuenire sententiis, in primo huius mei operis libro, tibi sufficientissima et certissima ueritate respondi ; ostendens quemadmodum non intelligendo quedam uerba eorum, aduersus dogma eorum, quod est dogma catholicum, mirabili cecitate pugnetis. In secundo quoque libro satis egimus, ut appareat quam non sit, quemadmodum conuiciaris, »conspiratio perditorum« ; sed sanctorum et eruditorum Ecclesie catholice patrum pius fidelisque consensus, qui heretice uestre nouitati resistunt pro antiquissima catholica ueritate. Unde etiam »populi murmur, quod solum uobis a nobis« dicis »opponi,« nec solum est, quia tantorum nititur auctoritate doctorum; et iustum est, quia non uult ut euertatis sibi quoque notissimam salutem que in Christo est paruulorum.



CAPUT XXIII.

70. Quod autem uerba apostolica, ubi dicit, Scio quia non habitat in me, hoc est in carne mea, bonum; et cetera usque ad illud, ubi ait, Miser ego homo, quis me liberabit de corpore mortis huius? »me« affirmas »aliter intelligere, quam totum ipsum capitulum [3 1Kb] debet intelligi;« nesciens mihi plurimum tribuis. Non enim ego solus aut primus sic istum locum intellexi, quo euertitur heresis uestra, quemadmodum uere intelligendus est: imo uero ego prius cum aliter intellexeram, uel potius non intellexeram; quod mea quedam illius temporis etiam scripta testantur  . Non mihi enim uidebatur Apostolus et de se ipso dicere potuisse, Ego autem carnalis sum, cum esset spiritualis: et quod captiuus duceretur sub lege peccati, que in membris erat eius . Ego enim putabam dici ista non posse, nisi de iis quos ita haberet carnis concupiscentia subiugatos, ut facerent quidquid illa compelleret; quod de Apostolo dementis est credere: cum etiam innumerabilis multitudo sanctorum, ne concupiscentias carnis perficiat, contra carnem spiritu concupiscat. Sed postea melioribus et intelligentioribus cessi, uel potius ipsi, quod fatendum est, ueritati, ut uiderem in illis Apostoli  uocibus gemitum esse sanctorum contra carnales concupiscentias dimicantium. Qui cum mente sint spirituales, adhuc tamen isto corruptibili corpore quod aggrauat animam , recte intelliguntur esse carnales; quia [1 1Kb] erunt et corpore spirituales, quando seminatum corpus animale, resurget corpus spirituale : et recte adhuc intelliguntur ea parte captiui sub lege peccati, que desideriorum, quibus non consentiunt, motibus subiacet. Hinc factum est ut sic ista intelligerem, quemadmodum intellexit Hilarius, Gregorius, Ambrosius, et ceteri Ecclesie sancti notique doctores, qui et ipsum Apostolum aduersus carnales concupiscentias quas habere nolebat, et tamen habebat, strenue conflixisse, eumdemque conflictum suum illis suis uerbis contestatum fuisse senserunt . Contra quos motus, prius utique debellandos ne dominentur, et postea sanandos ut penitus exstinguantur, etiam ipse gloriosa certamina sanctos exercere confessus es . Simul itaque cognoscamus uerba pugnantium, si pugnamus. Hoc enim modo non uiuimus nos, sed uiuit Christus in nobis, si et ad pugnam contra concupiscentias exercendam, et ad uictoriam usque ad consumptionem eorumdem hostium capessendam, in illo fidimus, non in nobis. Ipse quippe factus est nobis sapientia a Deo, et iustitia, et sanctificatio, et redemptio; ut, quemadmodum scriptum est, Qui gloriatur, in Domino glorietur .

71. Non est ergo »contrarium,« sicut putas, »ut qui dicit, uiuo non ego iam, uiuit uero in me Christus« ; »dicat etiam, Scio quia non habitat in me, hoc est in carne mea, bonum.« In quantum quippe in illo uiuit Christus, in tantum expugnat et superat quod non habitat bonum in eius carne, sed malum. Neque enim recte cuiusquam spiritus concupisceret aduersus carnem suam, nisi habitaret in illo spiritus Christi. Absit ergo ut dicamus, quod nos dicere insimulas, »Apostolum sic ista dixisse, quasi qui se uellet intelligi renitentem, in scorta aliqua manu pestifere uoluptatis abduci:« cum dicat, Non ego operor illud , ostendens concupiscentias carnis solum impulsum libidinis operari, sine consensione peccati.

72. Quid est, quod »in Iudeorum superbiam« frustra conaris »ista uerba transferre, tanquam ipsos in se transfigurauerit Apostolus, qui contemnebant dona Christi, uelut sibi non necessaria?« Sic enim suspicaris: atque utinam ipsa dona Christi saltem ita saperes, ut ad uincendam concupiscentiam ualere aliquid crederes. Sed ideo dicis a Iudeis fuisse contempta, » quod ueniam daret ille peccatis, que ipsi legis admonitione uitassent.« Quasi hoc conferat homini remissio peccatorum, ut caro non concupiscat aduersus spiritum , unde illa uerba nata sunt, Scio quia non habitat in me, hoc est in carne mea, bonum; et cetera huiusmodi. uerum tu a uestro dogmate  non recedis, quo putatis gratiam Dei per Iesum Christum Dominum nostrum sic in sola peccatorum remissione uersari, ut non adiuuet ad uitanda peccata et desideria uincenda carnalia, diffundendo caritatem in cordibus nostris per Spiritum sanctum, qui ab illo datus est nobis . Neque consideras eum qui dicit, uideo aliam legem in membris meis, repugnantem legi mentis mee; et ab hoc malo non se liberari clamat, nisi gratia Dei per Iesum Christum Dominum nostrum; nec Iudeum esse, nec quia peccauit, sed ne peccet potius laborare.

73. »Exaggerat [1 1Kb] ,« inquis, »Apostolus uim consuetudinis.« Tu ergo responde, utrum contra istam uim non dimicet baptizatus. Quod si negas, omnibus christianis sensibus contradicis: si autem dimicat, cur non in uerbis Apostoli uocem dimicantis agnoscis? »Per legem,« inquis, »bonam et per mandatum sanctum prauorum animi ferocierant [2 1Kb] ; quoniam sine uoluntate propria nulla eruditio poterat inspirare uirtutem.« O acutum intellectorem! O diuinorum eloquiorum egregium tractatorem! Quid agis de uerbis dicentis, Non quod uolo ago; et, uelle adiacet mihi; et, Quod nolo, hoc ago; et, Condelector legi Dei secundum interiorem hominem? Audis hec, et dicis, quia uoluntas defuit, ideo defuisse uirtutem. Quid, quod non solum uoluntas, uerum etiam uirtus adfuit, ne consentiret concupiscentie carnis, que legi [3 1Kb] peccati prauis ipsis motibus seruiebat? Quibus ille non cedens, nec arma iniquitatis exhibens membra peccato , et tamen quod nollet sentiens in carne contra spiritum concupiscente, et aduersus eam uicissim spiritu concupiscens, uerissima castitatis uoce dicebat, Igitur ipse ego mente seruio legi Dei, carne autem legi peccati. Illa sane uerba que posuisti, ubi ait Apostolus, Lex sancta, et mandatum sanctum et iustum et bonum. Quod ergo bonum est, mihi factum est mors? Absit: sed peccatum ut appareat peccatum, per bonum mihi operatum est mortem, ut fiat supra modum peccatum peccans per mandatum: bene intelligitur de uita sua dixisse preterita, quando sub lege fuerat, nondum sub gratia. Nam et uerbis preteriti temporis utitur, dicendo, Peccatum non cognoui, nisi per legem: et, Concupiscentiam nesciebam: et, Operatum est in me omnem concupiscentiam: et, uiuebam aliquando sine lege; utique quando nondum poterat usum habere rationis: et, Adueniente mandato peccatum reuixit, ego autem mortuus sum: et, Peccatum occasione accepta per mandatum, fefellit me, et per illud occidit: et, Per bonum mihi operatum est mortem. His omnibus tempus significare intelligitur, quo sub lege uiuebat, et nondum adiutus gratia concupiscentiis carnalibus uincebatur [4 1Kb] . Ubi uero iam dicit, Lex spiritualis est; ego autem carnalis sum: iam quod confligens patiebatur ostendit. Non enim dixit, carnalis fui, uel  eram; sed, sum. Et apertius tempora ipsa distinguit, ubi dicit, Nunc autem iam non ego operor illud, sed id quod in me habitat peccatum. Iam enim motus desideriorum malorum non ipse operabatur, quibus non consentiebat ad perpetranda peccata. Peccati autem nomine quod in illo habitabat, ipsam nuncupabat concupiscentiam; quia peccato facta est, et si consentientem traxerit atque illexerit, concipit paritque peccatum. Et cetera usque ad eum locum, ubi ait, Igitur ego ipse mente seruio legi Dei, carne autem legi peccati , uerba sunt iam sub gratia constituti, sed adhuc contra concupiscentiam suam dimicantis, nec ei consentientis ut peccet; sed tamen quibus renititur, peccati desideria patientis.

74. Nemo nostrum substantiam corporis, nemo naturam carnis accusat: frustra purgatur abs te, quod non culpatur a nobis. Concupiscentias malas, quibus si bene uiuimus non consentimus, tamen esse non negamus in nobis; castigande sunt, frenande sunt, expugnande sunt, uincende sunt: tamen sunt, nec aliene sunt. Nec bona ista nostra, sed mala sunt. Nec sicut dixit Manichea uanitas, separata extra nos erunt: sed, sicut dicit catholica ueritas, sanata non erunt.



CAPUT XXIu  .

75. De illis quoque apostolicis uerbis, in quibus impudentia mirabili, imo dementia, resistitis fundatissime fidei, ubi ait, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt ; frustra sensum alium nouum atque distortum et a uero abhorrentem moliris exsculpere, affirmans »ea locutione dictum esse, In quo omnes peccauerunt, ac si diceretur, Propter quod omnes peccauerunt: sicut dictum est, In quo corrigit iunior [1 1Kb] uiam suam« : ut scilicet, non in uno homine omnes homines peccasse intelligantur originaliter, et tanquam in masse unione communiter; sed propterea quia primus hominum ille peccauit; id est [2 1Kb] , cum imitantur illum, non cum generantur ex illo. Non ergo huic sensui conuenit illa locutio, ita dictum esse, in quo, uelut dictum esset, »propter quod.« Nam propter hoc quisque peccat, quod sibi proponit ut peccet, uel quoquo modo quod illi est causa peccandi. Quis uero ab omni humano sensu tam sit absurdus, ut dicat, Propter hoc fecit homo iste homicidium, quia in paradiso Adam de ligno prohibito cibum sumpsit; cum iste latrocinando occiderit hominem nichil de Adam cogitans, sed propter hoc ut aurum quod ferebat auferret? Sic et cetera cuncta peccata, que propria quisque committit, habent causas propter quas fiant, etiamsi nemo cogitet quod ille primus homo commisit, neque illud sibi ad peccandum proponat exemplum. Propter hoc itaque, id est, quoniam peccauit Adam, nec ipse Cain peccasse dicendus est, qui eumdem patrem suum nouerat.  Propter quid enim fratrem suum occiderit, notum est: quia non propter hoc quod perpetrauit Adam, sed quia bono eius inuidit.

76. Denique nec ipsa tibi ad hunc uestrum sensum que posuisti testimonia suffragantur. Recte enim dicitur, In quo corrigit iunior uiam suam? »propter quid corrigit?« quoniam sequitur, in custodiendo uerba tua. Propter hoc enim corrigit uiam suam, quia uerba Dei sicut cogitanda sunt cogitat, et cogitando custodit, custodiendo recte uiuit. Ipsa ergo illi causa est ut uiam suam corrigat, quia Dei uerba custodit. Et quod ait beatissimus Stephanus, Fugit Moyses in uerbo hoc ; bene intelligitur, propter »uerbum hoc«; quia hoc audiuit, hoc timuit, hoc cogitauit ut fugeret; hec illi fuit causa fugiendi. Numquid in his locutionibus aliquid dictum est, quod pertineat ad imitationem, qua sic alterum alter imitatur, ut eum omnino non cogitet: et ideo nullo modo dici possit propter hoc peccasse, quia ille peccauit, in quo nec originaliter fuit, nec de illo quidquam in peccato proprio cogitauit?

77. »Sed, inquis,« si de peccati traduce loquebatur, nusquam congruentius diceret, Ideo pertransiit peccatum, quia omnes sunt de coniugum uoluptate generati: et adderet, In eo transiit, in quo ex tabida primi hominis carne fluxerunt.« Nec uides eodem modo tibi posse dici, Si de imitatione peccati Apostolus loquebatur, nusquam congruentius diceret, Ideo pertransiit peccatum, quia primi hominis precessit exemplum: et adderet, In eo transiit, in quo omnes illius unius imitatione peccauerunt. Aliquo enim duorum istorum modo loqueretur Apostolus hoc loco, si ad tuum uel meum loqueretur arbitrium. Quia ergo nec illud dixit quod tu, nec illud quod ego; numquid uis ut credamus in his eius uerbis, nec originale secundum Catholicos, nec imitatorium secundum Pelagianos intelligendum esse peccatum? Puto quod nolis. Remoue igitur ista que possunt ex utraque parte momentis equalibus dici, et si tibi placet sine contentione quid Apostolus dixerit intueri, aduerte, ut hoc diceret, quid agebat: et inuenies per unum hominem iram Dei super humanum genus, et per unum hominem reconciliationem Deo, eorum qui ex damnatione totius generis liberantur gratis. Ille est primus Adam factus ex terra, iste est secundus Adam factus ex femina. Sed ibi per uerbum caro facta est, hic autem ipsum uerbum caro factum est; ut per eius mortem uiuamus, quo relicto mortui fueramus. Commendat, inquit, suam caritatem Deus in nobis, quoniam cum adhuc peccatores essemus, Christus pro nobis mortuus est; multo magis iustificati nunc in sanguine ipsius, salui erimus ab ira per ipsum 

78. De hac ira dicit: Eramus et nos natura filii ire, sicut et ceteri . De hac ira dicit Ieremias propheta: Maledictus dies in quo natus sum . De hac ira dicit sanctus Iob: Pereat dies ille in quo natus sum . De hac ira item dicit idem ipse: Homo enim natus ex muliere, breuis uite, et plenus iracundie, sicut flos feni decidit, fugit autem sicut umbra et non stabit. Nonne et huius curam  fecisti, et hunc fecisti intrare in conspectu tuo in iudicium? Quis enim erit mundus a sordibus? Ne unus quidem [1 1Kb] , etiamsi unius diei fuerit uita eius super terram . De hac ira dicit liber Ecclesiasticus: Omnis caro sicut uestis ueterascit; testamentum enim a seculo, morte morieris . Itemque ipse: A muliere, inquit, initium est peccati, et propter illam morimur omnes . Et alio loco: Occupatio magna creata est omni homini, et iugum graue super filios Adam, a die exitus de uentre matris eorum, usque in diem sepulture in matrem omnium . De hac ira dicit Ecclesiastes: uanitas uanitatum, et omnia uanitas. Que abundantia homini [2 1Kb] in omni labore suo, quo ipse laborat sub sole ? De hac ira uox apostolica est: Omnis creatura uanitati subiecta est . De hac ira plangit Psalmus [3 1Kb] : Ecce ueteres posuisti dies meos, et substantia mea tanquam nichilum ante te; uerumtamen uniuersa uanitas omnis homo uiuens . De hac ira plangit et alius: Que pro nichilo habentur, eorum anni erunt. Mane sicut herba transeat, mane floreat et pretereat, uespere decidat, durescat et arescat. Quoniam defecimus in ira tua, et in indignatione tua conturbati sumus. Posuisti iniquitates nostras in conspectu tuo, seculum nostrum in illuminatione uultus tui. Quoniam omnes dies nostri defecerunt, et in ira tua defecimus. Anni nostri sicut aranea meditabuntur .

79. Nemo liberatur [4 1Kb] ab hac ira Dei, nisi per Mediatorem reconcilietur Deo. Unde dicit etiam ipse Mediator: Qui non credit Filio, non habebit uitam; sed ira Dei manet super eum . Non dixit, ueniet; sed, manet super eum. Ideo ergo credunt atque confitentur et maiores per cor et os proprium, et paruuli per alienum, ut reconcilientur Deo per mortem Filii eius, ne ira Dei maneat super eos, quos etiam origo uitiata efficit reos. De hac itaque re [5 1Kb] loquens Apostolus, Cum adhuc, inquit, peccatores essemus, Christus pro nobis mortuus est; multo magis iustificati nunc in sanguine ipsius, salui erimus ab ira per ipsum. Si enim cum inimici essemus, reconciliati sumus Deo per mortem Filii eius; multo magis reconciliati, salui erimus in uita ipsius: non solum autem, sed et gloriantes in Deo per Dominum nostrum Iesum Christum, per quem et nunc reconciliationem accepimus. Propter hoc sicut per unum hominem peccatum in hunc mundum intrauit, et per peccatum mors, et ita in omnes homines pertransiit, in quo omnes peccauerunt. Nempe manifestum est, ut hoc diceret, quid agebat Apostolus. Ite adhuc, et huic reconciliationi, que fit per mortem Filii Dei, qui sine peccato uenit in mundum, subtrahite paruulos, ut propter eum per quem peccatum intrauit in mundum, ira Dei maneat super eos. Quid hic facit imitatio, queso te, ubi audis, Nam  iudicium quidem ex uno in condemnationem, gratia autem ex multis delictis in iustificationem ? Unde gratia ex multis delictis in iustificationem; nisi quia preter unum illud originis, addita multa que simul deleret inuenit? Alioquin sic esset ex multis condemnatio, que homines unum imitando commiserant; sicut ex eisdem multis iustificatio, quibus remissis in gratiam respirabant. Sed quia unum ilud sufficiebat, propter quod etiam solum fieret condemnatio; gratie uero non sufficiebat [1 1Kb] illud unum delere, sed et multa que adiecta sunt, ut omnium remissione fieret iustificatio: ideo utique dictum est, Iudicium ex uno in condemnationem, gratia autem ex multis delictis in iustificationem. Nam sicut non imitantur Christum paruuli, quia nondum possunt, et tamen ad eius gratiam spiritualem pertinere possunt: ita sine imitatione primi hominis, contagione tamen ex ipso carnalis generationis obstricti sunt. Si autem propterea uis eos a primi hominis alienos esse peccato, quia eum non sunt imitati propria uoluntate; ista ratione alienabis eos et a iustitia Christi, quia nec ipsum imitati sunt propria uoluntate.

80. Cum uero Multos, quod dixit postea, non uis intelligi omnes, quod prius dixerat; »ideo existimans dictum fuisse multos, ne omnes intelligerentur:« poteris hoc dicere et de semine Abrahe, cui promisse sunt omnes gentes , non omnes gentes ei fuisse promissas; quia dictum est alio loco, Patrem multarum gentium posui te . Est autem sanus intellectus, ideo sic locutam Scripturam, quia possunt esse aliqua omnia, que non sunt multa: sicut omnia dicimus Euangelia, et tamen breui numero, id est, quaternario continentur. Et rursus possunt aliqua esse multa, non tamen omnia: sicut multos dicimus credere in Christum, nec tamen omnes credunt. Non enim omnium est fides, ait Apostolus . Quod autem dictum est, In semine tuo benedicentur omnes gentes; et, Patrem multarum gentium posui te: easdem omnes, multas; et easdem multas, omnes esse monstratum est. Ita etiam cum dictum est, Per unum in omnes transisse peccatum; et postea, Per unius inobedientiam peccatores constitutos multos: ipsi sunt multi, qui et omnes. Similiter cum dictum est, Per unius iustificationem in omnes homines, ad iustificationem uite; et rursus dictum est, Per unius obedientiam iusti constituentur multi : non aliquibus exceptis, sed eosdem multos, omnes oportet intelligi: non quia omnes homines iustificantur in Christo; sed quia omnes qui iustificantur, non aliter possunt iustificari quam in Christo. Sicut possumus dicere, in aliquam domum per unam ianuam intrare omnes; non quia omnes homines intrant in eamdem domum, sed quia nemo intrat nisi per illam. Omnes ergo ad mortem per Adam, omnes ad uitam per Christum. Quia sicut in Adam omnes moriuntur, ita et in Christo omnes uiuificabuntur  : id est, ex prima origine generis humani nemo ad mortem nisi per Adam, et nemo per Adam nisi ad mortem; et nemo ad uitam nisi per Christum, et nemo per Christum nisi ad uitam.

81. uos autem dum non omnes, sed multos siue per Adam, condemnatos esse, siue per Christum liberatos uultis intelligi, horrenda peruersitate christiane religioni estis infesti. Si enim salui erunt aliqui sine Christo, et iustificantur aliqui sine Christo; ergo Christus gratis mortuus est. Erat enim et alius modus, sicut uultis, in natura, in libero arbitrio, in lege naturali, siue conscripta, quo possent salui et iusti esse qui uellent. Iustas autem imagines Dei, quis nisi iniustus prohiberet a regno Dei? Hic forte dicis: Sed facilius per Christum. Numquid non posset etiam de lege dici: Est per legem iustitia, sed facilius per Christum? Et tamen ait Apostolus, Si per legem iustitia, ergo Christus gratis mortuus est . Non est itaque preter unum mediatorem Dei et hominum, hominem Christum Iesum , aliud nomen sub celo, in quo oporteat saluos fieri nos . Et ideo dictum est, In Christo omnes uiuificabuntur: quoniam in illo Deus definiuit fidem omnibus, suscitans illum a mortuis . uestrum autem dogma id persuadere conatur, uelut inculpate predicatione nature, et potentie liberi arbitrii, et legis siue naturalis siue per Moysen date, ut et si opus sit, necesse tamen non sit ad Christum pro eterna salute transire: eo quod per sacramentum mortis et resurrectionis eius  commodior uia sit, non quod alia uia esse non possit. Unde quantum uos detestari debeant Christiani considerantes, renuntiate [1 1Kb] uobis etiam tacentibus nobis.



CAPUT XXu.

82. Quod uero cause tue postremum et quasi fortissimum firmamentum, propheticum testimonium esse uoluisti, ubi per Ezechielem dictum legimus, Quod non erit parabola, qua dicebant, parentes uuas acerbas edisse, et dentes obstupuisse [2 1Kb] filiorum; nec morietur filius in peccato patris, nec pater in peccato filii, sed anima que peccat [3 1Kb] ipsa morietur : non intelligis hanc esse promissionem Testamenti Noui, et spiritualis hereditatis ad alterum seculum pertinentis. Id enim agit gratia Redemptoris, ut paternum chirographum deleat , et unusquisque pro se rationem reddat. Ceterum quam multa sint diuinarum testimonia Litterarum, que parentum peccatis obligant filios, numerare quis possit? Cur enim peccauit Cham, et in eius filium Chanaan uindicta prolata est ? Cur pro peccato Salomonis filius eius diminutione regni punitus est ? Cur peccatorum Achab regis Isrel in eius posteros pena dilata est ? Utquid legitur in sanctis Libris, Reddens peccata patrum in sinum filiorum eorum post eos ; et, Reddens peccata  patrum in filios usque in tertiam et quartam progeniem ? Qui numerus etiam pro uniuersitate accipi potest. Numquid hec falsa sunt? Quis hoc dixerit, nisi diuinorum eloquiorum apertissimus inimicus? Sed carnalis generatio etiam populi Dei pertinens ad Testamentum uetus, quod in seruitutem generat , parentum peccatis obligat filios; spiritualis autem generatio [1 1Kb] , sicut hereditatem, ita penarum atque premiorum comminationes promissionesque mutauit. Quod Prophete in spiritu preuidentes, ista dixerunt; sed apertius Ieremias: In diebus illis, inquit, non dicent, Patres manducauerunt uuam acerbam, et dentes filiorum obstupuerunt: sed unusquisque in suo peccato morietur; et eius qui manducauerit uuam acerbam, obstupescent [2 1Kb] dentes ipsius. Nempe manifestum est, ita hoc prophetice pronuntiari, sicut ipsum Testamentum nouum, quod prius occultum fuit, et per Christum postea reuelatum est. Denique, ne nos mouerent ea que commemoraui, et cetera huiusmodi plurima de reddendis in filios peccatis parentum, que utique ueraciter scripta sunt, et [3 1Kb] huic prophetie contraria putarentur; continuo soluit istam molestissimam questionem, coniungendo atque dicendo: Ecce dies ueniunt, dicit Dominus, et consummabo domui Isrel et domui Iuda Testamentum nouum, non secundum Testamentum quod disposui patribus eorum . In hoc igitur Testamento nouo per sanguinem testatoris [4 1Kb] deleto paterno chirographo, incipit homo paternis debitis non esse obnoxius renascendo, quibus nascendo fuerat obligatus, ipso Mediatore dicente, Ne uobis patrem dicatis in terra : secundum hoc utique, quod alios natales quibus non patri succederemus, sed cum patre semper uiueremus, inuenimus.



CAPUT XXuI.

83. Ad omnia me tibi respondisse, Iuliane, et omnia refellisse, quibus putasti et [5 1Kb] disputasti uoluminibus quatuor credendum non esse originale peccatum, et concupiscentiam carnis non posse culpari sine damnatione nuptiarum; puto quod perspicis, si peruicax non sis. Demonstratum enim est, eum tantum paterno antiquo debito non teneri,  qui hereditatem patremque mutauit; ubi coheredem inuenit unicum per naturam, adoptatus ipse per gratiam: eique tantum concupiscentiam carnalem mortem non inferre post mortem, qui in Christi morte inuenerit mortem, qua moriatur peccato, et euaserit mortem qua natus fuerat in peccato. Unus enim pro omnibus mortuus est, ergo omnes mortui sunt : et pro omnibus mortuus est [1 1Kb] ; nec aliqui poterunt uiuere pro quibus non est mortuus, qui pro mortuis uiuus est mortuus [2 1Kb] . Hec negans, his repugnans, ista conuellere moliens catholice fidei munimenta, ipsosque neruos disrumpere christiane religionis, uereque pietatis; audes insuper dicere, quod contra impios bella susceperis: cum aduersum matrem que te spiritualiter peperit, armis impietatis induaris. Audes te agmini sanctorum Patriarcharum, Prophetarum, Apostolorum, martyrum, sacerdotumque miscere: cum tibi dicant Patriarche, Etiam pro paruulis natis oblata sacrificia pro peccatis ; eo quod non sit mundus a sordibus nec infans diei unius super terram : cum tibi dicant Prophete, in iniquitatibus concepti sumus : cum tibi dicant Apostoli, Quicumque baptizati sumus in Christo Iesu, in morte ipsius baptizati sumus; ut existimemus nos mortuos quidem esse peccato, uiuere autem Deo in Christo Iesu : cum tibi dicant martyres, Secundum Adam carnaliter natos contagium mortis antique prima natiuitate contrahere, unde paruulis dimittantur in Baptismo, non propria, sed aliena peccata : cum tibi dicant sacerdotes, Carnali uoluptate concretos prius subire delictorum contagium, quam uite huius haurire munus . His te consociare [3 1Kb] presumis, quorum fidem debellare conaris. Audes dicere, quod a Manicheorum consortio uincaris, qui Manicheos inuictos facis, nisi cum eis et ipse uincaris. Falleris, fili, miserabiliter falleris, uel etiam detestabiliter falleris: quando animositatem qua teneris uiceris, tunc ueritatem poteris tenere qua uinceris.



[DE GRATIA ET LIBERO ARBITRIO.]





[1Kb] AUGUSTINI AD uALENTINUM ET CUM ILLO MONACHOS ADRUMETINOS EPISTOLAE DUAE SIMUL CUM SUBSEQUENTE LIBRO TRANSMISSAE  1Kb]



EPISTOLA PRIOR, INTER AUGUSTINIANAS CCXIu.


Domino dilectissimo, et in Christi membris honorando fratri uALENTINO, et fratribus qui tecum sunt, AUGUSTINUS, in Domino salutem.

1. uenerunt ad nos duo iuuenes, Cresconius et Felix, de uestra congregatione se esse dicentes, qui nobis retulerunt, monasterium uestrum nonnulla dissensione turbatum, eo quod quidam in uobis sic gratiam predicent, ut negent hominis esse liberum arbitrium; et, quod est grauius, dicant, quod in die iudicii non sit redditurus Deus unicuique secundum opera eius . Etiam hoc tamen indicauerunt, quod plures uestrum non ita sentiant, sed liberum arbitrium adiuuari fateantur per Dei gratiam, ut recta sapiamus atque faciamus; ut cum uenerit Dominus reddere unicuique secundum opera eius, inueniat opera nostra bona, que preparauit Deus ut in illis ambulemus . Hoc qui sentiunt, bene sentiunt.

2. Obsecro itaque uos, fratres, sicut Corinthios obsecrauit Apostolus, per nomen Domini nostri iehsu Christi, ut idipsum dicatis omnes, et non sint in uobis schismata . Primo enim Dominus iehsu, sicut scriptum est in Euangelio Ioannis apostoli, non uenit ut iudicaret mundum, sed ut saluaretur mundus per ipsum . Postea uero, sicut scribit apostolus Paulus, iudicabit Deus mundum , quando uenturus est, sicut tota Ecclesia in Symbolo confitetur, iudicare uiuos et mortuos. Si igitur non est Dei gratia, quomodo saluat mundum? et si non est liberum arbitrium, quomodo iudicat mundum? Proinde librum uel epistolam meam, quam secum ad nos supradicti attulerunt, secundum hanc fidem intelligite, ut neque negetis Dei gratiam, neque liberum arbitrium sic defendatis, ut a Dei gratia separetis, tanquam sine illa uel cogitare aliquid uel agere secundum Deum ulla ratione possimus, quod omnino non possumus. Propter hoc enim Dominus cum de fructu iustitie loqueretur, ait discipulis suis, Sine me nichil potestis facere .

3. Unde supradictam epistolam ad Sixtum Romane Ecclesie presbyterum  contra nouos hereticos Pelagianos noueritis esse conscriptam, qui dicunt gratiam Dei secundum merita nostra dari, ut qui gloriatur, non in Domino, sed in se ipso glorietur, hoc est, in homine, non in Domino. Quod prohibet Apostolus, dicens, Nemo glorietur in homine . Et alio loco, Qui gloriatur, inquit, in Domino glorietur . Illi uero heretici se ipsos a se ipsis iustos fieri putantes, quasi hoc eis non dederit Deus, sed ipsi sibi, non utique in Domino, sed in semetipsis gloriantur. Talibus enim dicit Apostolus, Quis enim te discernit? Quod ideo dicit, quia de massa illius perditionis que facta est ex Adam, non discernit hominem, ut eum faciat uas in honorem, non in contumeliam, nisi Deus. Sed quoniam homo carnalis et inaniter inflatus cum audisset, Quis enim te discernit? posset respondere uel uoce uel cogitatione, et dicere, Discernit me fides mea, discernit me oratio mea, discernit me iustitia mea; mox Apostolus occurrit cogitationibus eius, et dixit, Quid enim habes quod non accepisti? Si autem accepisti, quid gloriaris quasi non acceperis ? Sic autem gloriantur quasi non acceperint, qui se a se ipsis iustificari putant; ac per hoc in semetipsis, non in Domino gloriantur.

4. Propter quod ego in hac epistola, que ad uos peruenit, probaui per testimonia sanctarum Scripturarum, que ibi potestis inspicere, et bona opera nostra, et pias orationes, et rectam fidem nullo modo in nobis esse potuisse, nisi hec acciperemus ab illo, de quo dicit apostolus Iacobus, Omne datum optimum, et omne donum perfectum desursum est, descendens a Patre luminum ; ne quisquam dicat meritis operum suorum, uel meritis orationum suarum, uel meritis fidei sue, sibi traditam Dei gratiam, et putetur uerum esse quod illi heretici dicunt, gratiam Dei secundum merita nostra dari; quod omnino falsissimum est: non quia nullum est meritum, uel bonum piorum, uel malum impiorum;  sed misericordia et gratia Dei conuertit hominem, de qua Psalmus dicit, Deus meus, misericordia eius preueniet me ; ut iustificetur impius, hoc est, ex impio fiat iustus, et incipiat habere meritum bonum, quod Dominus coronabit, quando iudicabitur mundus.

5. Multa erant que uobis mittere cupiebam, quibus lectis, totam ipsam causam que conciliis episcopalibus acta est aduersus eosdem Pelagianos hereticos, diligentius et plenius nosse possetis; sed festinauerunt fratres, qui ex numero uestro ad nos uenerunt; per quos uobis non rescripsimus ista, sed scripsimus. Nullas enim ad nos uestre Charitatis litteras attulerunt: tamen suscepimus eos, quoniam simplicitas eorum satis indicabat, nichil illos nobis potuisse confingere. Ideo autem festinauerunt, ut apud uos agerent Pascha, quo possit adiuuante-Domino tam sanctus dies uestram pacem quam dissensionem potius inuenire.

 6. Melius autem facietis , si ipsum a quo dicunt se fuisse turbatos, ad me mittere non grauemini. Aut enim non intelligit librum meum, aut forte ipse non intelligitur, quando difficillimam questionem et paucis intelligibilem soluere atque enodare conatur. Ipsa est enim questio de gratia Dei, que fecit ut homines non intelligentes putarent apostolum Paulum dicere: Faciamus mala, ut ueniant bona . Unde apostolus Petrus in secunda Epistola sua, Quapropter, inquit, karissimi, hec exspectantes satagite inuiolati et immaculati apud eum reperiri in pace; et Domini nostri patientiam salutem existimate: sicut et dilectissimus frater noster Paulus secundum eam que data est ei sapientiam, scripsit uobis, ut et in omnibus Epistolis, loquens in eis de his; in quibus sunt quedam difficilia intellectu, que indocti et instabiles homines peruertunt sicut et ceteras Scripturas, ad proprium suum interitum .

7. Cauete ergo quod tantus apostolus tam terribiliter dicit; et ubi sentitis uos non intelligere, interim credite diuinis eloquiis, quia et liberum est hominis arbitrium, et gratia Dei, sine cuius adiutorio liberum arbitrium nec conuerti potest ad Deum, nec proficere in Deo. Et quod pie creditis, ut etiam sapienter intelligatis orate. Et ad hoc ipsum enim, id est, ut sapienter intelligamus, est utique liberum arbitrium. Nisi enim libero arbitrio intelligeremus atque saperemus, non nobis preciperetur dicente Scriptura: Intelligite ergo qui insipientes estis in populo, et stulti aliquando sapite . Eo ipso quippe quo preceptum et imperatum est, ut intelligamus atque sapiamus, obedientia nostra requiritur, que nulla potest esse sine libero arbitrio. Sed si posset hoc ipsum sine adiutorio Dei gratie fieri per liberum arbitrium, ut intelligeremus atque saperemus; non diceretur Deo, Da mihi intellectum, et discam mandata tua ; neque in Euangelio scriptum esset, Tunc aperuit illis sensum, ut intelligerent Scripturas ; nec Iacobus apostolus diceret, Si quis autem uestrum indiget sapientia, postulet a Deo, qui dat omnibus affluenter, et non improperat, et dabitur ei . Potens est autem Dominus qui et uobis donet et nobis, ut de uestra pace et pia consensione nuntiis celerrimis gaudeamus. Saluto uos, non solum meo nomine, sed etiam fratrum qui mecum sunt, et rogo ut pro nobis concorditer atque instanter oretis. Sit uobiscum Dominus.



EPISTOLA POSTERIOR, INTER AUGUSTINIANAS CCXu.


Domino dilectissimo, et in Christi membris honorando fratri uALENTINO, et fratribus qui tecum sunt, AUGUSTINUS, in Domino salutem.

1. Cresconium, Felicem, et alium Felicem, Dei seruos, qui ex uestra congregatione ad nos uenerunt, nobiscum egisse Pascha nouerit Charitas uestra. Quos ideo tenuimus aliquanto diutius, ut instructiores ad uos redirent aduersus nouos hereticos Pelagianos, in quorum errorem cadit, qui putat secundum aliqua merita humana dari gratiam Dei, que sola hominem liberat per Dominum nostrum Iesum Christum. Sed rursum qui putat, quando ad iudicium Dominus uenerit, non iudicari hominem secundum opera sua, qui iam per etatem uti potuit libero uoluntatis arbitrio, nichilominus in errore est. Soli enim paruuli, qui nondum habent opera propria, uel bona uel mala, secundum solum originale peccatum damnabuntur, quibus per lauacrum regenerationis non subuenit gratia Saluatoris. Ceteri autem omnes, qui iam utentes libero arbitrio, sua propria peccata originali peccato insuper addiderunt, si de potestate tenebrarum per gratiam Dei non eruuntur, nec transferuntur ad regnum Christi, non solum secundum originis, uerum etiam secundum proprie uoluntatis merita, iudicium reportabunt. Boni uero etiam ipsi quidem secundum sue bone uoluntatis merita premium consequentur, sed etiam ipsam bonam uoluntatem per Dei gratiam consecuti sunt: ac sic impletur quod scriptum est: Ira et indignatio, tribulatio et angustia in omnem animam hominis operantis malum, Iudei primum et Greci: gloria autem, et honor, et pax omni operanti bonum, Iudeo primum et Greco .

2. De qua difficillima questione, hoc est, de uoluntate et gratia, non opus habui etiam in hac epistola diutius disputare; quoniam et aliam iam eis dederam, tanquam citius redituris. Et scripsi ad uos etiam librum  , quem si, adiuuante Domino, diligenter legeritis, et uiuaciter intellexeritis, nullas existimo inter uos de hac re dissensiones ulterius iam futuras. Portant autem secum et alia, que uobis dirigenda esse credidimus, quibus cognoscatis quemadmodum catholica Ecclesia, in Dei misericordia, Pelagiane heresis uenena repulerit. Quod enim scriptum est ad papam Innocentium Romane urbis episcopum, de concilio prouincie Carthaginensis, et de concilio Numidie, et aliquanto diligentius a quinque episcopis, et que ipse ad tria ista rescripsit; item quod pape Zosimo de Africano concilio scriptum est, eiusque rescriptum ad uniuersos totius orbis episcopos missum; et quod posteriori concilio plenario totius Africe contra ipsum errorem breuiter constituimus; et supra memoratum librum meum, quem modo ad uos scripsi: hec omnia et in presenti legimus cum ipsis, et per eos misimus uobis.

3. Legimus eis etiam librum beatissimi martyris Cypriani de Oratione Dominica, et ostendimus quemadmodum docuerit, omnia que ad mores nostros pertinent, quibus recte uiuimus, a Patre nostro qui in celis est, esse poscenda; ne de libero presumentes arbitrio, a diuina gratia decidamus. Ubi etiam demonstrauimus, quomodo admonuerit idem gloriosissimus Martyr, etiam pro inimicis nostris, qui nondum in Christum crediderunt, nos ut credant orare debere: quod utique inaniter fieret, nisi Ecclesia crederet, etiam malas atque  infideles hominum uoluntates per Dei gratiam in bonum posse conuerti. Sed hunc librum sancti Cypriani, quia dixerunt etiam illic apud uos esse, non misimus. Meam quoque epistolam ad Sixtum Romane Ecclesie presbyterum datam, quam secum ad nos attulerunt, legimus cum eis; et ostendimus aduersus eos esse conscriptam qui dicunt, gratiam Dei secundum merita nostra dari, hoc est, aduersus eosdem Pelagianos.

4. Quantum ergo potuimus, egimus cum istis et uestris et nostris fratribus, ut in fide sana catholica perseuerent: que neque liberum arbitrium negat, siue in uitam malam siue in bonam, neque tantum ei tribuit, ut sine gratia Dei ualeat aliquid, siue ut ex malo conuersatur in bonum, siue ut in bono perseueranter proficiat, siue ut ab bonum sempiternum perueniat, ubi iam non timeat ne deficiat. uos quoque, karissimi, etiam in hac epistola exhortor, quod nos omnes exhortatur Apostolus, non plus sapere, quam oportet sapere; sed sapere ad temperantiam, sicut unicuique Deus partitus est mensuram fidei .

5. Attendite quid per Salomonem moneat Spiritus sanctus: Rectos cursus, inquit, fac pedibus tuis, et uias tuas dirige: ne declines in dexteram, neque in sinistram; auerte autem pedem tuum a uia mala. uias enim que a dextris sunt, nouit Dominus: peruerse uero sunt, que a sinistris sunt. Ipse autem rectos faciet cursus tuos, itinera autem tua in pace producet . In his uerbis sancte Scripture considerate, fratres, quia si non esset liberum arbitrium, non diceretur, Rectos cursus fac pedibus tuis, et uias tuas dirige; ne declines in dexteram, neque in sinistram: et tamen sine Dei gratia si posset hoc fieri, non postea diceretur, Ipse autem rectos faciet cursus tuos, et itinera tua in pace producet.

6. Nolite ergo declinare in dexteram, neque in sinistram; quamuis laudentur uie que a dextris sunt, et uituperentur que sunt a sinistris. Hoc est enim propter quod addidit, Auerte autem pedem tuum a uia mala, hoc est, a sinistra: quod manifestat in consequentibus, dicens, uias enim que a dextris sunt, nouit Dominus: peruerse uero sunt, que a sinistris sunt. Eas utique uias ambulare debemus, quas nouit Dominus; de quibus in psalmo legitur, Nouit Dominus uiam iustorum, et uia impiorum peribit . Hanc enim non nouit Domiminus, quia sinistra est: sicut dicturus est etiam illis ad sinistram constitutis, Non noui uos . Quid est autem quod ille non nouit, qui utique nouit omnia, siue bona hominum, siue mala? Sed quid est, Non uos noui; nisi, tales uos ego non feci? Quemadmodum illud, quod dictum est de ipso Domino Iesu Christo, quia non nouerat peccatum ; quid est, non nouerat, nisi, quia non fecerat? Ac per hoc quod dictum est, uias que a dextris sunt, nouit Dominus, quomodo intelligendum est, nisi quia ipse fecit uias dextras, id est, uias iustorum, que sunt utique opera bona, que preparauit Deus, sicut dicit Apostolus, ut in illis ambulemus ? uias autem sinistras peruersas, id est, uias impiorum, non utique nouit, quia non eas ipse fecit homini, sed homo sibi: propter quod dicit, Odiui autem ego peruersas uias malorum, ipse sunt a sinistris.

7. Sed respondetur nobis, Cur ergo dixit, Ne declines in dexteram, neque in sinistram; cum potius dicere debuisse uideatur, Tene dexteram, et ne declines in sinistram; si bone sunt uie que a dextris sunt? Cur, putamus, nisi quia ita uie sunt bone que a dextris sunt, ut in dexteram tamen declinare non sit bonum? Declinare quippe ille est intelligendus in dexteram, qui bona ipsa opera que ad uias dexteras pertinent, sibi uult assignare, non Deo. Et ideo cum dixisset, uias enim que a dextris sunt nouit Dominus, peruerse autem sunt que a sinistris sunt; tanquam diceretur ei, Quomodo ergo non uis ut declinemus ad dexteram? secutus adiunxit, Ipse autem rectos faciet cursus tuos; itinera autem tua in pace producet. Sic ergo intellige quod tibi preceptum est, Rectos cursus fac pedibus tuis, et uias tuas dirige, ut noueris, cum hoc facis, a Domino Deo tibi prestari ut hoc facias; et non declinabis ad dexteram, quamuis ambules in uiis dextris, non confidens in uirtute tua: et ipse erit uirtus tua, qui rectos faciet cursus tuos, et itinera tua in pace producet.

8. Quapropter, dilectissimi, quicumque dicit, uoluntas mea mihi sufficit ad facienda opera bona, declinat in dexteram. Sed rursus illi, qui putant bonam uitam esse deserendam, quando audiunt sic Dei gratiam predicari, ut credatur et intelligatur uoluntates hominum ipsa ex malis bonas facere, ipsa etiam quas fecerit custodire, et propterea dicunt, Faciamus mala, ut ueniant bona ; in sinistram declinant. Ideo uobis dixit, Non declinetis in dexteram, neque in sinistram, hoc est, non sic defendatis liberum arbitrium, ut ei bona opera sine Dei gratia tribuatis; nec sic defendatis gratiam, ut quasi de illa securi, mala opera diligatis: quod ipsa gratia Dei auertat a uobis. Talium quippe uerba sibi proponens Apostolus, ait: Quid ergo dicemus? per manebimus in peccato, ut gratia abundet? Atque his uerbis hominum errantium et Dei gratiam non intelligentium respondit ut debuit, dicens: Absit. Si enim mortui sumus peccato, quomodo uiuemus in eo ? Nihil potuit dici breuius et melius. Quid enim nobis gratia Dei utilius confert in hoc presenti seculo maligno; nisi ut moriamur peccato? Ac per hoc ipsi gratie inuenitur ingratus, qui propter illam uult uiuere in peccato, per quam morimur peccato. Deus autem qui diues est in misericordia, det uobis et sanum sapere, et usque in finem proficienter in bono proposito permanere. Hoc pro uobis, hoc pro nobis, hoc pro omnibus qui uos diligunt, et pro eis qui uos oderunt, instanter in pace fraterna et uigilanter orate. Deo uiuatis. Si quid de uobis mereor, ueniat ad me frater Florus.





S. AURELII AUGUSTINI HIPPONENSIS EPISCOPI DE GRATIA ET LIBERO ARBITRIO AD uALENTINUM ET CUM ILLO MONACHOS Liber unus  . [1Kb] [1Kb] 

Docet cauendum esse, ne uel gratia negato libero arbitrio, uel negata gratia liberum arbitrium defendatur: nam liberum uoluntatis arbitrium inesse homini, constare ex Scripturarum testimoniis; de ipsa etiam gratia Dei, sine qua nichil boni agere possumus, data esse in iisdem Scripturis diuina documenta. Postea contra Pelagianos probat gratiam non secundum merita nostra dari. Explicat quomodo uita eterna, que bonis operibus redditur, uere sit gratia. Tum uero monstrat quod neque scientia legis, neque natura, neque sola remissio peccatorum sit illa gratia que per Iesum Christum Dominum nostrum datur, sed ipsa gratia faciat ut lex impleatur, ut natura liberetur, ne peccatum dominetur. Expugnat uanum illud Pelagianorum perfugium, quo dicunt, »gratiam, etsi non secundum merita bonorum operum detur, tamen dari secundum merita bone uoluntatis, que precedit, credentis et orantis.« Incidit in questionem, cur Deus iubet quod ipse daturus est; et an iubeat aliqua que non possumus. Charitatem, sine qua precepta non implentur, non in nobis nisi ex ipso Deo esse conuincit. Ostendit operari Deum in cordibus hominum ad inclinandas eorum uoluntates quocumque uoluerit, siue ad bona pro sua misericordia, siue ad mala pro meritis eorum, iudicio utique suo aliquando aperto, aliquando occulto, semper tamen iusto. Tandem gratuite gratie nec meritis reddite luculentum exemplum suppetere in iis paruulis qui saluantur, dum alii unam cum ipsis causam habentes pereunt.



CAPUT PRIMUM.


1. Propter eos qui hominis liberum arbitrium sic predicant et defendunt, ut Dei gratiam qua uocamur ad eum et a nostris malis meritis liberamur, et per quam bona merita comparamus quibus ad uitam perueniamus eternam, negare audeant et conentur auferre, multa iam disseruimus, litterisque mandauimus, quantum nobis Dominus donare dignatus est. Sed quoniam sunt quidam, qui sic gratiam Dei defendunt, ut negent hominis liberum arbitrium; aut quando gratia defenditur, negari existiment liberum arbitrium; hinc aliquid scribere ad uestram Charitatem, ualentine frater, et ceteri qui simul Deo seruitis, compellente mutua caritate curaui. Nuntiatum est enim mihi de uobis, fratres, ab aliquibus qui in uestra congregatione sunt, et ad nos inde uenerunt, per quos et ista direximus, quod de hac re dissensiones in uobis sint. Itaque, dilectissimi, ne uos perturbet huius questionis obscuritas, moneo uos primum, ut de iis que intelligitis, agatis Deo gratias: quidquid est autem quo peruenire nondum potest uestre mentis intentio, pacem inter uos et caritatem seruantes, a Domino ut intelligatis orate; et donec uos ipse perducat ad ea que nondum intelligitis, ibi ambulate quo peruenire potuistis. Hoc admonet apostolus Paulus, qui cum dixisset nondum se esse perfectum, paulo post ait, Quotquot ergo perfecti hoc sapiamus; id est, ita nos esse perfectos, ut nondum ad perfectionem que nobis sufficit uenerimus: continuoque subiunxit, Et  si quid aliter sapitis, hoc quoque uobis Deus reuelabit: uerumtamen in quod peruenimus, in eo ambulemus. . Ambulando quippe in quod peruenimus, et quo nondum peruenimus peruenire poterimus, Deo nobis reuelante si quid aliter sapimus, si ea que iam reuelauit non relinquamus.



CAPUT II.

2. Reuelauit autem nobis per Scripturas suas sanctas, esse in homine liberum uoluntatis arbitrium. Quomodo autem reuelauerit, commemoro uos, non humano eloquio, sed diuino. Primum, quia ipsa diuina precepta homini non prodessent, nisi haberet liberum uoluntatis arbitrium, quo ea faciens ad promissa premia perueniret. Ideo enim data sunt, ut homo excusationem de ignorantia non haberet: sicut Dominus dicit in Euangelio de Iudeis, Si non uenissem et locutus eis fuissem, peccatum non haberent: nunc autem excusationem non habent de peccato suo . De quo peccato dicit, nisi de illo magno, quod presciebat eorum futurum quando ista dicebat, id est, quo eum fuerant occisuri? Neque enim nullum habebant peccatum, antequam Christus uenisset in carne ad eos. Item dicit Apostolus: Reuelatur ira Dei de celo in omnem impietatem et iniustitiam hominum eorum, qui ueritatem in iniquitate detinent: quia quod notum est Dei, manifestum est in illis; Deus enim illis manifestauit. Inuisibilia enim eius, a creatura mundi, per ea que facta sunt, intellecta conspiciuntur; sempiterna quoque uirtus eius ac diuinitas, ut sint inexcusabiles .  Quomodo dicit inexcusabiles, nisi de illa excusatione qua solet dicere humana superbia, Si scissem, fecissem; ideo non feci, quia nesciui? aut, Si scirem, facerem; ideo non facio, quia nescio? Hec eis excusatio tollitur, quando preceptum datur, uel scientia non peccandi manifestatur.

3. Sed sunt homines qui etiam de ipso Deo se excusare conantur, quibus dicit apostolus Iacobus: Nemo cum tentatur, dicat, Quoniam a Deo tentor [1 1Kb] . Deus enim intentator malorum est: ipse autem neminem tentat. Unusquisque uero tentatur a concupiscentia sua abstractus et illectus: deinde concupiscentia cum conceperit, parit peccatum; peccatum uero cum consummatum fuerit, generat mortem . Item de ipso Deo se excusare uolentibus, respondet liber Prouerbiorum Salomonis: Insipientia uiri uiolat uias eius, Deum autem causatur in corde suo. . Et liber Ecclesiasticus dicit: Ne dixeris, Quia propter Dominum recessi: que enim odit non facias. Ne dixeris, Quia ipse me induxit: non enim opus habet uiro peccatore. Omne exsecramentum odit Dominus, et non est amabile timentibus illum. Ipse ab initio fecit hominem, et reliquit eum in manu consilii sui. Si uolueris, conseruabis mandata, et fidem bonam placiti. Apponit tibi ignem et aquam; ad quodcumque uolueris extende manum tuam. In conspectu hominis uita et mors, et quodcumque placuerit dabitur ei . Ecce apertissime uidemus expressum liberum humane uoluntatis arbitrium.

4. Quid illud, quod tam multis locis omnia mandata sua custodiri et fieri iubet Deus? quomodo iubet, si non est liberum arbitrium? Quid beatus ille, de quo Psalmus dicit, quod in lege Domini fuit uoluntas eius ? nonne satis indicat uoluntate sua hominem in lege Dei consistere? Deinde tam multa mandata, que ipsam quodam modo nominatim conueniunt uoluntatem, sicut est, Noli uinci a malo : et alia similia, sicut sunt, Nolite fieri sicut equus et mulus, quibus non est intellectus ; et, Noli repellere consilia matris tue ; et, Noli esse sapiens apud te ipsum; et, Noli deficere a disciplina Domini; et, Noli negligere legem; et, Noli abstinere bene facere egenti; et, Noli fabricare in amicum tuum mala ; et, Noli intendere fallaci mulieri ; et, Noluit intelligere ut bene ageret ; et, Noluerunt accipere disciplinam : et innumerabilia talia in ueteribus Libris diuinorum eloquiorum quid ostendunt, nisi liberum arbitrium uoluntatis humane? In Libris etiam nouis euangelicis et apostolicis quid aliud ostenditur, ubi dicitur, Nolite uobis condere thesauros in terra ; et, Nolite timere eos qui occidunt corpus ; et, Qui uult uenire post me, abneget semetipsum ; et, Pax in terra hominibus bone uoluntatis : et quod dicit apostolus Paulus, Quod uult faciat, non peccat si nubat [2 1Kb] : qui autem statuit  in corde suo, non habens necessitatem, potestatem autem habens sue uoluntatis, et hoc statuit in corde suo, seruare uirginem suam, bene facit . Item dicit, Si autem uolens, hoc facio, mercedem habeo : et alio loco, Sobrii estote iuste, et nolite peccare : et iterum, Ut quemadmodum promptus est animus uoluntatis, ita sit et perficiendi . Et ad Timotheum dicit, Cum enim in deliciis egerint in Christo, nubere uolunt : et alibi, Sed et omnes qui pie uolunt uiuere in Christo Iesu, persecutionem patientur : et ipsi Timotheo, Noli negligere gratiam que in te est . Et ad Philemonem: Ne bonum tuum uelut ex necessitate esset, sed ex uoluntate . Seruos etiam ipsos monet, ut dominis suis ex animo seruiant cum bona uoluntate . Item Iacobus, Nolite itaque errare, fratres mei, et nolite in personarum acceptione habere fidem Domini nostri Iesu Christi : et, Nolite detrahere de alterutro . Item Ioannes in Epistola sua, Nolite diligere mundum : et cetera huiusmodi. Nempe ubi dicitur, Noli hoc, et noli illud, et ubi ad aliquid [1 1Kb] faciendum uel non faciendum in diuinis monitis opus uoluntatis exigitur, satis liberum demonstratur arbitrium. Nemo ergo Deum causetur in corde suo, sed sibi imputet quisque, cum peccat. Neque cum aliquid secundum Deum operatur, alienet hoc a propria uoluntate. Quando enim uolens facit, tunc dicendum est opus bonum, tunc speranda est boni operis merces ab eo, de quo dictum est, Qui reddet unicuique secundum opera sua .



CAPUT III.

5. Qui ergo nouerunt diuina mandata, aufertur eis excusatio, quam solent homines habere de ignorantia. Sed nec ipsi sine pena erunt, qui legem Dei nesciunt. Qui enim sine lege peccauerunt, sine lege peribunt: qui autem in lege peccauerunt, per legem iudicabuntur . Quod mihi non uidetur Apostolus ita dixisse, tanquam peius aliquid significauerit esse passuros, qui legem nesciunt in peccatis suis, quam illos qui sciunt. Peius enim uidetur esse perire, quam iudicari: sed cum hoc de Gentibus et de Iudeis loqueretur, quia illi sine lege sunt, isti autem legem acceperunt; quis audeat dicere Iudeos qui in lege peccant, non esse perituros, cum in Christum non crediderint [2 1Kb] ; quandoquidem de illis dictum est, per legem iudicabuntur? Sine fide enim Christi nemo liberari potest; ac per hoc ita iudicabuntur ut pereant. Nam si peior est conditio nescientium quam scientium legem Dei, quomodo uerum erit quod Dominus in Euangelio ait, Seruus qui nescit uoluntatem domini sui, et facit digna plagis, uapulabit pauca: seruus autem qui scit uoluntatem domini sui, et facit digna plagis, uapulabit multa ? Ecce ubi ostendit grauius peccare hominem scientem quam nescientem. Nec tamen ideo confugiendum  est ad ignorantie tenebras, ut in eis quisque requirat excusationem. Aliud est enim nescisse, aliud scire noluisse. uoluntas quippe in eo arguitur, de quo dicitur, Noluit intelligere ut bene ageret . Sed et illa ignorantia que non est eorum qui scire nolunt, sed eorum qui tanquam simpliciter nesciunt, neminem sic excusat, ut sempiterno igne non ardeat, si propterea non credidit, quia non audiuit omnino quid [1 1Kb] crederet; sed fortasse ut mitius ardeat. Non enim sine causa dictum est, Effunde iram tuam in gentes que te non nouerunt : et illud quod ait Apostolus, Cum uenerit in flamma ignis dare uindictam in eos qui ignorant Deum . uerumtamen ut habeamus et ipsam scientiam, ne dicat unusquisque, Nesciui, non audiui, non intellexi; uoluntas conuenitur humana, ubi dicitur, Nolite esse sicut equus et mulus, quibus non est intellectus : quamuis peior appareat, de quo dictum est, uerbis non emendabitur seruus durus; si enim intellexerit, non obaudiet . Quando autem dicit homo, Non possum facere quod precipitur, quoniam concupiscentia mea uincor: iam quidem de ignorantia non habet excusationem, nec Deum causatur in corde suo, sed malum suum in se cognoscit et dolet; cui tamen dicit Apostolus, Noli uinci a malo, sed uince in bono malum . Et utique cui dicitur, Noli uinci, arbitrium uoluntatis eius sine dubio conuenitur. uelle enim et nolle proprie uoluntatis est.



CAPUT Iu.

6. Sed metuendum est ne ista omnia diuina testimonia, et quecumque alia sunt, que sine dubitatione sunt plurima, in defensione liberi arbitrii, sic intelligantur, ut ad uitam piam et bonam conuersationem, cui merces eterna debetur, adiutorio et gratie Dei locus non relinquatur; et audeat miser homo, quando bene uiuit et bene operatur, uel potius bene uiuere et bene operari sibi uidetur, in se ipso, non in Domino gloriari, et spem recte uiuendi in se ipso ponere, ut sequatur eum maledictum Ieremie prophete dicentis, Maledictus homo qui spem habet in homine, et firmat carnem brachii sui, et a Domino discedit cor eius . Intelligite, fratres, hoc propheticum testimonium. Quia enim non dixit propheta, Maledictus homo qui spem habet in se ipso; posset alicui uideri ideo dictum esse, Maledictus homo qui spem habet in homine, ut nemo habeat spem in altero homine, sed in se. Ut ergo ostenderet sic se admonuisse hominem, ut nec in se ipso haberet spem; propterea cum dixisset, Maledictus homo qui spem habet in homine, mox addidit, et firmat carnem brachii sui. Brachium pro potentia posuit operandi. In nomine autem carnis intelligenda est humana fragilitas. Ac per hoc firmat carnem brachii sui, qui potentiam fragilem atque inualidam, id est humanam, sibi sufficere ad bene operandum putat, nec adiutorium sperat a Domino.  Propterea subiecit [1 1Kb] , et a Domino discedit cor eius. Talis est heresis Pelagiana, non antiqua, sed ante non multum tempus exorta: contra quam heresim cum fuisset diutius disputatum, etiam ad concilia episcopalia nouissima necessitate peruentum est; unde uobis, non quidem omnia, sed tamen aliqua legenda direxi. Nos ergo ad bene operandum spem non habeamus in homine, firmantes carnem brachii nostri: nec a Domino discedat cor nostrum; sed ei dicat, Adiutor meus esto, ne derelinquas me, neque despicias me, Deus salutaris meus .

7. Proinde, karissimi, sicut superioribus testimoniis sanctarum Scripturarum probauimus, ad bene uiuendum et recte agendum esse in homine liberum uoluntatis arbitrium; sic etiam de gratia Dei, sine qua nichil boni agere possumus, que sint diuina testimonia uideamus. Ac primum de ipsa uestra professione aliquid dicam. Neque enim congregaret uos ista societas, in qua continenter uiuitis [2 1Kb] , nisi uoluptatem coniugalem contemneretis. Hinc autem Domino loquenti cum dixissent discipuli, Si talis est causa hominis cum uxore, non expedit nubere; respondit eis, Non omnes capiunt uerbum hoc, sed quibus datum est . Numquid non liberum arbitrium Timothei est exhortatus Apostolus dicens, Contine te ipsum ? Et in hac re potestatem uoluntatis ostendit, ubi ait, non habens necessitatem, potestatem autem habens sue uoluntatis, ut seruet uirginem suam. Et tamen, non omnes capiunt uerbum hoc, sed quibus datum est. Quibus enim non est datum, aut nolunt, aut non implent quod uolunt: quibus autem datum est, sic uolunt ut impleant quod uolunt. Itaque, ut hoc uerbum, quod non ab omnibus capitur, ab aliquibus capiatur, et Dei donum est, et liberum arbitrium.

8. De ipsa quoque pudicitia coniugali nempe Apostolus ait, Quod uult faciat, non peccat si nubat : et tamen etiam hoc Dei donum est, dicente Scriptura, A Domino iungitur mulier uiro . Ideo Doctor Gentium et pudicitiam coniugalem per quam non fiunt adulteria, et perfectiorem continentiam per quam nullus concubitus queritur, sermone suo commendans, et hoc et illud donum Dei esse monstrauit, scribens ad Corinthios, et admonens coniuges ne se inuicem fraudent: quos cum admonuisset, adiecit, uellem autem omnes homines esse sicut et me ipsum; quia utique ipse ab omni concubitu continebat: et continuo subiunxit, Sed unusquisque proprium donum habet a Deo; alius sic, alius autem sic . Numquid tam multa que precipiuntur in lege Dei, ne fornicationes et adulteria committantur, indicant aliud quam liberum arbitrium? Neque enim preciperentur, nisi homo haberet propriam uoluntatem, qua diuinis preceptis obediret. Et tamen Dei donum est, sine quo seruari castitatis precepta non possunt. Unde ait  ille in libro Sapientie: Cum scirem quia nemo esse potest continens nisi Deus det; et hoc ipsum erat sapientie, scire cuius esset hoc donum . Ut autem ista non seruentur castitatis sancta mandata, unusquisque tentatur a concupiscentia sua abstractus et illectus . Ubi si dixerit, uolo seruare, sed uincor a concupiscentia mea: respondet Scriptura libero eius arbitrio, quod iam superius dixi, Noli uinci a malo, sed uince in bono malum. Quod tamen ut fiat, adiuuat gratia: que nisi adiuuerit, nichil lex erit nisi uirtus peccati. Augetur enim concupiscentia, et maiores uires accipit lege prohibente, nisi adiuuet spiritus gratie. Hoc est quod dicit ille ipse Doctor Gentium: Aculeus autem mortis est peccatum; uirtus uero peccati, lex. Ecce unde dicit homo, uolo legis seruare mandatum, sed uirtute concupiscentie mee uincor. Et cum uoluntas eius conuenitur, et dicitur, Noli uinci a malo; quid ei prodest, nisi gratia succurrente fiat? Quod ipse Apostolus secutus adiunxit: nam cum dixisset, uirtus peccati lex, continuo subiecit, Gratias autem Deo, qui dat nobis uictoriam per Dominum nostrum Iesum Christum . Ergo et uictoria qua peccatum uincitur, nichil aliud est quam donum Dei, in isto certamine adiuuantis liberum arbitrium.

9. Propter quod dicit et celestis Magister, uigilate, et orate, ne intretis in tentationem . Ergo unusquisque contra suam concupiscentiam dimicans oret, ne intret in tentationem, id est, ne sit ab illa abstractus et illectus. Non autem intrat in tentationem, si uoluntate bona uincat concupiscentiam malam. Nec tamen sufficit arbitrium uoluntatis humane, nisi a Domino uictoria concedatur oranti, ne intret in tentationem. Quid uero euidentius quam Dei ostenditur gratia, ubi quod oratur accipitur? Si enim dixisset Saluator noster, uigilate, ne intretis in tentationem; admonuisse tantummodo uideretur hominis uoluntatem: cum uero addidit, et orate, ostendit Deum adiuuare, ne intretur in tentationem. Dictum est libero arbitrio, Fili, noli deficere a disciplina Domini : et Dominus dixit, Ego rogaui pro te, Petre, ne deficiat fides tua . Homo ergo [1 1Kb] gratia iuuatur, ne sine causa uoluntati eius iubeatur.



CAPUT u.

10. Cum dicit Deus, Conuertimini ad me, et conuertar ad uos : unum horum uidetur esse nostre uoluntatis, id est, ut conuertamur ad eum; alterum uero ipsius gratie, id est, ut etiam ipse conuertatur ad nos. Ubi possunt putare Pelagiani suam obtinere sententiam, qua dicunt, gratiam Dei secundum merita nostra dari. Quod quidem in Oriente, hoc est, in prouincia Palestina, in qua est ciuitas Ierusalem, cum ipse Pelagius ab episcopis audiretur, affirmare non ausus est. Nam inter cetera que illi obiecta sunt, et hoc obiectum est, quod diceret, gratiam Dei secundum merita nostra dari: quod sic alienum est a catholica doctrina et inimicum gratie Christi, ut nisi hoc obiectum sibi anathemasset  [1 1Kb] , ipse inde anathematus exisset  . Sed fallaciter eum anathemasse, posteriores eius indicant libri in quibus omnino nichil aliud defendit, quam gratiam Dei secundum merita nostra dari. Talia ergo de Scripturis colligunt, quale est hoc unum quod paulo ante dixi, Conuertimini ad me, et conuertar ad uos; ut secundum meritum conuersionis nostre ad Deum, detur gratia eius, in qua ad nos et ipse conuertitur. Nec attendunt qui hoc sentiunt, quia nisi donum Dei esset etiam ipsa ad Deum nostra conuersio, non ei diceretur, Deus uirtutum, conuerte nos ; et, Deus, tu conuertens uiuificabis nos; et, Conuerte nos, Deus sanitatum nostrarum ; et huiusmodi alia, que commemorare longum est. Nam et uenire ad Christum, quid est aliud nisi ad eum credendo conuerti? Et tamen ait: Nemo potest uenire ad me, nisi datum fuerit ei a Patre meo .

11. Item quod scriptum est in libro secundo Paralipomenon, Dominus uobiscum, cum uos estis cum eo, et si quesieritis eum, inuenietis; si autem reliqueritis eum, derelinquet uos ; manifestat quidem uoluntatis arbitrium. Sed illi qui dicunt gratiam Dei secundum merita nostra dari, ista testimonia sic accipiunt, ut dicant meritum nostrum in eo esse, quod sumus cum Deo; eius autem gratiam secundum hoc meritum dari, ut sit et ipse nobiscum. Item meritum nostrum in eo esse, quod querimus eum; et secundum hoc meritum dari eius gratiam, ut inueniamus eum. Et in libro primo quod dictum est, Et tu, Salomon fili mi, cognosce Deum, et serui ei in corde perfecto et anima uolente; quia omnia corda scrutatur Dominus, et omnem cogitationem mentium nouit: si quesieris eum, inuenietur tibi; et si dimiseris eum, repellet te in perpetuum ; declarat uoluntatis arbitrium. Sed illi in eo ponunt meritum hominis, quod dictum est, si quesieris eum; et secundum hoc meritum dari gratiam, in eo quod dictum est [2 1Kb] , inuenietur tibi: et omnino laborant, quantum possunt, ostendere gratiam Dei secundum merita nostra dari; hoc est, gratiam non esse gratiam. Quibus enim secundum meritum redditur, non imputatur merces secundum gratiam, sed secundum debitum, sicut apertissime dicit Apostolus .

12. Meritum enim fuit quidem in apostolo Paulo, sed malum, quando persequebatur Ecclesiam: unde dicit, Non sum idoneus uocari Apostolus, quia persecutus sum Ecclesiam Dei. Cum ergo haberet hoc meritum malum, redditum est ei bonum pro malo: ideoque secutus adiunxit, Sed gratia Dei sum id quod sum. Atque ut ostenderet et liberum arbitrium, mox addidit, et gratia eius in me uacua non fuit, sed plus omnibus illis laboraui. Hoc enim liberum arbitrium hominis exhortatur et in aliis, quibus dicit, Rogamus  ne in uacuum gratiam Dei suscipiatis . Utquid enim eos rogat, si gratiam sic susceperunt, ut propriam perderent uoluntatem? Tamen ne ipsa uoluntas sine gratia Dei putetur boni aliquid posse, continuo cum dixisset, Gratia eius in me uacua non fuit, sed plus omnibus illis laboraui; subiunxit atque ait, Non ego autem, sed gratia Dei mecum : id est, non solus, sed gratia Dei mecum: ac per hoc nec gratia Dei sola, nec ipse solus, sed gratia Dei cum illo. Ut autem de celo uocaretur, et tam magna efficacissima uocatione conuerteretur , gratia Dei erat sola; quia merita eius erant magna, sed mala. Denique et alibi dicit ad Timotheum: Collabora Euangelio secundum uirtutem Dei saluos nos facientis, et uocantis uocatione sua sancta; non secundum opera nostra, sed secundum suum propositum et gratiam, que data est nobis in Christo Iesu . Item merita sua, sed mala commemorans dicit: Fuimus enim stulti et nos aliquando et increduli, errantes, seruientes desideriis et uoluptatibus uariis, in malitia et inuidia agentes, abominabiles, inuicem odio habentes. Quid istis tam malis meritis nisi pena utique debebatur? Sed Deo reddente bona pro malis, per gratiam que non secundum merita nostra datur, factum est quod deinde subiungit et dicit: »Cum autem benignitas et humanitas illuxit Saluatoris nostri Dei, non ex operibus iustitie que fecimus nos; sed secundum suam misericordiam saluos nos fecit, per lauacrum regenerationis et renouationis Spiritus sancti, quem ditissime effudit super nos, per Iesum Christum Saluatorem nostrum, ut iustificati ipsius gratia, heredes efficiamur secundum spem uite eterne .



CAPUT uI.

13. His et talibus testimoniis diuinis probatur, gratiam Dei non secundum merita nostra dari: quandoquidem non solum nullis bonis, uerum etiam multis meritis malis precedentibus uidemus datam, et quotidie dari uidemus. Sed plane cum data fuerit, incipiunt esse etiam merita nostra bona, per illam tamen: nam si se illa subtraxerit, cadit homo, non erectus, sed precipitatus libero arbitrio. Quapropter nec quando ceperit homo habere merita bona, debet sibi tribuere illa, sed Deo, cui dicitur in Psalmo, Adiutor meus esto, ne derelinquas me . Dicendo, ne derelinquas me, ostendit quia si derelictus fuerit, nichil boni ualet ipse per se: unde et ille ait, Ego dixi in abundantia mea, Non mouebor in eternum. Putauerat enim suum fuisse bonum, quod ei sic abundabat, ut non moueretur: sed ut ostenderetur illi, cuius esset illud [1 1Kb] , de quo tanquam suo ceperat gloriari, paululum gratia deserente [2 1Kb] admonitus dicit, Domine, in uoluntate tua prestitisti decori meo uirtutem; auertisti autem faciem tuam a me, et factus sum conturbatus . Ideo necessarium est homini, ut gratia Dei non solum iustificetur impius, id est, ex impio fiat iustus, cum redduntur  ei bona pro malis; sed etiam cum fuerit iam iustificatus ex fide, ambulet cum illo gratia, et incumbat super ipsam ne cadat. Propter hoc scriptum est in Cantico canticorum de ipsa Ecclesia: Que est ista que ascendit dealbata, incumbens super fratruelem suum ? Dealbata est enim que per se ipsam alba esse non posset. Et a quo dealbata est, nisi ab illo, qui per prophetam dicit, Si fuerint peccata uestra ut phenicium, sicut niuem dealbabo ? Quando ergo dealbata est, nichil boni merebatur: iam uero alba facta, bene ambulat; sed si super eum a quo dealbata est, perseueranter incumbat. Propter quod et ipse iehsu, super quem incumbit dealbata, dixit discipulis suis, Sine me nichil potestis facere .

14. Ergo redeamus ad apostolum Paulum, quem certe inuenimus sine ullis meritis bonis, imo cum multis meritis malis, Dei gratiam consecutum reddentis bona pro malis: uideamus quid dicat sua iam propinquante passione, scribens ad Timotheum. Ego enim iam immolor, inquit, et tempus resolutionis mee instat. Bonum certamen certaui, cursum consummaui, fidem seruaui. Ista utique iam merita sua bona commemorat; ut post bona merita consequatur coronam, qui post merita mala consecutus est gratiam. Denique attendite quid sequatur: Superest, inquit, mihi corona iustitie, quam reddet mihi Dominus in illa die iustus iudex . Cui redderet coronam iustus iudex, si non donasset gratiam misericors pater? Et quomodo esset ista corona iustitie, nisi precessisset gratia que iustificat impium? Quomodo ista debita redderetur, nisi prius illa gratuita donaretur?

15. Sed cum dicunt Pelagiani hanc esse solam non secundum merita nostra gratiam, qua homini peccata dimittuntur; illam uero que datur in fine, id est, eternam uitam, meritis nostris precedentibus reddi: respondendum est eis. Si enim merita nostra sic intelligerent, ut etiam ipsa dona Dei esse cognoscerent, non esset reprobanda [1 1Kb] ista sententia: quoniam uero merita humana sic predicant, ut ea ex semetipso habere hominem dicant, prorsus rectissime respondet Apostolus, Quis enim te discernit? Quid autem habes quod non accepisti? Si autem et accepisti, quid gloriaris quasi non acceperis ? Prorsus talia cogitanti uerissime dicitur: Dona sua coronat Deus, non merita tua; si tibi a te ipso, non ab illo sunt merita tua. Hec enim si talia sunt, mala sunt; que [2 1Kb] non coronat Deus: si autem bona sunt, Dei dona sunt; quia sicut dicit apostolus Iacobus, Omne datum optimum, et omne donum perfectum desursum est, descendens a Patre luminum . Unde dicit et Ioannes precursor Domini, Non potest homo accipere quidquam, nisi fuerit ei datum de celo : utique de celo, unde etiam uenit Spiritus sanctus, quando iehsu ascendit in altum, captiuauit captiuitatem,  dedit dona hominibus . Si ergo Dei dona sunt bona merita tua, non Deus coronat merita tua tanquam merita tua, sed tanquam dona sua.



CAPUT uII.

16. Proinde consideremus ipsa merita apostoli Pauli, quibus dixit coronam iustitie [1 1Kb] redditurum iudicem iustum, et uideamus utrum merita ipsius tanquam ipsius, id est, ex ipso illi comparata, an dona sint Dei. Bonum, inquit, certamen certaui, cursum consummaui, fidem seruaui. Primo ista bona opera, si non ea precessissent cogitationes bone, nulla essent. Attendite itaque quid de ipsis cogitationibus dicat: ait enim scribens ad Corinthios, Non quia idonei sumus cogitare aliquid a nobis [2 1Kb] , tanquam ex nobismetipsis; sed sufficientia nostra ex Deo est . Deinde singula inspiciamus: Bonum, inquit, certamen certaui. Quero qua uirtute certauerit; utrum que illi ex semetipso fuerit, an que desuper data sit. Sed absit ut tantus doctor [3 1Kb] ignorauerit legem Dei, cuius uox est in Deuteronomio: Ne dicas in corde tuo, Fortitudo mea et potentia manus mee fecit mihi uirtutem magnam hanc: sed memoraberis Domini Dei tui, quia ipse tibi dat fortitudinem facere uirtutem . Quid autem prodest bonum certamen, nisi sequatur uictoria? Et quis dat uictoriam, nisi ille de qua dicit ipse, Gratias Deo qui dat nobis uictoriam per Dominum nostrum Iesum Christum ? Et alio loco cum commemorasset testimonium de Psalmo, Quoniam propter te mortificamur tota die, deputati sumus uelut oues occisionis; subiecit atque ait, Sed in his omnibus superuincimus per eum qui dilexit nos : non ergo per nos, sed per eum qui dilexit nos. Deinde dixit, Cursum consummaui: sed ille hoc dixit, qui alio loco dicit, Igitur non uolentis neque currentis, sed miserentis est Dei . Que sententia nullo modo potest etiam sic conuerti ut dicatur, Non miserentis Dei, sed uolentis et currentis est hominis: quisquis enim hoc ausus fuerit dicere, aperte se ostendit Apostolo contradicere.

17. Postremo dixit, Fidem seruaui; sed ille hoc dixit, qui alibi ait, Misericordiam consecutus sum, ut fidelis essem . Non enim dixit, Misericordiam consecutus sum, quia fidelis eram; sed, ut fidelis essem: hinc ostendens etiam ipsam fidem haberi nisi Deo miserante non posse, et esse donum Dei. Quod apertissime docet, dicens, Gratia salui facti estis per fidem, et hoc non ex uobis, sed Dei donum est. Possent enim dicere, Ideo accepimus gratiam, quia credidimus [4 1Kb] ; tanquam sibi fidem tribuentes, gratiam Deo: propter hoc Apostolus cum dixisset, per fidem; et hoc, inquit, non ex uobis, sed Dei donum est. Rursus, ne dicerent suis operibus se donum tale meruisse, continuo subiecit, Non ex operibus, ne forte  quis extollatur . Non quia negauit aut euacuauit opera bona, cum dicat Deum unicuique reddere secundum opera eius : sed quia opera sunt ex fide, non ex operibus fides; ac per hoc ab illo sunt nobis opera iustitie, a quo est ipsa fides, de qua dictum est, Iustus ex fide uiuit .

18. Homines autem non intelligentes, quod ait ipse Apostolus, Arbitramur iustificari hominem per fidem sine operibus legis ; putauerunt eum dicere sufficere homini fidem, etiamsi male uiuat et bona opera non habeat. Quod absit ut sentiret uas electionis: qui cum dixisset quodam loco, In Christo enim Iesu neque circumcisio aliquid ualet, neque preputium; mox addidit, sed fides que per dilectionem operatur . Ipsa est fides que fideles Dei separat ab immundis demonibus: nam et ipsi, sicut dicit apostolus Iacobus, credunt et contremiscunt ; sed non bene operatur. Non ergo habent istam fidem ex qua iustus uiuit, id est, que per dilectionem operatur, ut reddat ei Deus uitam eternam secundum opera eius. Sed quia et ipsa bona opera nobis ex Deo sunt, a quo nobis et fides est, et dilectio, propterea idem ipse Doctor Gentium, etiam ipsam uitam eternam gratiam nuncupauit.



CAPUT uIII.

19. Et [1 1Kb] nascitur inde non parua questio, que Domino donante soluenda est. Si enim uita eterna bonis operibus redditur, sicut apertissime dicit Scriptura, Quoniam Deus reddet unicuique secundum opera eius : quomodo gratia est uita eterna, cum gratia non operibus reddatur, sed gratis detur, ipso Apostolo dicente, Ei qui operatur, merces non imputatur secundum gratiam, sed secundum debitum [2 1Kb] ? et iterum, Reliquie, inquit, per electionem gratie salue facte sunt: et mox addidit, Si autem gratia, iam non ex operibus; alioquin gratia iam non est gratia . Quomodo est ergo gratia uita eterna, que ex operibus sumitur? An forte uitam eternam non dixit Apostolus gratiam? Imo uero sic dixit, ut negari omnino non possit; nec intellectorem acutum, sed tantummodo intentum desideret auditorem. Cum enim dixisset, Stipendium peccati, mors; continuo subdidit, Gratia autem Dei, uita eterna, in Christo Iesu Domino nostro .

20. Ista ergo questio nullo modo mihi uidetur posse dissolui, nisi intelligamus et ipsa bona opera nostra quibus eterna redditur uita, ad Dei gratiam pertinere, propter illud quod ait Dominus iehsu, Sine me nichil potestis facere . Et ipse Apostolus cum dixisset, Gratia salui facti estis per fidem, et hoc non ex uobis, sed Dei donum est; non ex operibus, ne forte quis extollatur: uidit utique putare posse homines hoc ita dictum, quasi necessaria non sint opera bona credentibus, sed eis fides sola sufficiat; et rursus posse homines de bonis operibus extolli, uelut ad ea facienda sibi ipsi sufficiant; mox itaque addidit. Ipsius enim sumus figmentum, creati in Christo Iesu in operibus bonis, que preparauit Deus, ut in illis ambulemus  . Quid est hoc, quod cum Dei gratiam commendans dixisset, non ex operibus, ne forte quis extollatur; cur hoc dixerit rationem reddens, Ipsius enim sumus, inquit, figmentum, creati in Christo Iesu in operibus bonis? Quomodo ergo, non ex operibus, ne forte quis extollatur? Sed audi, et intellige, non ex operibus dictum, tanquam tuis ex te ipso tibi existentibus, sed tanquam his in quibus te Deus finxit, id est formauit et creauit. Hoc enim ait, Ipsius sumus figmentum, creati in Christo Iesu in operibus bonis; non illa creatione qua homines facti sumus, sed ea de qua ille dicebat, qui utique iam homo erat, Cor mundum crea in me, Deus ; et de qua dicit Apostolus, Si qua igitur in Christo noua creatura, uetera transierunt; ecce facta sunt noua: omnia autem ex Deo . Fingimur ergo, id est formamur et creamur in operibus bonis, que, non preparauimus nos, sed preparauit Deus, ut in illis ambulemus. Itaque, karissimi [1 1Kb] , si uita bona nostra nichil aliud est quam Dei gratia, sine dubio et uita eterna, que bone uite redditur, Dei gratia est: et ipsa enim gratis datur, quia gratis data est illa cui datur. Sed illa cui datur, tantummodo gratia est: hec autem que illi datur, quoniam premium eius est, gratia est pro gratia, tanquam merces pro iustitia; ut uerum sit, quoniam uerum est, quia reddet unicuique Deus secundum opera eius.



CAPUT IX.

21. Utrum autem legerimus in Libris sanctis, gratiam pro gratia, forsitan queritis. Sed habetis Euangelium secundum Ioannem tanta luce clarissimum, ubi Ioannes Baptista de Domino Christo dicit, Nos autem ex plenitudine eius accepimus, et gratiam pro gratia . Ex eius itaque plenitudine accepimus pro modulo nostro tanquam particulas nostras ut bene uiuamus, sicut Deus partitus est mensuram fidei ; quia unusquisque proprium donum habet a Deo, alius sic, alius autem sic ; et ipsa est gratia: sed insuper accipiemus et gratiam pro gratia, quando nobis uita eterna reddetur, de qua dixit Apostolus, Gratia autem Dei uita eterna in Christo Iesu Domino nostro: cum prius dixisset, Stipendium peccati, mors. Merito enim stipendium, quia militie diabolice mors eterna tanquam debitum redditur. Ubi cum posset dicere, et recte dicere, Stipendium autem iustitie uita eterna; maluit dicere, Gratia autem Dei, uita eterna: ut hinc intelligeremus, non pro meritis nostris Deum nos ad eternam uitam, sed pro sua miseratione perducere. De quo in Psalmo dicit homo eius anime sue: Qui coronat te in miseratione et misericordia . Numquid non corona bonis operibus redditur? Sed quia ipsa bona opera ille in bonis operatur [2 1Kb] , de quo dictum est, Deus est enim qui operatur in uobis et uelle et operari, pro bona uoluntate; ideo dixit Psalmus, Coronat te in miseratione et misericordia: quia eius miseratione bona operamur, quibus corona redditur.  Non enim, quia dixit, Deus est enim qui operatur in uobis et uelle et operari, pro bona uoluntate, ideo liberum arbitrium abstulisse putandus est. Quod si ita esset, non superius dixisset, Cum timore et tremore uestram ipsorum salutem operamini . Quando enim iubetur ut operentur, liberum eorum conuenitur arbitrium: sed ideo cum timore et tremore; ne sibi tribuendo quod bene operantur, de bonis tanquam suis extollantur operibus. Tanquam ergo interrogaretur Apostolus, et diceretur ei, Quare dixisti, Cum timore et tremore? horum uerborum rationem reddidit dicens, Deus est enim qui operatur in uobis. Si enim timetis et tremitis, non extollimini tanquam de uestris operibus bonis, quia Deus est qui operatur in uobis.



CAPUT X.

22. Itaque, fratres, debetis quidem per liberum arbitrium non facere mala, et facere bona; hoc enim nobis lex Dei precipit in Libris sanctis, siue ueteribus, siue nouis: sed legamus et adiuuante Domino intelligamus Apostolum dicentem, Quia non iustificabitur ex lege omnis caro coram illo, per legem enim cognitio peccati . Cognitio dixit; non, Consumptio. Quando autem cognoscit homo peccatum, si non adiuuat gratia ut cognitum caueatur, sine dubio lex iram operatur. Quod alio loco ipse Apostolus dicit, ipsius enim uerba sunt: Lex iram operatur. Hoc autem dixit, quia ira Dei maior est in preuaricatore, qui per legem cognoscit peccatum, et tamen facit: talis quippe homo preuaricator est legis, sicut et in alio loco dicit, Ubi enim lex non est, nec preuaricatio est . Propter hoc et alibi ait, Ut seruiamus in nouitate spiritus, et non in uetustate littere: legem uolens intelligi littere uetustatem, nouitatem uero spiritus quid, nisi gratiam? Et ne putaretur accusasse legem uel reprehendisse; continuo sibi opposuit questionem, et ait, Quid ergo dicemus? Lex peccatum est? Absit. Deinde subiunxit, Sed peccatum non cognoui, nisi per legem: hoc est quod dixerat, Per legem cognitio peccati. Nam concupiscentiam, inquit, nesciebam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam: sine lege enim peccatum mortuum est [1 1Kb] . Ego autem aliquando uiuebam sine lege: adueniente autem mandato, peccatum reuixit, ego autem mortuus sum, et inuentum est mihi mandatum quod erat in uitam, hoc esse in mortem; peccatum enim occasione accepta per mandatum fefellit me, et per illud occidit. Itaque lex quidem sancta, et mandatum sanctum, et iustum, et bonum. Quod ergo bonum est, mihi factum est mors? Absit. Sed peccatum ut appareat peccatum, per bonum mihi operatum est mortem, ut fiat supra modum peccator aut peccatum [2 1Kb] per mandatum . Et ad Galatas dicit: Scientes autem quoniam non iustificatur homo ex operibus legis nisi per fidem Iesu  Christi, et nos in Christo Iesu credidimus, ut iustificemur ex fide Christi, et non ex operibus legis, quoniam ex operibus legis non iustificabitur omnis caro .



CAPUT XI.

23. Quid est ergo quod uanissimi homines et peruersissimi Pelagiani legem dicunt esse Dei gratiam, qua iuuamur ad non peccandum? Quid est miseri quod dicunt, qui sine ulla dubitatione tanto Apostolo contradicunt? Ille dicit peccatum uires aduersus hominem accepisse per legem, et eum per mandatum, quamuis sanctum et iustum et bonum, tamen occidere, et per bonum operari ei mortem, de qua non liberaretur, nisi uiuificaret spiritus eum, quem littera occiderat sicut alio loco dicit, Littera occidit, spiritus autem uiuificat : et isti indociles contra lucem Dei ceci, et contra uocem Dei surdi, occidentem litteram uiuificare dicunt, et uiuificanti spiritui contradicunt. Ergo, fratres, ut ipsius potius Apostoli uerbis uos moneam, debitores sumus non carni, ut secundum carnem uiuamus. Si enim secundum carnem uixeritis, moriemini: si autem spiritu actiones carnis mortificaueritis, uiuetis. Hec dixi, ut apostolicis uerbis liberum arbitrium uestrum a malo deterrerem, et exhortarer ab bonum: nec tamen ideo debetis in homine, hoc est, in uobis ipsis, non in Domino gloriari, quando non secundum carnem uiuitis, sed spiritu actiones carnis mortificatis. Ut enim non se extollerent quibus ista dicebat, existimantes se suo spiritu tanta hec bona opera facere posse, non Dei; propterea cum dixisset, Si autem spiritu actiones carnis mortificaueritis, uiuetis, continuo subiecit, Quotquot enim spiritu Dei aguntur, hi filii sunt Dei . Quando ergo spiritu actiones carnis mortificatis ut uiuatis, illum glorificate, illum laudate, illi gratias agite, cuius spiritu agimini ut ista ualeatis, ut uos filios Dei esse monstretis. Quotquot enim spiritu Dei aguntur, hi filii sunt Dei.



CAPUT XII.

24. Quotquot ergo adiuncto solo adiutorio legis, sine adiutorio gratie, confidentes in uirtute sua, suo spiritu aguntur, non sunt filii Dei. Tales sunt de quibus idem dicit apostolus, quod ignorantes Dei iustitiam, et suam uolentes constituere, iustitie Dei non sunt subiecti . De Iudeis hoc dixit, qui de se presumentes gratiam repellebant, et in Christum propterea non credebant. Suam uero iustitiam dicit eos uolentes constituere, que iustitia est ex lege; non quia lex ab ipsis est constituta, sed in lege que ex Deo est, suam iustitiam constituerant, quando eamdem legem suis uiribus se implere posse credebant: ignorantes Dei iustitiam, non qua iustitia Deus iustus est, sed que iustitia est homini ex Deo. Et ut sciatis hanc illum eorum dixisse iustitiam, que est ex lege; hanc autem Dei, que homini est ex Deo: audite quid alio loco dicat, cum de Christo loqueretur. Propter quem omnia, inquit, non solum detrimenta esse credidi, uerum et stercora existimaui esse, ut Christum lucrifaciam, et inueniar in illo non habens meam iustitiam que ex lege est, sed eam que est per fidem Christi, que est ex Deo . Quid est autem, non habens meam iustitiam que ex lege est; cum  sua non esset lex ipsa, sed Dei: nisi, quia suam dixit iustitiam, quamuis ex lege esset, quia sua uoluntate legem se posse putabat [1 1Kb] implere sine adiutorio gratie que est per fidem Christi? Ideo cum dixisset, non habens meam iustitiam que ex lege est; secutus adiunxit, sed eam que est per fidem Christi, que est ex Deo. Hanc ignorabant, de quibus ait, ignorantes Dei iustitiam, id est, que est ex Deo ; et suam uolentes constituere, quam dixit ipse ex lege iustitiam, cum diceret, non habens meam iustitiam que ex lege est: iustitie Dei non sunt subiecti, hoc est, gratie Dei non sunt subiecti. Sub lege enim erant, non sub gratia; et ideo eis dominabatur peccatum, a quo non fit homo liber lege, sed gratia. Propter quod alibi dicit, Peccatum enim uobis non dominabitur; non enim estis sub lege, sed sub gratia : non quia lex mala est; sed quia sub illa sunt quos reos facit iubendo, non adiuuando. Gratia quippe adiuuat ut legis quisque sit factor, sine qua gratia sub lege positus tantummodo erit legis auditor. Talibus itaque dicit, Qui in lege iustificamini, a gratia excidistis .



CAPUT XIII.

25. Quis ita sit surdus aduersus apostolicas uoces, quis ita desipiat, imo insaniat nesciens quid loquatur, ut audeat dicere, legem esse gratiam, cum clamet qui sciebat quid loqueretur, Qui in lege iustificamini, a gratia excidistis? Si autem lex non est gratia, quia ut ipsa lex fiat, non potest lex adiuuare, sed gratia; numquid natura erit gratia? Nam et hoc Pelagiani ausi sunt dicere, gratiam esse naturam, in qua sic creati sumus, ut habeamus mentem rationalem, qua intelligere ualeamus, facti ad imaginem Dei, ut dominemur piscibus maris, et uolucribus celi, et omnibus pecoribus que repunt super terram. Sed non hec est gratia, quam commendat Apostolus per fidem Iesu Christi. Hanc enim naturam etiam cum impiis et infidelibus certum est nobis esse communem: gratia uero per fidem Iesu Christi eorum tantummodo est, quorum est ipsa fides. Non enim omnium est fides . Denique sicut eis qui uolentes in lege iustificari, a gratia exciderunt, uerissime dicit, Si ex lege iustitia, ergo Christus gratis mortuus est : sic et his qui gratiam quam commendat et percipit fides Christi, putant esse naturam, uerissime dicitur, Si ex natura iustitia, ergo Christus gratis mortuus est. Iam hic enim erat lex, et non iustificabat; iam hic erat et natura, et non iustificabat: ideo Christus non gratis mortuus est, ut et lex per illum impleretur, qui dixit, Non ueni soluere legem, sed implere : et natura per Adam perdita, per illum repararetur, qui dixit uenisse se querere et saluare quod perierat ; in quem uenturum antiqui etiam patres crediderant [2 1Kb] , qui diligebant Deum.

26. Dicunt etiam gratiam Dei, que data est per fidem Iesu Christi, que neque lex est neque natura,  ad hoc tantum ualere, ut peccata preterita dimittantur, non ut futura uitentur, uel repugnantia superentur. Sed si hoc uerum esset, utique in oratione dominica, cum dixissemus, Dimitte nobis debita nostra, sicut et nos dimittimus debitoribus nostris; non adderemus, et ne nos in ferasin tentationem . Illud enim dicimus ut peccata dimittantur; hoc autem ut caueantur, siue uincantur: quod a Patre qui in celis est, nulla ratione peteremus, si uirtute uoluntatis humane hoc possemus efficere. Commoneo autem Charitatem uestram, et multum exhortor, ut beati Cypriani librum quem scripsit de Oratione Dominica, diligenter legatis; et quantum uos Dominus adiuuerit, intelligatis, memorieque mandetis. Ibi uidebitis quemadmodum sic alloquatur liberum arbitrium eorum, quos conscriptione sui sermonis edificat, ut ostendat tamen ea que implenda iubentur [1 1Kb] in lege, in oratione esse poscenda. Quod utique uanissime fieret, si ad illa agenda sine diuino adiutorio uoluntas humana sufficeret.



CAPUT XIu.

27. Sed cum fuerint conuicti, non defensores, sed inflatores et precipitatores liberi arbitrii, quia neque scientia diuine legis, neque natura, neque sola remissio peccatorum est illa gratia, que per Iesum Christum Dominum nostrum datur, sed ipsa facit ut lex impleatur, ut natura liberetur, ne peccatum dominetur: cum ergo in his conuicti fuerint, ad hoc se conuertunt, ut quocumque modo conentur ostendere gratiam Dei secundum merita nostra dari. Dicunt enim: »Etsi non datur secundum merita bonorum operum, quia per ipsam bene operamur; tamen secundum merita bone uoluntatis datur: quia bona uoluntas,« inquiunt, »precedit orantis, quam precessit uoluntas credentis, ut secundum hec merita gratia sequatur exaudientis Dei.«

28. Iam quidem de fide, hoc est, de uoluntate credentis superius disputaui , usque adeo eam demonstrans ad gratiam pertinere, ut Apostolus non diceret, Misericordiam consecutus sum, quia fidelis eram; sed diceret, Misericordiam consecutus sum, ut fidelis essem . Sunt et alia testimonia, in quibus est quod ait, Sapite ad temperantiam, sicut unicuique Deus partitus est mensuram fidei . Et quod iam commemoraui: Gratia salui facti estis per fidem, et hoc non ex uobis, sed Dei donum est . Et illud quod scripsit ad Ephesios: Pax fratribus et caritas cum fide a Deo Patre et Domino Iesu Christo . Et illud, ubi ait: Quia uobis donatum est pro Christo, non solum ut credatis in eum, uerum etiam ut patiamini pro eo . Utrumque ergo ad Dei gratiam pertinet, et fides credentium, et tolerantia patientium, quia utrumque dixit esse donatum. Et illud maxime, ubi dicit: Habentes autem eumdem spiritum fidei . Non enim ait, Scientiam fidei; sed, spiritum fidei: quod propterea dixit, ut intelligeremus, quia fides et non petita conceditur, ut ei petenti alia concedantur. Quomodo enim inuocabunt, inquit,  in quem non crediderunt ? Ergo spiritus gratie facit ut habeamus fidem, ut per fidem impetremus orando, ut possimus facere que iubemur. Ideo ipse Apostolus assidue legi preponit fidem: quoniam quod lex iubet, facere non ualemus, nisi per fidem rogando impetremus, ut facere ualeamus.

29. Nam si fides liberi est tantummodo arbitrii, nec datur a Deo, propter quid pro eis qui nolunt credere, oramus ut credant? Quod prorsus faceremus inaniter, nisi rectissime crederemus, etiam peruersas et fidei contrarias uoluntates omnipotentem Deum ad credendum posse conuertere. Liberum quidem hominis arbitrium pulsatur, ubi dicitur: Hodie si uocem eius audieritis, nolite obdurare corda uestra . Sed nisi posset Deus etiam duritiam cordis auferre, non diceret per prophetam: Auferam ab eis cor lapideum, et dabo eis cor carneum. Quod de nouo Testamento fuisse predictum, satis Apostolus ostendit, ubi ait: Epistola nostra uos estis, scripta non atramento, sed spiritu Dei uiui; non in tabulis lapideis, sed in tabulis cordis carnalibus . Quod non ideo dictum putemus, ut carnaliter uiuant qui debent spiritualiter uiuere: sed, quia lapis sine sensu est, cui comparatum est cor durum, cui nisi carni sentienti cor intelligens debuit comparari? Sic enim hoc dicitur per Ezechielem prophetam: Et dabo eis, inquit, cor aliud, et spiritum nouum dabo eis; et euellam cor lapideum de carne eorum, et dabo eis cor carneum, ut in preceptis meis ambulent, et iustificationes meas obseruent, et faciant eas: et erunt mihi in populum, et ego ero eis in Deum, dicit Dominus . Numquid ergo possumus nisi absurdissime dicere, bonum meritum bone uoluntatis in homine precessisse, ut euelleretur [1 1Kb] ab eo cor lapideum: quandoquidem ipsum cor lapideum non significat nisi durissimam uoluntatem et aduersus Deum omnino inflexibilem? Ubi enim precedit bona uoluntas, iam non est utique cor lapideum.

30. Nam et alio loco per eumdem prophetam Deus manifestissime ostendit, non propter eorum aliqua bona merita, sed propter nomen suum ista facere, ubi ait: Ego facio [2 1Kb] , domus Isrel: sed propter nomen meum sanctum quod profanastis in gentibus, quo intrastis illuc: et sanctificabo nomen meum magnum quod profanatum est in gentibus, quod profanastis in medio eorum; et scient gentes quia ego sum Dominus, dicit Adonai Dominus, cum sanctificatus fuero in uobis ante oculos eorum. Et accipiam uos de gentibus, et congregabo uos ex omnibus terris, et inducam uos in terram uestram: et aspergam uos aqua munda, et mundabimini ab omnibus immunditiis uestris, et ab omnibus idolis uestris, et [3 1Kb] mundabo uos: et dabo uobis cor nouum, et spiritum nouum dabo in uobis; et auferetur cor lapideum de carne uestra, et dabo uobis cor carneum, et  spiritum meum dabo in uobis: et faciam ut in iustificationibus meis ambuletis, et iudicia mea obseruetis et faciatis . Quis ita sit cecus, ut non uideat; quis ita lapideus, ut non sentiat, istam gratiam, non secundum merita bone uoluntatis dari, Domino dicente atque testante, Ego facio, domus Isrel, sed propter nomen meum sanctum? Quare enim dixit, Ego facio, sed propter nomen meum sanctum; nisi ne illi putarent propter bona merita sua fieri, quod non erubescunt dicere Pelagiani? non solum autem bona merita eorum nulla, uerum etiam mala merita precessisse demonstrat, dicendo, sed propter nomen meum sanctum, quod profanastis in gentibus. Quis non uideat horrendum malum esse, nomen sanctum Domini profanare? Et tamen propter ipsum nomen meum, inquit, quod profanastis uos, ego faciam uos bonos, non propter uos: et sanctificabo, inquit, nomen meum magnum, quod profanatum est in gentibus, quod profanastis in medio eorum. Sanctificare se dicit nomen suum, quod superius dixerat sanctum. Hoc est ergo quod oramus in oratione dominica, dicentes, Sanctificetur nomen tuum : ut sanctificetur in hominibus [1 1Kb] , quod per seipsum sine dubio semper est sanctum. Denique sequitur: Et scient omnes gentes quia ego sum Dominus, dicit Adonai Dominus, cum sanctificatus fuero in uobis. Cum ergo ipse semper sit sanctus, sanctificatur tamen in eis quibus largitur gratiam tuam, auferendo ab eis cor lapideum, per quod nomen Domini profanauerunt.



CAPUT Xu.

31. Ne autem putetur, nichil ibi facere ipsos homines per liberum arbitrium, ideo in psalmo dicitur, Nolite obdurare corda uestra. Et per ipsum Ezechielem, Proiicite a uobis omnes impietates uestras, quas impie egistis in me, et facite uobis cor nouum et spiritum nouum, et facite omnia mandata mea. Utquid moriemini, domus Isrel, dicit Dominus? quia nolo mortem morientis, dicit Adonai Dominus, et conuertimini [2 1Kb] et uiuetis . Meminerimus eum dicere, et conuertimini et uiuetis; cui dicitur, Conuerte nos, Deus . Meminerimus eum dicere, Proiicite a uobis omnes impietates uestras: cum ipse iustificet impium . Meminerimus ipsum dicere, Facite uobis cor nouum et spiritum nouum; qui dicit, Dabo uobis cor nouum, et spiritum nouum dabo in uobis. Quomodo ergo qui dicit, Facite uobis; hoc dicit, Dabo uobis? Quare iubet, si ipse daturus est? Quare dat, si homo facturus est; nisi quia dat quod iubet, cum adiuuat ut faciat cui iubet? Semper est autem in nobis uoluntas libera, sed non semper est bona. Aut enim a iustitia libera est, quando seruit peccato, et tunc est mala: aut a peccato libera est, quando seruit iustitie, et tunc est bona. Gratia uero Dei semper est bona, et per hanc fit ut sit homo bone uoluntatis, qui prius fuit uoluntatis male. Per hanc etiam fit ut ipsa bona uoluntas,  que iam esse cepit, augeatur, et tam magna fiat, ut possit implere diuina mandata que uoluerit, cum ualde perfecteque uoluerit. Ad hoc enim ualet quod scriptum est, Si uolueris, seruabis mandata : ut homo qui uoluerit et non potuerit, nondum se plene uelle cognoscat, et oret ut habeat tantam uoluntatem, quanta sufficit ad implenda mandata. Sic quippe adiuuatur, ut faciat quod iubetur. Tunc enim utile est uelle, cum possumus; et tunc utile est posse, cum uolumus: nam quid prodest, si quod non possumus uolumus, aut quod possumus nolumus?



CAPUT XuI.

32. Magnum aliquid Pelagiani se scire putant, quando dicunt, »Non iuberet Deus, quod sciret non posse ab homine fieri.« Quis hoc nesciat? Sed ideo iubet aliqua que non possumus, ut nouerimus quid ab illo petere debeamus. Ipsa est enim fides, que orando impetrat quod lex imperat. Denique ipse qui dixit, Si uolueris, conseruabis mandata; in eodem libro Ecclesiastico aliquanto post dicit. Quis dabit in ore meo custodiam, et super labia mea signaculum astutum, ne forte cadam ab eo, et lingua mea perdat me ? Iam certe mandata acceperat: Cohibe linguam tuam a malo, et labia tua ne loquantur dolum . Cum ergo uerum sit quod dixit, Si uolueris, conseruabis mandata: quare querit in ore suo dari custodiam; similis ei qui dicit in Psalmo, Pone, Domine, custodiam ori meo ? Quare non ei sufficit mandatum Dei et uoluntas sua; quandoquidem si uoluerit, conseruabit mandata? Quam multa Dei mandata sunt contra superbiam: iam nouit ea; si uoluerit, conseruabit ea. Quare ergo paulo post dicit, Domine Pater et Deus uite mee, elationem oculorum ne dederis mihi? Iam dixerat ei lex, Non concupisces : uelit ergo, et faciat quod iubetur; quoniam si uoluerit, conseruabit mandata. Quare sequitur et dicit, Concupiscentiam auerte a me? Contra luxuriam Deus quam multa mandauit: faciat ea; quia si uoluerit, conseruabit mandata. Quid est quod clamat ad Deum, uentris appetitio et concubitus ne apprehendat me ? Si hec ei presenti [1 1Kb] diceremus, rectissime nobis responderet et diceret: Ex ista oratione mea, qua hec a Deo peto, intelligite quomodo dixerim, Si uolueris, conseruabis mandata. Certum est enim nos mandata seruare, si uolumus: sed quia preparatur uoluntas a Domino, ab illo petendum est ut tantum uelimus, quantum sufficit ut uolendo faciamus. Certum est nos uelle, cum uolumus: sed ille facit ut uelimus bonum, de quo dictum est, quod paulo ante posui, Preparatur uoluntas a Domino ; de quo dictum est, A Domino gressus hominis dirigentur, et uiam eius uolet ; de quo dictum est, Deus est qui operatur in uobis et uelle . Certum est nos facere, cum facimus: sed ille facit ut faciamus, prebendo uires  efficacissimas uoluntati, qui dixit, Faciam ut in iustificationibus meis ambuletis, et iudicia mea obseruetis et faciatis. Cum dicit, faciam ut faciatis: quid aliud dicit, nisi, auferam a uobis cor lapideum, unde non faciebatis; et dabo uobis cor carneum, unde faciatis? Et hoc quid est, nisi, Auferam cor durum, unde non faciebatis; et dabo cor obediens, unde faciatis? Ille facit ut faciamus, cui dicit homo, Pone, Domine, custodiam ori meo. Hoc est enim dicere, Fac ut ponam custodiam ori meo: quod beneficium Dei iam fuerat consecutus, qui dixit, Posui ori meo custodiam .



CAPUT XuII.

33. Qui ergo uult facere Dei mandatum et non potest, iam quidem habet uoluntatem bonam, sed adhuc paruam et inualidam: poterit autem, cum magnam habuerit et robustam. Quando enim martyres magna illa mandata fecerunt, magna utique uoluntate, hoc est, magna caritate fecerunt: de qua caritate ipse Dominus ait, Maiorem hac caritatem nemo habet, quam ut animam suam ponat [1 1Kb] pro amicis suis . Unde et Apostolus dicit, Qui enim diligit proximum, legem impleuit: nam, Non adulterabis, Non homicidium facies, Non furaberis, Non concupisces, et si quod est aliud mandatum, in hoc sermone recapitulatur, Diliges proximum tuum tanquam te ipsum. Dilectio proximi malum non operatur: plenitudo ergo legis, dilectio . Ipsam caritatem apostolus Petrus nondum habuit, quando timore Dominum ter negauit . Timor enim non est in caritate, sicut ait Ioannes euangelista in Epistola sua; sed perfecta caritas foras mittit timorem . Et tamen quamuis parua et imperfecta, non deerat, quando dicebat Domino, Animam meam pro te ponam : putabat enim se posse, quod se uelle sentiebat. Et quis istam etsi paruam dare ceperat caritatem, nisi ille qui preparat uoluntatem, et cooperando perficit, quod operando incipit? Quoniam ipse ut uelimus operatur incipiens, qui uolentibus cooperatur perficiens. Propter quod ait Apostolus: Certus sum quoniam qui operatur in uobis opus bonum, perficiet usque in diem Christi Iesu [2 1Kb] . Ut ergo uelimus, sine nobis operatur; cum autem uolumus, et sic uolumus ut faciamus, nobiscum cooperatur: tamen sine illo uel operante ut uelimus, uel cooperante cum uolumus, ad bona pietatis opera nichil ualemus. De operante illo ut uelimus, dictum est: Deus est enim qui operatur in uobis et uelle. De cooperante autem cum iam uolumus et uolendo facimus: Scimus, inquit, quoniam diligentibus Deum omnia cooperatur in bonum . Quid est, omnia, nisi et ipsas terribiles seuasque passiones? Sarcina quippe illa Christi, que infirmitati grauis est, leuis efficitur caritati. Talibus enim Dominus dixit esse suam sarcinam leuem , qualis Petrus fuit quando passus est pro Christo, non qualis fuit quando negauit Christum.

 34. Istam caritatem, id est diuino amore ardentissimam uoluntatem commendans Apostolus, dicit: Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius? Sicut scriptum est, Quoniam propter te mortificamur tota die, deputati sumus uelut oues occisionis. Sed in his omnibus superuincimus per eum qui dilexit nos. Certus sum enim quia neque mors, neque uita, neque angeli, neque principatus, neque presentia, neque futura, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro . Et alio loco dicit: Adhuc supereminentiorem uiam uobis demonstro. Si linguis hominum loquar et angelorum, caritatem autem non habeam, factus sum eramentum sonans, aut cymbalum tinniens. Et si habuero prophetiam, et si sciero omnia sacramenta, et si habuero omnem fidem, ita ut montes transferam, caritatem autem non habeam, nichil sum. Et si distribuero omnia mea pauperibus, et si tradidero corpus meum ut ardeam, caritatem autem non habeam, nichil mihi prodest. Charitas magnanima est, benigna est: caritas non emulatur, non agit perperam, non inflatur, non dehonestatur, non querit que sua sunt, non irritatur, non cogitat malum, non gaudet super iniquitate, congaudet autem ueritati; omnia tolerat, omnia credit, omnia sperat, omnia suffert; caritas nunquam cadit. Et paulo post: Manet, inquit, fides, spes, caritas, tria hec; maior autem horum caritas: sectamini caritatem . Item dicit ad Galatas: uos enim in libertatem uocati estis, fratres; tantum ne libertatem in occasionem carnis detis, sed per caritatem seruite inuicem. Omnis enim lex in uno sermone impletur, in eo quod diliges proximum tuum tanquam te ipsum . Hoc est quod ad Romanos ait, Qui diligit alterum, legem impleuit . Item dicit ad Colossenses: Super omnia autem hec caritatem, que est uinculum perfectionis . Et ad Timotheum, Finis, inquit, precepti est caritas: et adiungens qualis caritas, de corde, inquit, puro, et conscientia bona, et fide non ficta . Ad Corinthios autem cum [1 1Kb] dicit, Omnia uestra cum caritate fiant ; satis ostendit, etiam ipsas correptiones, quas asperas et amaras sentiunt qui corripiuntur, cum caritate esse faciendas. Unde alibi cum dixisset, Corripite inquietos, consolamini pusillanimes, suscipite infirmos: patientes estote ad omnes; mox adiunxit, uidete ne quis malum pro malo alicui reddat . Ergo et quando corripiuntur inquieti, non malum pro malo, sed potius bonum redditur. Hec autem omnia que nisi caritas operatur?

35. Et apostolus Petrus: Ante omnia, inquit, mutuam inter uos caritatem perpetuam [2 1Kb] habentes, quia caritas cooperit multitudinem peccatorum . Dicit etiam apostolus Iacobus: Si tamen legem perficitis  regalem, secundum Scripturas, Diliges proximum tuum tanquam te ipsum, bene facitis . Item Ioannes apostolus: Qui diligit, inquit, fratrem suum, in lumine manet . Et alio loco: Qui non est iustus, non est ex Deo, et qui non diligit fratrem suum: quia hec est annuntiatio quam audiuimus ab initio, ut diligamus inuicem. Itemque alibi: Hoc est, inquit, mandatum illius, ut credamus nomini Filii eius Iesu Christi, et diligamus inuicem . Et iterum: Hoc, inquit, mandatum habemus ab ipso, ut qui diligit Deum, diligat et fratrem suum . Et paulo post: In hoc, inquit, cognoscimus, quia diligimus filios Dei, cum Deum diligimus, et precepta eius facimus: Hec est enim dilectio Dei, ut precepta eius seruemus, et precepta eius grauia non sunt . Et in Epistola secunda scriptum est: Non quasi preceptum nouum scribam tibi, sed quod habuimus ab initio, ut diligamus inuicem .

36. Dicit etiam ipse Dominus iehsu, in duobus preceptis dilectionis Dei et dilectionis proximi totam Legem Prophetasque pendere . De quibus duobus preceptis in Euangelio secundum Marcum scriptum est: Et accessit unus de scribis qui audierat illos perquirentes, et uidens quoniam illis bene responderit, interrogauit eum quod esset primum omnium mandatum. iehsu autem respondit ei: Primum omnium mandatum est, Audi, Isrel, Dominus Deus tuus Deus unus est; et, Diliges Dominum Deum tuum ex toto corde tuo, et ex tota anima tua, et ex tota mente tua: hoc est primum mandatum. Secundum autem simile illi: Diliges proximum tuum tanquam teipsum. Maius horum aliud non est mandatum . Dicit etiam in Euangelio secundum Ioannem: Mandatum nouum do uobis, ut diligatis inuicem sicut dilexi uos, ut et uos diligatis inuicem. In hoc cognoscent omnes quia discipuli mei estis, si dilectionem habueritis ad inuicem .



CAPUT XuIII.

37. Hec omnia precepta dilectionis, id est caritatis, que tanta et talia sunt, ut quidquid se putauerit homo facere bene, si fiat sine caritate, nullo modo fiat bene; hec ergo precepta caritatis inaniter darentur hominibus, non habentibus liberum uoluntatis arbitrium: sed quia per legem dantur et ueterem et nouam , unde est in hominibus caritas Dei et proximi, nisi ex ipso Deo? Nam si non ex Deo, sed ex hominibus, uicerunt Pelagiani: si autem ex Deo, uicimus Pelagianos. Sedeat ergo inter nos iudex apostolus Ioannes, et dicat nobis: Charissimi, diligamus inuicem. In his uerbis Ioannis cum se illi extollere ceperint et dicere, Utquid nobis hoc precipitur, nisi quia ex nobis habemus ut inuicem diligamus? sequitur continuo idem Ioannes, confundens eos et dicens, quia dilectio ex Deo est . Non itaque ex nobis, sed ex Deo est. Cur ergo dictum est, Diligamus inuicem, quia  dilectio ex Deo est; nisi quia precepto admonitum est liberum arbitrium, ut quereret Dei donum? Quod quidem sine suo fructu prorsus admoneretur, nisi prius acciperet aliquid dilectionis, ut addi sibi quereret unde quod iubebatur impleret. Cum dicitur, Diligamus inuicem, lex est: cum dicitur, quia dilectio ex Deo est, gratia est. Sapientia quippe Dei legem et misericordiam in lingua portat . Unde scriptum est in Psalmo: Etenim benedictionem dabit qui legem dedit .

38. Nemo ergo uos fallat, fratres mei: quia nos non diligeremus Deum, nisi nos prior ipse diligeret. Idem Ioannes apertissime hoc ostendit, et dicit, Nos diligamus [1 1Kb] , quia ipse prior dilexit nos . Gratia nos facit legis dilectores, lex uero ipsa sine gratia nonnisi preuaricatores facit. Et quod discipulis suis dicit Dominus, Non uos me elegistis, sed ego elegi uos ; nichil aliud indicat nobis. Si enim nos prius dileximus, ut hoc merito nos ipse diligeret; prius illum nos elegimus, ut ab illo eligi mereremur. Sed ipse qui ueritas est, aliud dicit, et huic uanitati hominum apertissime contradicit: Non uos me elegistis inquit. Si ergo non elegistis, sine dubio nec dilexistis: quomodo enim eum eligerent, quem non diligerent? Sed ego, inquit, uos elegi. Numquid non et ipsi postea elegerunt eum, et omnibus bonis huius seculi pretulerunt? Sed quia electi sunt, elegerunt: non quia elegerunt, electi sunt. Eligentium hominum meritum nullum esset, nisi eos eligentis gratia Dei preueniret. Unde et apostolus Paulus benedicens Thessalonicenses [2 1Kb] : uos, inquit, Dominus multiplicet, et abundare faciat in caritate in inuicem et in omnes . Hanc benedictionem dedit ut nos inuicem diligeremus, qui legem dederat ut inuicem diligamus. Denique alio loco ad eosdem, quia sine dubio in quibusdam eorum iam erat, quod eis ut esset optauerat: Gratias, inquit, agere debemus Deo semper pro uobis, fratres, sicut dignum est, quoniam supercrescit fides uestra, et abundat caritas uniuscuiusque uestrum in inuicem . Hoc dixit, ne forte de tanto bono quod ex Deo habebant, tanquam ex se ipsis id habentes extollerentur. Quod ergo supercrescit fides uestra, inquit, et abundat caritas uniuscuiusque uestrum in inuicem, gratias agere debemus Deo de uobis [3 1Kb] ; non ita uos laudare, tanquam hoc habeatis ex uobis.

39. Et ad Timotheum dicit: Non enim dedit nobis Deus spiritum timoris, sed uirtutis et caritatis et continentie . In quo sane Apostoli testimonio cauere debemus, ne nos arbitremur non accepisse spiritum timoris Dei, quod sine dubio magnum est Dei donum, de quo dicit propheta Isaias: Requiescet super eum spiritus sapientie et intellectus, spiritus consilii et fortitudinis, spiritus scientie et pietatis, spiritus timoris Domini . Non quo timore Petrus Christum negauit, sed illius timoris spiritum accepimus, de quo dicit ipse Christus: Eum timete, qui habet potestatem  et animam et corpus perdere in gehennam: ita dico uobis, hunc timete. Hoc autem dixit, ne illo timore negaremus eum, quo turbatus est Petrus. Hunc enim auferri uoluit a nobis, cum prius dixit: Nolite timere eos qui corpus occidunt, et postea non habent quid faciant . Huius timoris non accepimus spiritum, sed uirtutis et caritatis et continentie. De quo spiritu idem ipse ad Romanos ait: Gloriamur in tribulationibus; scientes quoniam tribulatio patientiam operatur, patientia probationem, probatio spem, spes autem non confundit: quia caritas Dei diffusa est in cordibus nostris per Spiritum sanctum, qui datus est nobis . Non itaque per nos, sed per Spiritum sanctum qui datus est nobis, ipsa caritate fit, quam Dei donum esse manifestat, ut tribulatio non auferat, sed potius operetur patientiam. Ad Ephesios etiam, pax, inquit, fratribus et caritas cum fide. Magna bona: sed dicat unde? a Deo, inquit, Patre et Domino Iesu Christo . Ergo hec magna bona, non sunt nisi Dei dona.



CAPUT XIX.

40. Sed non est mirum, si lux lucet in tenebris, et tenebre eam non comprehendunt . In Ioanne lux dicit, Ecce qualem dilectionem dedit nobis Pater, ut filii Dei uocemur et simus . Et in Pelagianis tenebre dicunt, Dilectio nobis ex nobis est. Quam si ueram, id est, christianam dilectionem haberent, scirent et unde haberent; sicut sciebat Apostolus, qui dicebat, Nos autem non spiritum huius mundi accepimus, sed spiritum qui ex Deo est, ut sciamus que a Deo donata sunt nobis . Ioannes dicit, Deus dilectio est . Et Pelagiani etiam ipsum Deum non ex Deo, sed ex semetipsis habere se dicunt: et cum scientiam legis ex Deo nobis esse fateantur, caritatem ex nobis ipsis uolunt. Nec audiunt Apostolum dicentem, Scientia inflat, caritas autem edificat . Quid est ineptius, imo uero quid est amentius, et ab ipsa sanctitate caritatis alienius, quam confiteri ex Deo esse scientiam, que sine caritate inflat, et ex nobis esse caritatem, que facit ut scientia inflare non possit? Item cum dicat Apostolus, supereminentem scientie caritatem Christi ; quid est insanius, quam putare ex Deo esse scientiam, que subdenda est caritati, et ex hominibus caritatem, que supereminet scientie? Fides autem uera et doctrina sana ambas esse dicit ex Deo, quia scriptum est, A facie eius scientia et intellectus procedit : scriptum est, Charitas ex Deo est . Et legimus, Spiritum scientie et pietatis : legimus, Spiritum uirtutis et caritatis et continentie . Sed maius est donum caritas quam scientia: nam scientia quando est in homine, caritas est necessaria, ne infletur; caritas autem non emulatur, non agit perperam, non inflatur .



CAPUT XX.

41. Satis me disputasse arbitror aduersus eos qui gratiam Dei uehementer oppugnant, qua uoluntas humana non tollitur, sed ex mala mutatur in bonam, et cum bona fuerit adiuuatur; et sic disputasse, ut non magis ego, quam diuina ipsa Scriptura  uobiscum locuta sit euidentissimis testimoniis ueritatis: que Scriptura diuina si diligenter inspiciatur, ostendit non solum bonas hominum uoluntates quas ipse facit ex malis, et a se factas bonas in actus bonos et in eternam dirigit uitam, uerum etiam illas que conseruant  seculi creaturam, ita esse in Dei potestate, ut eas quo uoluerit, quando uoluerit, faciat inclinari, uel ad beneficia quibusdam prestanda, uel ad penas quibusdam ingerendas, sicut ipse iudicat, occultissimo quidem iudicio, sed sine ulla dubitatione iustissimo. Nam inuenimus aliqua peccata etiam penas esse aliorum peccatorum: sicut sunt uasa ire, que perfecta dicit Apostolus in perditionem : sicut est induratio Pharaonis, cuius et causa dicitur, ad ostendendam in illo uirtutem Dei : sicut est fuga Isrelitarum a facie hostium de ciuitate Gai; in animo enim factus est timor ut fugerent, et hoc factum est ut uindicaretur peccatum et modo, quo fuerat uindicandum: unde dicit Dominus ad Iesum Naue, Non poterunt filii Isrel subsistere ante faciem [1 1Kb] inimicorum suorum . Quid est, Non poterunt subsistere? Quare non subsistebant per liberum arbitrium, sed per timorem turbata uoluntate fugiebant; nisi quia Deus dominatur et uoluntatibus hominum, et quos uult in formidinem conuertit iratus? Numquid non hostes Isrelitarum aduersus populum Dei, quem ducebat iehsu Naue, sua uoluntate pugnarunt? Et tamen dicit Scriptura, quia per Dominum factum est confortari cor eorum, ut obuiam irent ad bellum ad Isrel, ut exterminarentur . Numquid non sua uoluntate homo improbus filius Gemini maledicebat regi Dauid? Et tamen quid ait Dauid, plenus uera et alta et pia sapientia [2 1Kb] ? quid ait illi qui maledicentem percutere uoluit? Quid mihi, inquit, et uobis, filii Saruie? Dimittite eum, et maledicat; quia Dominus dixit illi maledicere Dauid. Et quis dicet ei, Quare fecisti sic? Deinde Scriptura diuina plenam sententiam regis uelut ab alio initio repetendo commendans: Et dixit, inquit, Dauid ad Abessa [3 1Kb] et ad omnes pueros eius: Ecce filius meus qui exiit de utero meo; querit animam meam, et adhuc modo filius Gemini [4 1Kb] ? Sinite illum, maledicat, quoniam dixit illi Dominus, ut uideat Dominus humilitatem meam, et retribuat [5 1Kb] mihi bona pro maledicto eius in die isto . Quomodo dixerit Dominus huic homini maledicere Dauid, quis sapiens et intelliget? Non enim iubendo dixit, ubi obedientia laudaretur; sed quod eius uoluntatem proprio uitio suo malam in hoc peccatum iudicio suo iusto et occulto inclinauit, ideo dictum est, dixit ei Dominus. Nam si iubenti obtemperasset Deo, laudandus potius quam puniendus esset, sicut ex hoc peccato postea  nouimus esse punitum. Nec causa tacita est, cur ei Dominus isto modo dixerit maledicere Dauid, hoc est, cor eius malum in hoc peccatum miserit uel dimiserit: ut uideat, inquit, Dominus humilitatem meam, et retribuat mihi bona pro maledicto eius in die isto. Ecce quomodo probatur, Deum uti cordibus etiam malorum ad laudem atque adiumentum bonorum. Sic usus est Iuda tradente Christum, sic usus est Iudeis crucifigentibus Christum. Et quanta inde bona prestitit populis credituris! Qui et ipso diabolo utitur pessimo, sed optime, ad exercendam et probandam fidem et pietatem bonorum, non sibi, qui omnia scit antequam fiant, sed nobis, quibus erat necessarium, ut eo modo ageretur nobiscum. Numquid non sua uoluntate Abessalon [1 1Kb] elegit consilium quod sibi oberat? Et tamen ideo fecit, quia exaudierat Dominus eius patrem orantem, ut hoc fieret. Propter quod Scriptura ait: Et Dominus mandauit dissipare consilium Achitophel bonum, ut inducat Dominus super Abessalon omnia mala . Bonum consilium dixit, quod ad tempus proderat cause, quia pro ipso erat contra patrem eius, cotra quem rebellauerat, ut posset eum opprimere, nisi Dominus consilium dissipasset quod dederat Achitophel, agendo in corde Abessalon, ut tale consilium repudiaret, et aliud quod ei non expediebat eligeret.



CAPUT XXI.

42. Quis non ista iudicia diuina contremiscat, quibus agit Deus in cordibus etiam malorum hominum quidquid uult, reddens eis tamen secundum merita eorum? Roboam filius Salomonis respuit consilium salubre seniorum, quod ei dederant, ne cum populo dure ageret, et uerbis ceuorum suorum potius acquieuit, respondendo minaciter quibus leniter debuit. Unde hoc, nisi propria uoluntate? Sed hinc ab eo recesserunt decem tribus Isrel, et alium regem sibi constituerunt Ieroboam, ut irati Dei uoluntas fieret, quod etiam futurum esse predixerat. Quid enim Scriptura dicit? Et non audiuit rex plebem, quoniam erat conuersio a Domino, ut statueret uerbum suum quod locutus est in manu Achie Selonite de Ieroboam filio Nabath . Nempe sic factum est illud per hominis uoluntatem, ut tamen conuersio esset a Domino. Legite libros Paralipomenon, et inuenietis in secundo libro scriptum: Et suscitauit Dominus super Ioram spiritum Philistiim et Arabum qui finitimi erant Aethiopibus, et ascenderunt in terram Iuda, et dissipauerunt eam, et ceperunt omnem substantiam, que in domo regis inuenta est . Hic ostenditur, Deum suscitare hostes eis terris uastandis, quas tali pena iudicat dignas. Numquid tamen Philistiim et Arabes in terram Iudeam dissipandam sine sua uoluntate uenerunt, aut sic uenerunt sua uoluntate, ut mendaciter scriptum sit quod Dominus ad hoc faciendum eorum spiritum suscitauit? Imo utrumque uerum est, quia et sua uoluntate uenerunt, et tamen spiritum eorum Dominus suscitauit. Quod etiam sic dici  potest, et eorum spiritum Dominus suscitauit, et tamen sua uoluntate uenerunt. Agit enim Omnipotens in cordibus hominum etiam motum uoluntatis eorum, ut per eos agat quod per eos agere ipse uoluerit, qui omnino iniuste aliquid uelle non nouit. Quid est quod homo Dei dixit ad Amessiam [1 1Kb] regem, Non ueniat tecum exercitus Isrel, non est enim Dominus cum Isrel [2 1Kb] , omnibus filiis Ephrem: quoniam si putaueris obtinere in illis, in fugam conuertet te Deus ante inimicos, quoniam uirtus est Deo uel adiuuare uel in fugam uertere ? Quomodo uirtus Dei alios adiuuat in bello dando eis fiduciam, alios immisso timore uertit in fugam, nisi quia ille qui in celo et in terra omnia quecumque uoluit fecit , etiam in cordibus hominum operatur? Legimus quid dixerit Ioas rex Isrel, mittens nuntium ad Amessiam regem uolentem pugnare cum illo. Nam post aliqua dixit: Nunc sede in domo tua. Quid prouocas in malum, et cadis tu et Iuda tecum ? Deinde Scriptura subiunxit: Et non audiuit Amessias; quoniam a Deo erat ut traderetur in manus [3 1Kb] , quoniam quesierunt deos Edom . Ecce Deus idololatrie peccatum uolens uindicare, hoc operatus est in eius corde, cui utique iuste irascebatur, ut admonitionem salubrem non audiret, sed ea contempta iret in bellum, ubi cum suo exercitu caderet. Per Ezechielem prophetam dicit Deus, Et propheta si errauerit et locutus fuerit, ego Dominus seduxi prophetam illum, et extendam manum meam super eum, et exterminabo eum de medio populi mei Isrel . In libro Esther scriptum est, que mulier ex populo Isrel in terra captiuitatis facta erat uxor alienigene regis Assueri: ergo in eius libro scriptum est, quod cum haberet necessitatem interueniendi pro populo suo, quem rex, ubicumque in regno eius esset, iusserat trucidari, orauit ad Dominum: cogebat enim eam magna necessitas, ut preter iussum regis et preter ordinem suum ad illum auderet intrare . Et uidete quid Scriptura dicat: Et intuitus est eam tanquam taurus impetu indignationis sue, et timuit regina, et conuersus est color eius per dissolutionem, et inclinauit se super caput delicate sue, que precedebat eam: et conuertit Deus, et transtulit indignationem eius in lenitatem . Scriptum est et in Prouerbiis Salomonis: Sicut impetus aque, sic cor regis in manu Dei; quocumque uoluerit, declinabit illud . Et in psalmo centesimo quarto legitur dictum de Aegyptiis, quid eis fecerit Deus: Et conuertit cor eorum ut odissent populum eius, ut dolum facerent in seruos eius . In Litteris etiam apostolicis uidete que scripta sunt; in Epistola Pauli apostoli ad Romanos: Propterea tradidit illos Deus in desideria cordis eorum, in immunditiam. Item paulo post: Propter hoc tradidit illos Deus in passiones ignominie.  Item paulo post: Sicut non probauerunt Deum habere in notitiam, tradidit illos Deus in reprobam mentem, ut faciant que non conueniunt . Et ad Thessalonicenses in Epistola secunda ait de quibusdam: Pro eo quod dilectionem ueritatis non receperunt, ut salui fierent, et ideo mittet illis Deus operationem erroris, ut credant mendacio, ut iudicentur omnes qui non crediderunt ueritati; sed consenserunt iniquitati .

43. His et talibus testimoniis diuinorum eloquiorum, que omnia commemorare nimis longum est, satis, quantum existimo, manifestatur, operari Deum in cordibus hominum ad inclinandas eorum uoluntates quocumque uoluerit, siue ad bona pro sua misericordia, siue ad mala pro meritis eorum, iudicio utique suo aliquando aperto, aliquando occulto, semper tamen iusto. Fixum enim debet esse et immobile in corde uestro, quia non est iniquitas apud Deum . Ac per hoc quando legitis in Litteris ueritatis, a Deo seduci homines, aut obtundi uel obdurari corda eorum, nolite dubitare precessisse mala merita eorum, ut iuste ista paterentur: ne incurratis in illud prouerbium Salomonis, Insipientia uiri uiolat uias eius, Deum autem causatur in corde suo . Gratia uero non secundum merita hominum datur, alioquin gratia iam non est gratia : quia ideo gratia uocatur, quia gratis datur. Si autem potens est, siue per Angelos, uel bonos uel malos, siue quocumque alio modo operari etiam in cordibus malorum, pro meritis eorum, quorum malitiam non ipse fecit, sed aut originaliter tracta est ab Adam, aut creuit per propriam uoluntatem: quid mirum est, si per Spiritum sanctum operatur in cordibus electorum suorum bona, qui operatus est ut ipsa corda essent ex malis bona?



CAPUT XXII.

44. Sed suspicentur homines quelibet merita bona, que putant precedere, ut iustificentur per Dei gratiam; non intelligentes, cum hoc dicunt, nichil aliud quam se negare gratiam: sed, ut dixi, quod uolunt de maioribus suspicentur; de paruulis certe Pelagiani quid respondeant non inueniunt, quorum nec uoluntas ulla est in accipienda gratia, cuius uoluntatis meritum precessisse dicant, et insuper eos etiam cum fletu reluctari uidemus, quando baptizantur et diuina Sacramenta percipiunt; quod eis ad magnum impietatis peccatum imputaretur, si iam libero uterentur arbitrio: et tamen heret etiam in reluctantibus gratia, apertissime nullo bono merito precedente, alioquin gratia iam non esset gratia. Et aliquando filiis infidelium prestatur hec gratia, cum occulta Dei prouidentia in manus piorum quomodocumque perueniunt: aliquando autem filii fidelium non eam consequuntur, aliquo impedimento existente, ne possit periclitantibus subueniri. Fiunt uero ista per occultam Dei prouidentiam, cuius inscrutabilia sunt iudicia, et inuestigabiles uie: quod ut Apostolus diceret, quid predixerit intuemini. Agebat enim de Iudeis et Gentibus, cum scriberet ad Romanos, id est, ad Gentes, et ait: Sicut enim aliquando uos  non credidistis Deo, nunc autem misericordiam consecuti estis in illorum incredulitate; ita et hi nunc non crediderunt in uestra misericordia, ut et ipsi misericordiam consequantur: conclusit enim Deus omnes in infidelitate, ut omnium misereatur . Et cum attendisset quid dixerit, admirans sententie sue certam quidem ueritatem, sed magnam profunditatem, quomodo concluserit Deus omnes in infidelitate, ut omnium misereatur, quasi faciens mala ut uenirent bona, mox exclamauit atque ait: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Hec enim inscrutabilia iudicia et inuestigabiles uie peruersi homines non cogitantes, et procliues ad reprehendendum, non idonei ad intelligendum, putabant et iactitabant Apostolum dicere, Faciamus mala, ut ueniant bona  Quod absit ut Apostolus diceret: sed homines non intelligentes hoc putabant dici, quando audiebant quod dixit Apostolus, Lex autem subintrauit, ut abundaret delictum: ubi autem abundauit delictum, superabundauit gratia . Sed utique gratia id agit, ut iam fiant bona ab eis qui fecerunt mala; non ut perseuerent in malis, et reddi sibi existiment bona. Non itaque debent dicere, Faciamus mala, ut ueniant bona: sed, Fecimus mala, et uenerunt bona; iam faciamus bona, ut in futuro seculo recipiamus pro bonis bona, qui in hoc seculo recipimus pro malis bona. Propter quod scriptum est in Psalmo: Misericordiam et iudicium cantabo tibi, Domine . Prius itaque non ideo uenit Filius hominis in mundum, ut iudicet mundum, sed ut saluetur mundus per ipsum : hoc propter misericordiam: postea uero propter iudicium uenturus est iudicare uiuos et mortuos; quamuis et in hoc tempore ipsa saluatio non fiat sine iudicio, sed occulto, ideo ait, In iudicium ueni in hunc mundum, ut qui non uident, uideant; et qui uident, ceci fiant .



CAPUT XXIII.

45. Ad occulta ergo Dei iudicia reuocate, quando uidetis in una causa, quam certe habent omnes paruuli, hereditarium malum trahentes ex Adam, huic subueniri ut baptizetur, illi non subueniri ut in ipsa obligatione moriatur; illum baptizatum in hac uita relinqui, quem presciuit Deus impium futurum, istum uero baptizatum rapi ex hac uita, ne malitia mutet intellectum eius : et nolite in istis dare iniustitiam uel insipientiam Deo, apud quem iustitie fons est et sapientie: sed sicut uos exhortatus sum ab initio sermonis huius, in quod peruenistis, in eo ambulate, et [1 1Kb] hoc quoque uobis Deus reuelabit , et si non in hac uita, certe in altera: nichil est enim occultum quod non reuelabitur . Quando ergo auditis dicentem Dominum, Ego Dominus seduxi prophetam illum ; et quod ait Apostolus, Cuius uult miseretur, et quem uult obdurat : in eo quem seduci permittit uel obdurari [2 1Kb] , mala eius merita  credite; in eo uero cuius miseretur, gratiam Dei non reddentis mala pro malis, sed bona pro malis, fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus, Ego induraui Pharaonem; uel, induraui, aut indurabo cor Pharaonis . Non enim propterea ipse Pharao non indurauit cor suum. Nam et hoc de illo legitur, quando ablata est ab Aegyptiis cynomyia, dicente Scriptura: Et ingrauauit Pharao cor suum et in isto tempore, et noluit dimittere populum . Ac per hoc et Deus indurauit per iustum iudicium, et ipse Pharao per liberum arbitrium. Certi ergo estote quia non erit inanis labor uester, si in bono proposito proficientes perseueretis usque in finem. Deus enim qui modo illis quos liberat non reddit secundum opera eorum, tunc reddet unicuique secundum opera eius . Reddet omnino Deus et mala pro malis, quoniam iustus est; et bona pro malis, quoniam bonus est; et bona pro bonis, quoniam bonus et iustus est; tantummodo mala pro bonis non reddet, quoniam iniustus non est. Reddet ergo mala pro malis, penam pro iniustitia; et reddet bona pro malis, gratiam pro iniustitia; et reddet bona pro bonis, gratiam pro gratia.



CAPUT XXIu.

46. Repetite assidue librum istum, et si intelligitis, Deo gratias agite: ubi autem  non intelligitis, orate ut intelligatis: dabit enim uobis Dominus intellectum. Mementote scriptum esse: Si quis uestrum indiget sapientia, postulet a Deo, qui dat omnibus affluenter et non improperat, et dabitur ei . Ipsa est sapientia desursum descendens, sicut ipse apostolus Iacobus dicit. Illam uero sapientiam repellite a uobis, et orate ut non sit in uobis, quam detestatus est, ubi ait: Quod si zelum amarum habetis, et contentiones in uobis sunt, non est ista sapientia desursum descendens; sed terrena, animalis, diabolica. Ubi enim zelus et contentio est, ibi inconstantia et omne opus prauum. Que autem desursum est sapientia, primum quidem pudica est, deinde pacifica, modesta, suadibilis, plena misericordia et fructibus bonis, inestimabilis, sine simulatione  Quid boni ergo non habebit, qui hanc sapientiam postularit et impetrarit a Domino? Et hinc intelligite gratiam; quia si ex nobis esset ista sapientia, desursum non esset, nec ab ipso qui nos creauit Deo postulanda esset. Fratres, orate et pro nobis, ut temperanter et pie et iuste uiuamus in hoc seculo, exspectantes illam beatam spem, et manifestationem Domini et Saluatoris nostri Iesu Christi , cui est honor et gloria et regnum cum Patre et Spiritu sancto in secula seculorum. Amen.



[DE CORREPTIONE ET GRATIA.]





[2Kb] uALENTINI AD AUGUSTINUM POST LIBRUM DE GRATIA ET LIBERO ARBITRIO ET SUPERIORES EIUS LITTERAS RESCRIBENTIS, EPISTOLA, INTER AUGUSTINIANAS CCXuI.


Domino uere sancto, ac nobis uenerabiliter super omnia preferendo, et pia exsultatione colendo, beatissimo pape AUGUSTINO, uALENTINUS seruus tue Sanctitatis, et omnis congregatio que tuis orationibus mecum sperat, in Domino salutem.

1. uenerabilia scripta, et librum tue Sanctitatis ita tremebundo corde suscepimus, ut sicut beatus Elias cum in spelunce limine staret, faciem suam gloria Domini transeunte uelauit; ita nos obiurgatos oculos teximus, quia per rusticitatem fratrum nostrorum nostro iudicio erubuimus, quorum inordinata profectione tuam metuimus  1Kb] Beatitudinem salutare; quia tempus loquendi, et tempus tacendi, ne dum per dubitantes et de ueritate fluctuantes scriberemus, de dictis sapientie tue, que est sicut angeli Dei, dubitare cum dubitantibus uideremur. Non enim erat nobis necessarium interrogare de Beatitudine, et de sapientia tua, que est nobis nota per Domini gratiam. Nam ad librum dulcissime  Sanctitatis tue ita sumus alacriter iucundati, ut sicut Apostoli Dominum post resurrectionem prandentem secum non audebant interrogare quis esset; sciebant enim quia iehsu est : ita et nos nec uoluimus, nec ausi sumus interrogare de libro, utrum tue Sanctitatis esset: cum ipsa fidelium gratia que in eo liberaliter commendatur, nobis tuum esse, domine sancte papa, eloquiis uiuacissimis contestetur.

 2. Incipiamus autem, domine beatissime papa, ipsius ordinem perturbationis exponere. Charissimus frater noster Florus, seruus Paternitatis tue, cum ad Uzalensem patriam fuisset suadente caritate profectus, eulogias monasterio [1 1Kb] inter ipsas sue ciuitatis moras de opusculis nobis tue attulit Sanctitatis, uno fratre Felice, qui ad tuam Sanctitatem tarde post comites suos uenisse dignoscitur, eumdem librum  deuote dictante; uentum est ad monasterium cum eodem libello, fratre Floro ad Carthaginem de Uzalensi ciuitate profecto. Mihi non monstrato libro, imperitis fratribus recitare ceperunt: qui quorumdam non intelligentium corda commouit; quia et cum diceret Dominus, Qui non manducauerit carnem Filii hominis, neque biberit sanguinem eius, non habebit uitam in semetipso , discesserunt qui impie intellexerunt, non culpa Domini dicentis, sed duritia impiissimi cordis.

3. Ceperunt memorati fratres, qui omnia subuerterunt, innocentum animas commouere, mea paruitate penitus ignorante, in tantum conuentus illorum murmurantis [2 1Kb] nescii, ut nisi frater Florus de Carthagine repedans, et eorum perturbationes [3 1Kb] agnoscens mihi sollicite nuntiasset, furtiua et tanquam seruilis erat inter eos de non intelligenda ueritate contentio. Proposui, ad auferendas impias questiones, ut ad domnum [4 1Kb] sanctum patrem Euodium mitteremus, et ipse nobis de hoc sacrosancto libro propter ignaros aliquid certius rescripsisset  . Nec hoc accipere patientius uoluerunt, sed arripuerunt profectionem nobis taliter non optatam: fratre Floro furore illorum propemodum conturbato, in quem seuiebant, quia ipse illis, ut putabant, uulnera libri huius attulisset; in quo medicinam non poterant infirmi cognoscere. Unde et sanctum presbyterum Sabinum ad maiorem auctoritatem rogauimus, et ipsius Sanctitas librum cum liquidis interpretationibus legit; nec sic anima sauciata curata est. Quibus propter ipsam pietatem sumptus dedimus, ne uulnera ipsorum cumularemus, que posset sanare libri ipsius gratia, in qua refulget tua sancta presentia. Quibus profectis, quies et pax per omnes fratres exsultauit in Domino. Quinque enim uel amplius fratrum animositate ista est innata contentio.

4. Sed quia interdum, domine papa, prouenit gaudium ex tristitia, non adeo mestificamur, quia per ignaros et curiosos suauissimis monitionibus tue Sanctitatis illuminari meruimus. Nam et dubitatio beati Thome apostoli foramina clauorum querentis  confirmatio fuit Ecclesie uniuersalis. Accepimus igitur, domine papa, medicamentum pie curantium tuarum cum gratia litterarum, et contudimus pectora nostra; ut sic saltem sanetur conscientia nostra, quam per liberum arbitrium nostrum, quod donat misericordia, curat et uiuificat gratia: sed in hoc tempore, quando adhuc misericordiam cum dilatione cantamus. Nam cum ceperimus iudicium cantare Domino, reportaturi sumus mercedem pro opere nostro, quia misericors et iustus Dominus, miserator et rectus . Quia, sicut docet nos Sanctitas tua, representari nos oportet ante tribunal Christi, ut recipiat unusquisque nostrum propria corporis, prout gessit, siue bonum, siue malum : quia ueniet Dominus, et merces eius cum ipso : quia stabit homo, et opus eius ante ipsum: quia ueniet Dominus sicut clibanus ardens, ut incendat impios tanquam stipulam , et timentibus nomen Domini orietur sol iustitie, quando impii punientur iudicio iustitie . Hoc iustus, cuius tu amicus es, domine papa, exclamat, contremiscit, et suppliciter dicit: Domine, ne intres in iudicium cum seruo tuo . Si gratia esset remunerantis, non timeret iustus secretarium iudicium maiestatis. Serui tui Flori hec fides est, pater, non sicut fratres isti sunt locuti. In presentiarum audierunt ab illo dictum, non iuxta merita nostra dari donum pietatis, sed per gratiam Redemptoris: nam de illo die, quis dubitet longe esse gratiam, cum ceperit irasci iustitia? Hoc clamamus, pater; hoc te docente canimus, non securi, sed trepidi: Domine, ne in furore tuo arguas me, neque in ira tua corripias me . Hoc dicimus: Emenda nos, Domine, et de lege tua erudi nos ut mitiges nos a diebus malis . Hoc credimus, docente te, uenerabilis pater, quia Dominus interrogat iustum et impium, quia a dexteris et a sinistris positis bonis et malis imputat remuneranda opera pietatis, enumerat puniendam tenacitatem impietatis. Ubi erit gratia, quando pro sui qualitate dispungentur opera, siue bona, siue mala?

5. Sed cur non directum non timet proferri [5 1Kb] mendacium? Liberum arbitrium Dei gratia curatum non negamus: sed per Christi quotidianam gratiam proficere credimus, et adiuuari confidimus. Quid homines dicunt, In mea est potestate, ut faciam bonum? si tamen facerent homines bonum. O inanis gloriatio miserorum! quotidie peccata arguunt, et ipsi sibi assumunt nudum liberum iactantes arbitrium; non discutientes conscientiam suam, que non potest curari nisi per gratiam, ut dicerent: Miserere mei, sana animam meam, quia  peccaui tibi . Quid facerent, qui de libero sibi gloriantur arbitrio , si iam absorpta fuisset mors in uictoria, si iam mortale nostrum induerit immortalitatem, et corruptibile nostrum induerit incorruptionem ? Ecce fetent uulnera, et superbe petitur medicina. Non dicunt sicut iustus, Nisi Dominus adiuuisset me, paulo minus habitasset in inferno anima mea . Non dicunt sicut sanctus, Nisi Dominus custodierit ciuitatem, frustra uigilauit qui custodit eam .

6. Sed ora, piissime pater, ut iam non curam geramus, nisi pro peccato nostro lacrymis expiando, et Dei gratia commendanda. Ora, domine pater, ut non urgeat super nos puteus os suum , ut saluemur a descendentibus in lacum , ut non pereat cum impiis anima nostra  per superbiam nostram, sed sanetur per Domini gratiam. Sicut ergo precepisti, domine papa, frater noster Florus, seruus Sanctitatis tue, omni alacritate perrexit, cui non impedit, sed proficit fatigatio, ut accedat ei dilucidata cordis instructio; quem tue Sanctimonie suppliciter commendamus, pariterque deposcimus, ut et ignaros tuis orationibus Domino commendes mansuetissime componendos. Ora, domine et dulcissime pater, ut fugiat diabolus de congregatione nostra, et amota omni alienarum questionum procella, nauis propositi nostri epibatis  quietis onusta intra stationem tutissimi portus secure consistat, dum nauigat per hoc mare magnum et immensum, et in illo portu, intra quem iam non erit metuendum uite nauigium, mercium indiscrepans accipiat pretium placitarum. Hoc tue Sanctitatis impetraturos nos confidimus adiutorio, per gratiam que est in Christo Iesu Domino nostro. Omnes filios apostolatus tui domnos nostros clericos, ac sanctos in congregatione propositi seruientes deprecamur ut digneris nostro officio salutare, ut cum tua Beatitudine omnes pro nobis orare dignentur. Indiscrepans Trinitas Domini Dei nostri apostolatum tuum, quem elegit per gratiam, conseruet nobis in Ecclesia sua, et nostri memorem coronet in Ecclesia magna, quod optamus, domine. Si quid autem famulus tue Sanctitatis frater suggesserit Florus, pro regula monasterii, digneris, pater, petimus, libenter accipere, et per omnia nos infirmos instruere.





S. AURELII AUGUSTINI HIPPONENSIS EPISCOPI DE CORREPTIONE ET GRATIA AD EUMDEM uALENTINUM ET CUM ILLO MONACHOS ADRUMETINOS Liber unus  . [1Kb] [1Kb] 

Principio dicit quenam sit catholica fides de lege, de libero arbitrio et de gratia. Gratiam Dei per Iesum Christum eam esse docet, qua sola homines liberantur a malo, et sine qua nullum prorsus faciunt bonum, non solum monstrante ipsa quid faciendum sit, sed etiam prestante ipsa ut id cum dilectione faciant, cum iis Deus inspirationem, bone uoluntatis atque operis largiatur. Correptionem hominum malorum, qui hanc gratiam non acceperunt, nec iniustam esse, cum sua uoluntate mali sint; nec inutilem, tametsi fatendum est nonnisi per Deum fieri ut prosit. Perseuerantiam in bono magnum reuera esse Dei munus: nec tamen ideo eius qui non perseuerauerit, negligendam esse correptionem; et qui non accepto hoc dono fuerit sua uoluntate relapsus in peccatum, eum non correptione tantum, sed si usque ad mortem in malo permanserit, etiam eterna damnatione dignum esse. Cur hoc donum ille accipiat, ille non accipiat, esse inscrutabile. Ex predestinatis nullum perire posse: ac subinde perseuerantiam, quam non omnes accipiunt qui hic filii Dei appellantur, iis omnibus dari qui uere filii sunt prescientia et predestinatione Dei. Respondet ad questionem que de Adamo se offert, quomodo ipse non perseuerando peccauit, qui perseuerantiam non accepit. Ostendit tale primum ipsi datum esse adiutorium, sine quo non posset in bono permanere si uellet, non quo fieret ut uellet: nunc uero per Christum dari, non solum sine quo permanere in bono non possumus, etiamsi uelimus, uerum etiam tantum ac tale, quo fiat ut uelimus. Predestinatorum, quibus proprium est huiusmodi donum, probat certum esse numerum neque augendum, neque minuendum: et cum ignotum sit quis ad eum numerum pertineat, quis non pertineat, medicinalem correptionem adhibendam esse omnibus peccantibus, ne uel ipsi pereant uel alios perdant. Concludit demum, nec gratia prohiberi correptionem, nec correptione negari gratiam.



CAPUT PRIMUM.

1. Lectis litteris uestris, ualentine frater dilectissime, et qui simul seruitis Deo, quas per fratrem Florum, et eos qui cum illo ad nos uenerunt, misit Charitas uestra, egi Deo gratias,  quod uestram in Domino pacem, et in ueritate consensionem, et in caritate flagrantiam uestro nobis reddito sermone cognoui. Quod autem ad subuersionem quorumdam apud uos molitus est inimicus,  Deo miserante et eius insidias in suorum seruorum prouectum [1 1Kb] mirabili bonitate uertente, ad hoc potius ualuit, ut nulli uestrum destruerentur in peius, sed nonnulli instruerentur in melius. Non itaque opus est omnia identidem retractare, que sufficienter uobis pleno libro disputata transmisimus : quem quomodo susceperitis, rescripta indicant uestra. uerumtamen semel lectum nullo modo arbitremini satis uobis innotescere potuisse. Si ergo eum fructuosissimum habere uultis, non uos pigeat relegendo habere notissimum, ut diligentissime [2 1Kb] sciatis quibus et qualibus questionibus soluendis atque sanandis, non ibi humana, sed diuina occurrat auctoritas, a qua recedere non debemus, si uolumus peruenire quo tendimus.

2. Dominus autem ipse non solum ostendit nobis, a quo malo declinemus, et quod bonum faciamus, quod solum potest legis littera: uerum etiam adiuuat nos, ut declinemus a malo, et faciamus bonum , quod nullus potest sine spiritu gratie [3 1Kb] : que si desit, ad hoc lex adest, ut reos faciat et occidat. Propter quod dicit Apostolus, Littera occidit, spiritus autem uiuificat . Qui ergo legitime lege utitur, discit in ea malum et bonum, et non confidens in uirtute sua confugit ad gratiam, qua prestante declinet a malo, et faciat bonum. Quis autem confugit ad gratiam, nisi cum a Domino gressus hominis diriguntur, et uiam eius uolet ? Ac per hoc et desiderare auxilium gratie, initium gratie est: de quo ait ille, Et dixi: Nunc cepi; hec est immutatio dextere Excelsi . Liberum itaque arbitrium et ad malum et ad bonum faciendum confitendum est nos habere: sed in malo faciendo liber est quisque iustitie seruusque peccati; in bono autem liber esse nullus potest, nisi fuerit liberatus ab eo qui dixit, Si uos Filius liberauerit, tunc uere liberi eritis . Nec ita ut, cum quisque fuerit a peccati dominatione liberatus, iam non indigeat sui liberatoris auxilio: sed ita potius, ut ab illo audiens, Sine me nichil potestis facere ; dicat ei et ipse, Adiutor meus esto, ne derelinquas me . Hanc fidem, que sine dubio uera et prophetica et apostolica et catholica fides est, etiam in fratre nostro Floro inuenisse me gaudeo: unde hi potius corrigendi sunt, quos quidem propitio Deo correctos esse iam existimo, qui eum non intelligebant.



CAPUT II.

3. Intelligenda est enim gratia Dei per Iesum Christum Dominum nostrum, qua sola homines liberantur a malo, et sine qua nullum prorsus siue cogitando, siue uolendo et amando, siue agendo faciunt bonum: non solum ut monstrante ipsa quid faciendum sit sciant, uerum etiam ut prestante ipsa faciant cum dilectione quod sciunt. Hanc quippe inspirationem bone uoluntatis atque operis  poscebat Apostolus eis, quibus dicebat, Oramus autem ad Deum, ne quid faciatis mali, non ut nos probati appareamus, sed ut uos quod bonum est faciatis . Quis hoc audiat, et non euigilet, atque fateatur a Domino Deo nobis esse, ut declinemus a malo, et faciamus bonum? Quandoquidem non ait Apostolus, Monemus, docemus, hortamur, increpamus: sed ait, Oramus ad Deum, ne quid faciatis mali, sed quod bonum est faciatis. Et tamen etiam loquebatur eis, et faciebat illa omnia que commemoraui; monebat, docebat, hortabatur, increpabat: sed sciebat hec omnia non ualere, que plantando et rigando faciebat in aperto, nisi eum pro illis exaudiret orantem, qui dat incrementum in occulto. Quoniam sicut idem doctor Gentium dicit, Neque qui plantat est aliquid, neque qui rigat; sed qui incrementum dat Deus .

4. Non se itaque fallant, qui dicunt, »Utquid nobis predicatur atque precipitur, ut declinemus a malo et faciamus bonum, si hoc nos non agimus, sed id uelle et operari Deus operatur in nobis« ? Sed potius intelligant, si filii Dei sunt, spiritu Dei se agi , ut quod agendum est agant; et cum egerint, illi a quo agunt gratias agant. Aguntur enim ut agant, non ut ipsi nichil agant; et ad hoc eis ostenditur quid agere debeant, ut quando id agunt sicut agendum est, id est, cum dilectione et delectatione iustitie, suauitatem quam dedit Dominus, ut terra eorum [1 1Kb] daret fructum suum , accepisse se gaudeant. Quando autem non agunt, siue omnino non faciendo, siue non ex caritate faciendo; orent, ut quod nondum habent accipiant. Quid enim habebunt, quod non accepturi sunt? aut quid habent, quod non acceperunt ?



CAPUT III.

5. »Ergo,« inquiunt, »precipiant tantummodo nobis quid facere debeamus qui nobis presunt, et ut faciamus orent pro nobis: non autem nos corripiant et arguant, si non fecerimus.« Imo omnia fiant: quoniam doctores Ecclesiarum Apostoli omnia faciebant, et precipiebant que fierent, et corripiebant si non fierent, et orabant ut fierent. Precipit Apostolus dicens, Omnia uestra cum caritate [2 1Kb] fiant . Corripit dicens, Iam quidem omnino delictum est in uobis [3 1Kb] , quia iudicia habetis uobiscum. Quare enim non magis iniquitatem patimini? quare non potius fraudamini? Sed uos iniquitatem facitis, et fraudatis, et hoc fratres [4 1Kb] . An nescitis quia iniusti regnum Dei non possidebunt ? Audiamus et orantem: uos autem, inquit, Dominus multiplicet, et abundare faciat in caritate in inuicem et in omnes . Precipit, ut habeatur caritas: corripit, quia non habetur caritas: orat, ut abundet caritas. O homo, in preceptione cognosce quid debeas habere; in correptione cognosce  tuo te uitio non habere; in oratione cognosce unde accipias quod uis habere.



CAPUT Iu.

6. »Quomodo,« inquit, »meo uitio non habetur, quod non accepi ab illo, a quo nisi detur, non est omnino alius [1 1Kb] unde tale ac tantum munus habeatur?« Patimini me paululum, fratres mei, non aduersum uos, quorum rectum est cor cum Deo, sed aduersus eos qui terrena sapiunt, uel aduersus ipsas humanas cogitationes, pro celestis et diuine gratie ueritate certare [2 1Kb] . Hoc enim dicunt, qui in suis malignis operibus ab huius gratie predicatoribus corripi nolunt: »Precipe mihi quid faciam: et si fecero, age pro me gratias Deo, qui mihi ut facerem dedit; si autem non fecero, non ego corripiendus sum, sed ille orandus est, ut det quod non dedit, id est ipsam, qua precepta eius fiunt [3 1Kb] , fidelem Dei et proximi caritatem. Ora ergo pro me ut hanc accipiam, et per hanc ex animo cum bona uoluntate que precipit faciam. Recte autem corriperer, si eam mea culpa non haberem; hoc est, si eam possem mihi dare uel sumere ipse, nec facerem, uel si dante illo ego accipere noluissem. Cum uero et ipsa uoluntas a Domino preparetur , cur me corripis, quia uides me eius precepta facere nolle; et non potius ipsum rogas, ut in me operetur et uelle?«



CAPUT u.

7. Ad hec respondemus: Quicumque Dei precepta iam tibi nota non facis, et corripi non uis, etiam propterea corripiendus es, quia corripi non uis. Non uis enim tibi tua uitia demonstrari: non uis ut feriantur, fiatque tibi utilis dolor, quo medicum queras: non uis tibi tu ipse ostendi, ut cum deformem te uides, reformatorem desideres, eique supplices, ne in illa remaneas feditate. Tuum quippe uitium est quod malus es, et maius uitium corripi nolle quia malus es: quasi laudanda uel indifferenter habenda sint uitia, ut neque laudentur neque uituperentur; aut uero nichil agat timor correpti hominis, uel pudor, uel dolor; aut aliud agat, cum salubriter stimulat, nisi ut rogetur bonus, et [4 1Kb] ex malis qui corripiuntur, bonos faciat qui laudentur. Quod enim uult pro se fieri qui corripi non uult, et dicit, Ora potius pro me; ideo corripiendus est, ut faciat etiam ipse pro se. Dolor quippe ille, quo sibi displicet, quando sentit correptionis aculeum, excitat eum in maioris  orationis affectum; ut Deo miserante, incremento caritatis adiutus desinat agere pudenda et dolenda, et agat laudanda atque gratanda. Hec est correptionis utilitas, que nunc maior, nunc minor pro peccatorum diuersitate salubriter adhibetur; et tunc est salubris, quando supernus medicus respicit. Non enim aliquid proficit, nisi cum facit ut peccati sui quemque peniteat. Et quis hoc dat, nisi qui respexit apostolum Petrum negantem, et fecit flentem ? Unde et apostolus Paulus posteaquam dixit, cum modestia  corripiendos esse diuersa sentientes, protinus addidit, Ne quando det eis Deus penitentiam ad cognoscendam ueritatem, et resipiscant de diaboli laqueis .

8. Cur autem isti qui corripi nolunt, dicunt, »Tantum precipe mihi, et ora pro me, ut quod precipis faciam?« Cur non potius secundum suum prauum sensum et ista duo respuunt, et dicunt, Nec ut precipias mihi, nec ut ores pro me uolo? Quis enim hominum ostenditur orasse pro Petro, ut daret ei Deus penitentiam, qua se negasse Dominum fleuit? Quis hominum Paulum diuinis preceptis ad fidem christianam pertinentibus erudiuit? Cum ergo audiretur predicans Euangelium, et dicens, Notum enim uobis facio, fratres, Euangelium quod euangelizatum est a me, quia non est secundum hominem; neque enim ego ab homine accepi illud, neque didici, sed per reuelationem Christi Iesu : responderetur ei, Quid nobis molestus es, ut abs te accipiamus atque discamus, quod tu non ab homine accepisti neque didicisti? Potens est ille [1 1Kb] qui tibi dedit, sic et nobis dare quomodo tibi. Porro si hoc non audent dicere, sed patiuntur sibi Euangelium ab homine predicari; quamuis etiam possit non per hominem homini dari · concedant etiam corripi se debere a prepositis suis, a quibus christiana gratia predicatur; quamuis non negetur Deus posse, quem uelit, etiam nullo homine corripiente, corrigere, et ad dolorem salubrem penitentie occultissima et potentissima medicine sue potestate perducere. Et sicut non est ab oratione cessandum pro eis quos corrigi uolumus, etiam si nullo hominum orante pro Petro Dominus respexit eum, et fecit eum suum peccatum flere: ita non est negligenda correptio, quamuis Deus quos uoluerit, etiam non correptos, faciat esse correctos. Tunc autem correptione proficit homo, cum miseretur atque adiuuat, qui facit quos uoluerit etiam sine correptione proficere. Sed quare isti sic, illi aliter, atque alii aliter, diuersis et innumerabilibus modis uocentur ut reformentur, absit ut dicamus iudicium luti esse debere, sed figuli.



CAPUT uI.

9. »Apostolus,« inquiunt, »ait, Quis enim te discernit? Quid autem habes quod non accepisti? Si autem et accepisti, quid gloriaris quasi non acceperis ? Cur ergo corripimur, arguimur, reprehendimur, accusamur? Quid facimus, qui non accepimus?« Qui hec dicunt, extra culpam se uideri uolunt, in hoc quod non obediunt Deo: quia utique ipsa obedientia munus eius est; que necesse est ut sit in eo cui caritas inest, que sine dubio ex Deo est , et dat eam Pater filiis suis. »Hanc,« inquiunt, »non accepimus; quid itaque corripimur, quasi nos eam nobis dare possimus, et nostro arbitrio dare nolimus?« Nec attendunt, si nondum regenerati sunt, primam esse causam, cur obiurgati quod sint inobedientes Deo, sibi debeant displicere, quia fecit Deus hominem rectum ab initio  humane creature , et non est iniquitas apud Deum . Ac per hoc prima prauitas qua Deo non obeditur, ab homine est; quia [1 1Kb] ex rectitudine, in qua eum Deus primitus fecit, sua mala uoluntate decidens, prauus effectus est. An uero ideo prauitas ista corripienda non est in homine, quia non eius propria qui corripitur, sed communis est omnibus? Imo uero corripiatur et in singulis, quod est omnium. Non enim propterea cuiusquam non est, quod ab ea nullus immunis est. Peccata quidem ista originalia ideo dicuntur aliena, quod ea singuli de parentibus trahunt: sed non sine causa dicuntur et nostra, quia in illo uno omnes, sicut dicit Apostolus, peccauerunt . Corripiatur ergo origo damnabilis, ut ex dolore correptionis uoluntas regenerationis oriatur: si tamen qui corripitur filius est promissionis, ut strepitu correptionis forinsecus insonante ac flagellante, Deus in illo intrinsecus occulta inspiratione operetur et uelle. Si autem iam regeneratus et iustificatus in malam uitam sua uoluntate relabitur, certe iste non potest dicere, Non accepi: quia acceptam gratiam Dei [2 1Kb] suo in malum libero amisit arbitrio. Qui si correptione compunctus salubriter ingemit, et ad similia bona opera uel etiam meliora reuertitur; nempe hic apertissime utilitas correptionis apparet. Sed per hominem correptio siue ex caritate sit, siue non sit, tamen ut correpto prosit, non nisi per Deum fit.

10. An adhuc et iste nolens corripi, potest dicere, »Quid ego feci, qui non accepi?« quem constat accepisse, et sua culpa quod acceperat amisisse? »Possum,« inquit, »possum omnino, quando me arguis, quod ex bona uita in malam mea uoluntate relapsus sum, dicere adhuc, Quid ego feci, qui non accepi? Accepi enim fidem, que per dilectionem operatur: sed in illa usque in finem perseuerantiam non accepi. An quisquam dicere audebit istam perseuerantiam non esse donum Dei, et hoc tam magnum bonum ita esse nostrum, ut quisquis id habuerit, non ei possit Apostolus dicere, Quid enim habes quod non accepisti? quoniam hoc sic habet ut non acceperit?« Ad hec nos negare quidem non possumus, etiam perseuerantiam in bono proficientem usque in finem, magnum esse Dei munus: nec esse nisi ab illo de quo scriptum est, Omne datum optimum, et omne donum perfectum desursum est, descendens a Patre luminum . Sed non ideo est eius qui non perseuerauerit, negligenda correptio, ne forte det illi Deus penitentiam, et resipiscat de diaboli laqueis. Correptionis quippe utilitati hanc sententiam subiunxit Apostolus, dicens, sicut supra commemoraui: Cum modestia corripientem diuersa sentientes, nequando det illis Deus penitentiam . Nam si dixerimus istam perseuerantiam tam laudabilem tamque felicem sic esse hominis, ut ei non sit ex Deo; illud primitus euacuamus, quod ait Dominus Petro, Ego rogaui pro  te, ne deficiat fides tua . Quid enim ei rogauit, nisi perseuerantiam usque in finem? Que profecto si ab homine homini esset, a Deo poscenda non esset. Deinde cum dicit Apostolus, Oramus autem ad Deum, ne quid faciatis mali ; procul dubio perseuerantiam eis orat ad Deum. Neque enim nichil mali facit, qui bonum deserit, et a quo declinare debet [1 1Kb] , inclinatur in malum, non perseuerans in bono. Illo etiam loco ubi dicit, Gratias ago Deo meo in omni memoria uestri, semper in omni prece mea pro omnibus uobis cum gaudio deprecationem faciens, super communione [2 1Kb] uestra in Euangelio a prima die usque nunc; confidens hoc ipsum, quoniam qui cepit in uobis opus bonum, perficiet usque in diem Christi Iesu : quid aliud eis quam perseuerantiam in bono usque in finem, de Dei miseratione promittit? Itemque ubi dicit, Salutat uos Epaphras, qui ex uobis est seruus Christi Iesu, semper certans pro uobis in orationibus, ut stetis perfecti et pleni in omni uoluntate Dei : quid est, ut stetis, nisi, Ut perseueretis? Unde dictum est de diabolo, In ueritate non stetit : quia fuit ibi, sed non permansit. Nam utique isti in fide iam stabant. Nec aliud oramus, cum oramus, ut qui stat, stet, nisi ut perseueret. Item Iudas apostolus, cum dicit, Ei autem qui potens est conseruare uos sine offensione, et constituere ante conspectum glorie sue immaculatos in letitia : nonne apertissime ostendit donum Dei esse, in bono perseuerare usque in finem? Quid enim aliud donat, qui conseruat sine offensione, ut constituat ante conspectum glorie sue immaculatos in letitia, nisi perseuerantiam bonam? Quid est etiam quod in Apostolorum Actibus legimus, Audientes autem Gentes gauise sunt, et exceperunt uerbum Domini, et crediderunt quotquot erant ordinati in uitam eternam ? Quis in eternam uitam potuit ordinari, nisi perseuerantie dono? Quandoquidem qui perseuerauerit usque in finem, hic saluus erit . Qua salute, nisi eterna? Cum uero in oratione dominica Deo Patri dicimus, Sanctificetur nomen tuum : quid aliud dicimus, quam ut nomen eius sanctificetur in nobis? Quod cum iam per lauacrum regenerationis effectum sit, quare quotidie a fidelibus poscitur, nisi ut in eo quod factum est in nobis, perseueretur a nobis [3 1Kb] ? Nam et beatus Cyprianus hoc sic intelligit: exponens quippe eamdem orationem, »Dicimus,« inquit, »Sanctificetur nomen tuum; non quod optemus Deo, ut sanctificetur orationibus nostris; sed quod petamus a Deo, ut nomen eius sanctificetur in nobis. Ceterum a quo Deus sanctificatur, qui ipse sanctificat? Sed quia ipse dixit, Sancti estote, quoniam et ego [4 1Kb] sanctus sum ; id petimus et rogamus, ut qui in Baptismo sanctificati sumus, in eo  quod esse cepimus perseueremus.« Ecce gloriosissimus Martyr hoc sentit, quod in his uerbis quotidie fideles Christi petunt, ut perseuerent in eo quod esse ceperunt. Nullo autem dubitante, quisquis a Domino ut in bono perseueret precatur, donum eius esse talem perseuerantiam confitetur.



CAPUT uII.

11. Que cum ita sint, corripimus tamen eos; iusteque corripimus, qui cum bene uiuerent, non in eo perseuerarunt. Ex bona quippe in malam uitam sua uoluntate mutati sunt: et ideo correptione [1 1Kb] ; et si nichil eis correptio profuerit, sed in uita perdita usque ad mortem perseuerauerint, etiam diuina in eternum damnatione sunt digni. Nec se excusabunt dicentes, sicut modo dicunt [2 1Kb] , Quare corripimur? ita tunc, Quare damnamur, quandoquidem ut ex bono reuerteremur ad malum, perseuerantiam non accepimus qua permaneremus in bono? nullo modo hac excusatione a iusta damnatione se liberabunt. Si enim, sicut ueritas loquitur, nemo liberatur a damnatione que facta est per Adam, nisi per fidem Iesu Christi; et tamen ab hac damnatione non se liberabunt qui poterunt dicere, non se audisse Euangelium Christi, cum fides ex auditu sit : quanto minus se liberabunt qui dicturi sunt, Perseuerantiam non accepimus? Iustior enim uidetur excusatio dicentium, Non accepimus audientiam, quam dicentium, Non accepimus perseuerantiam: quoniam potest dici, Homo, in eo quod audieras et tenueras, in eo perseuerares si uelles  ; nullo modo autem dici potest, Id quod non audieras, crederes si uelles.

12. Ac per hoc et qui Euangelium non audierunt, et qui eo audito in melius commutati perseuerantiam non acceperunt, et qui Euangelio audito uenire ad Christum, hoc est, in eum credere noluerunt, quoniam ipse dixit; Nemo uenit ad me, nisi ei datum fuerit a Patre meo , et qui per etatem paruulam nec credere potuerunt, sed ab originali noxa solo possent lauacro regenerationis absolui, quo tamen non accepto mortui perierunt; non sunt ab illa conspersione discreti, quam constat esse damnatam, euntibus omnibus ex uno in condemnationem. Discernuntur autem non meritis suis; sed per gratiam Mediatoris; hoc est, in sanguine secundi Adam iustificati gratis. Itaque cum audimus, Quis enim te discernit? Quid autem habes quod non accepisti? Si autem et accepisti; quid gloriaris quasi non acceperis ? ab illa perditionis massa que facta est per primum Adam, debemus intelligere neminem posse discerni, nisi qui hoc donum habet, quisquis habet, quod gratia Saluatoris accepit [3 1Kb] . Hoc amem apostolicum testimonium  tam magnum est, ut beatus Cyprianus ad Quirinum scribens, ipsum subiecerit illi titulo, in quo ait, In nullo esse gloriandum, quando nostrum nichil sit .

13. Quicumque ergo ab illa originali damnatione ista diuine gratie largitate discreti sunt, non est dubium quod et procuratur eis audiendum Euangelium et cum audiunt, credunt; et in fide que per dilectionem operatur , usque in finem perseuerant; et si quando exorbitant, correpti emendantur, et quidam eorum etsi ab hominibus non corripiantur, in uiam quam reliquerant redeunt; et nonnulli accepta gratia, in qualibet etate, periculis huius uite mortis celeritate subtrahuntur. Hec enim omnia operatur in eis, qui uasa misericordie operatus est eos, qui et elegit eos in Filio suo, ante constitutionem mundi per electionem gratie. Si autem gratia, iam non ex operibus; alioquin gratia iam non est gratia . Non enim sic sunt uocati, ut non essent electi; propter quod dictum est, Multi enim uocati, pauci uero electi : sed quoniam secundum propositum uocati sunt, profecto et electi sunt per electionem, ut dictum est, gratie, non precedentium meritorum suorum; quia gratia illis est omne meritum.

14. De talibus dicit Apostolus: Scimus quoniam diligentibus Deum omnia cooperatur in bonum, his qui secundum propositum uocati sunt: quoniam quos ante presciuit, et predestinauit conformes imaginis Filii sui, ut sit ipse primogenitus in multis fratribus: quos autem predestinauit, illos et uocauit; quos autem uocauit, ipsos et iustificauit; quos autem iustificauit, ipsos et glorificauit . Ex istis nullus perit, quia omnes electi sunt. Electi sunt autem, quia secundum propositum uocati sunt: propositum autem, non suum, sed Dei; de quo alibi dicit, Ut secundum electionem propositum Dei maneret, non ex operibus, sed ex uocante dictum est ei, quia maior seruiet minori : et alibi, Non secundum opera nostra, inquit, sed secundum suum propositum et gratiam . Cum ergo audimus: Quos autem predestinauit, illos et uocauit; secundum propositum uocatos debemus agnoscere: quoniam inde cepit, dicens, Omnia cooperatur in bonum, his qui secundum propositum uocati sunt; ac deinde subiunxit, Quoniam quos ante presciuit, et predestinauit conformes imaginis Filii sui, ut sit ipse primogenitus in multis fratribus; atque his premissis subdidit, Quos autem predestinauit, illos et uocauit. Eos itaque uult intelligi, quos secundum propositum uocauit; ne putentur in eis esse aliqui uocati et non electi, propter illam dominicam sententiam, Multi uocati, pauci electi. Quicumque enim electi, sine dubio etiam uocati: non autem quicumque uocati, consequenter electi. Illi ergo electi, ut sepe dictum est, qui secundum propositum uocati, qui etiam predestinati atque presciti. Horum si quisquam perit, fallitur Deus: sed nemo eorum perit, quia non fallitur Deus. Horum si quisquam perit, uitio humano uincitur Deus: sed nemo eorum perit, quia nulla re uincitur Deus. Electi autem sunt ad regnandum cum Christo; non quomodo  electus est Iudas ad opus cui congruebat. Ab illo quippe electus est, qui nouit bene uti etiam malis, ut et per eius opus damnabile, illud propter quod ipse uenerat, opus uenerabile compleretur. Cum itaque audimus, Nonne ego uos duodecim elegi, et unus ex uobis diabolus est ? illos debemus intelligere electos per misericordiam, illum per iudicium; illos [1 1Kb] ad obtinendum regnum suum, illum ad fundendum sanguinem suum.

15. Merito sequitur uox ad regnum electorum: Si Deus pro nobis, quis contra nos? Qui Filio proprio non pepercit, sed pro nobis omnibus tradidit eum, quomodo non et cum illo nobis omnia donauit? Quis accusabit aduersus electos Dei? Deus qui iustificat? Quis condemnat [2 1Kb] ? Christus qui mortuus est, magis autem qui et resurrexit, qui est in dextera Dei, qui et interpellat pro nobis? Quam fortis autem perseuerantie usque in finem munus acceperint, sequantur et dicant: Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius? Sicut scriptum est, Quia propter te mortificamur tota die, estimati sumus ut oues occisionis. Sed in his omnibus superuincimus per eum qui dilexit nos. Certus sum enim quia neque mors, neque uita, neque angelus, neque principatus, neque presentia, neque futura, neque uirtus, neque altitudo, neque profundum, neque creatura alia poterit nos separare a caritate Dei, que est in Christo Iesu Domino nostro .

16. Isti significati sunt ad Timotheum, ubi cum dictum fuisset, Hymeneum et Philetum fidem quorumdam subuertere; mox additum est, Firmum autem fundamentum Dei stat, habens signaculum hoc, Sciuit Dominus qui sunt eius . Horum fides, que per dilectionem operatur, profecto aut omnino non deficit, aut si qui sunt quorum deficit, reparatur antequam uita ista finiatur, et deleta que intercurrerat iniquitate, usque in finem perseuerantia deputatur. Qui uero perseueraturi non sunt, ac sic a fide christiana et conuersatione lapsuri sunt, ut tales eos uite huius finis inueniat; procul dubio nec illo tempore, quo bene pieque uiuunt, in istorum [3 1Kb] numero computandi sunt. Non enim sunt a massa illa perditionis prescientia Dei et predestinatione discreti; et ideo nec secundum propositum uocati, ac per hoc nec electi: sed in eis uocati, de quibus dictum est, Multi uocati; non in eis de quibus dictum est, pauci uero electi. Et tamen quis neget eos electos, cum credunt, et baptizantur, et secundum Deum uiuunt? Plane dicuntur electi a nescientibus quid futuri sint, non ab illo qui eos nouit non habere perseuerantiam que ad beatam uitam perducit electos, scitque illos ita stare, ut prescierit esse casuros.



CAPUT uIII.

17. Hic si a me queratur, cur eis Deus perseuerantiam non dederit, quibus eam [4 1Kb] qua  christiane uiuerent, dilectionem dedit; me ignorare respondeo. Non enim arroganter, sed agnoscens modulum meum, audio dicentem Apostolum, O homo, tu quis es qui respondeas Deo ? et, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius ! Quantum itaque nobis iudicia sua manifestare dignatur, gratias agamus: quantum uero abscondere, non aduersus eius consilium murmuremus, sed hoc quoque nobis saluberrimum esse credamus. Tu autem quisquis inimicus eius gratie sic interrogas, ipse quid dicis? Bene, quod te non negas esse christianum, et catholicum iactas. Si ergo confiteris, donum Dei esse perseuerare in bono usque in finem; cur hoc donum ille accipiat, ille non accipiat, puto quod mecum pariter nescis, et ambo hic inscrutabilia iudicia Dei penetrare non possumus. Aut si ad liberum arbitrium hominis, quod non secundum Dei gratiam, sed contra eam defendis, pertinere dicis ut perseueret in bono quisque, uel non perseueret, non Deo donante si perseueret, sed humana uoluntate faciente; quid moliturus es contra uerba dicentis, Rogaui pro te, Petre, ne deficiat fides tua ? An audebis dicere etiam rogante Christo ne deficeret fides Petri, defecturam fuisse si Petrus eam deficere uoluisset, hoc est, si eam usque in finem perseuerare noluisset? quasi aliud Petrus ullo modo uellet, quam pro illo Christus rogasset ut uellet. Nam quis ignorat, tunc fuisse perituram fidem Petri, si ea qua fidelis erat [1 1Kb] , uoluntas ipsa deficeret; et permansuram, si eadem uoluntas maneret? Sed quia preparatur uoluntas a Domino ; ideo pro illo Christi non posset esse inanis oratio. Quando rogauit ergo ne fides eius deficeret, quid aliud rogauit, nisi ut haberet in fide liberrimam, fortissimam, inuictissimam, perseuerantissimam uoluntatem? Ecce quemadmodum secundum gratiam Dei, non contra eam, libertas defenditur uoluntatis. uoluntas quippe humana non libertate consequitur gratiam, sed gratia potius libertatem, et ut perseueret delectabilem perpetuitatem, et insuperabilem fortitudinem.

18. Mirandum est quidem, multumque mirandum, quod filiis suis quibusdam Deus quos regenerauit in Christo, quibus fidem, spem, dilectionem dedit, non dat perseuerantiam; cum filiis alienis scelera tanta dimittat, atque impertita gratia faciat lilios suos. Quis hoc non miretur? quis hoc non uehementissime stupeat? Sed etiam illud non minus mirum est, et tamen uerum, atque ita manifestum, ut nec ipsi inimici gratie Dei quomodo id negent ualeant inuenire, quod filios quosdam amicorum suorum, hoc est regeneratorum bonorumque fidelium, sine Baptismo hinc paruulos exeuntes, quibus utique si uellet huius lauacri gratiam procuraret, in cuius potestate sunt omnia, alienat a regno suo, quo parentes mittit illorum, et quosdam filios inimicorum suorum facit in manus Christianorum uenire, et per hoc lauacrum  introducit [1 1Kb] in regnum, a quo eorum parentes alieni sunt; cum et illis malum, et istis bonum meritum nullum sit paruulis, ex eorum propria uoluntate. Certe hic iudicia Dei, quoniam iusta et alta sunt, nec uituperari possunt, nec penetrari. In his est et illud de perseuerantia, de qua nunc disputamus. De utrisque ergo exclamemus, O altitudo diuitiarum sapientie et scientie Dei! quam inscrutabilia sunt iudicia eius!

19. Nec miremur nos uestigare non posse inuestigabiles uias eius. Ut enim alia innumerabilia taceam, que aliis dantur, aliis non dantur hominibus a Domino Deo, apud quem non est acceptio personarum , nec tribuuntur ista meritis uoluntatum, sicut sunt celeritates, uires, bone ualetudines, et pulchritudines corporum, ingenia mirabilia, et multarum artium capaces nature mentium; uel que accedunt [2 1Kb] extrinsecus, ut est opulentia, nobilitas, honores, et cetera huiusmodi, que quisque ut habeat, non nisi in Dei est potestate: ut non immorer etiam in Baptismate paruulorum , cur illi paruulo detur, illi non detur; cum sit utrumque in potestate Dei, et sine illo Sacramento nemo intret in regnum Dei: ut ergo hec taceam uel relinquam, illos ipsos intueantur [3 1Kb] de quibus agitur. De his enim disserimus, qui perseuerantiam bonitatis non habent, sed ex bono in malum deficiente bona uoluntate moriuntur. Respondeant, si possunt, cur illos Deus, cum fideliter et pie uiuerent, non tunc de uite huius periculis rapuit, ne malitia mutaret intellectum eorum, et ne fictio deciperet animas eorum. Utrum hoc in potestate non habuit, an eorum mala futura nesciuit? Nempe nichil horum nisi peruersissime atque insanissime dicitur. Cur ergo non fecit? Respondeant qui nos irrident, quando in rebus talibus exclamamus, Quam inscrutabilia sunt iudicia eius, et inuestigabiles uie eius! Neque enim hoc non donat Deus quibus uoluerit, aut uero Scriptura illa mentitur, que de morte uelut immatura hominis iusti ait, Raptus est, ne malitia mutaret intellectum eius, aut ne fictio deciperet animam eius . Cur igitur hoc tam magnum beneficium aliis dat, aliis non dat Deus, apud quem non est iniquitas, nec acceptio personarum, et in cuius potestate est quamdiu quisque in hac uita maneat, que tentatio dicta est super terram ? Sicut ergo coguntur fateri, donum Dei esse ut finiat homo uitam istam, antequam ex bono mutetur in malum; cur autem aliis donetur, aliis non donetur, ignorant: ita donum Dei esse in bono perseuerantiam secundum Scripturas, de quibus testimonia multa iam posui, fateantur nobiscum; et cur aliis detur, aliis non detur, sine murmure aduersus Deum dignentur ignorare nobiscum.



CAPUT IX.

20. Nec nos moueat, quod filiis suis quibusdam Deus non dat istam perseuerantiam. Absit enim ut ita esset, si de illis predestinatis essent  et secundum propositum uocatis, qui uere sunt filii promissionis. Nam isti cum pie uiuunt, dicuntur filii Dei: sed quoniam uicturi sunt impie et in eadem impietate morituri, non eos dicit filios Dei pre scientia Dei. Sunt enim filii Dei, qui nondum sunt nobis, et sunt iam Deo; de quibus ait euangelista Ioannes, Quia iehsu moriturus erat pro gente, nec tantum pro gente, sed etiam ut filios Dei dispersos congregaret in unum : quod utique credendo futuri erant per Euangelii predicationem; et tamen antequam esset factum, iam filii Dei erant in memoriali Patris sui inconcussa stabilitate conscripti. Et sunt rursus quidam, qui filii Dei propter susceptam uel temporaliter gratiam dicuntur a nobis, nec sunt tamen Deo: de quibus ait idem Ioannes, Ex nobis exierunt, sed non erant ex nobis; quod si fuissent ex nobis, permansissent utique nobiscum . Non ait, ex nobis exierunt, sed quia non manserunt nobiscum, iam non sunt ex nobis; uerum ait, Ex nobis exierunt, sed non erant ex nobis; hoc est, Et quando uidebantur in nobis, non erant ex nobis. Et tanquam ei diceretur, Unde id ostendis? Quod si fuissent, inquit, ex nobis, permansissent utique nobiscum. Filiorum Dei uox est: Ioannes loquitur, in filiis Dei loco precipuo constitutus. Cum ergo filii Dei dicunt de his qui perseuerantiam non habuerunt, Ex nobis exierunt, sed non erant ex nobis; et addunt, Quod si fuissent ex nobis, permansissent utique nobiscum: quid aliud dicunt, nisi, Non erant filii, etiam quando erant in professione et nomine filiorum? non quia iustitiam simulauerunt; sed quia in ea non permanserunt. Neque enim ait, Nam si fuissent ex nobis, ueram, non fictam iustitiam tenuissent utique nobiscum: sed, si fuissent, inquit, ex nobis, permansissent utique nobiscum. In bono illos uolebat procul dubio permanere. Erant itaque in bono, sed quia in eo non permanserunt, id est non usque in finem perseuerauerunt, non erant, inquit, ex nobis, et quando erant nobiscum; hoc est, non erant ex numero filiorum, et quando erant in fide filiorum: quoniam qui uere filii sunt, presciti et predestinati sunt conformes imaginis Filii eius, et secundum propositum uocati sunt ut electi essent. Non enim perit filius promissionis, sed filius perditionis .

21. Fuerunt ergo isti ex multitudine uocatorum: ex electorum autem paucitate non fuerunt. Non igitur filiis suis predestinatis [1 1Kb] Deus perseuerantiam non dedit; haberent enim eam si in eo filiorum numero essent: et quid haberent, quod non accepissent, secundum apostolicam ueramque sententiam ? Ac per hoc tales filii Filio Christo dati essent, quemadmodum ipse dicit ad Patrem, Ut omne quod dedisti mihi, non pereat, sed habeat uitam eternam . Hi ergo Christo intelliguntur dari, qui ordinati sunt in uitam eternam. Ipsi sunt illi predestinati et secundum propositum uocati, quorum nullus perit. Ac per hoc nullus eorum ex bono  in malum mutatus finit hanc uitam; quoniam sic est ordinatus, et ideo Christo datus, ut non pereat, sed habeat uitam eternam. Et rursus quos dicimus inimicos eius, uel paruulos filios inimicorum eius, quoscumque eorum sic regeneraturus est, ut in ea fide que per dilectionem operatur, hanc uitam finiant; iam et antequam hoc fiat, in illa predestinatione sunt filii eius, et dati sunt Christo Filio eius, ut non pereant, sed habeant uitam eternam.

22. Denique ipse Saluator, Si manseritis, inquit, in uerbo meo, uere discipuli mei estis . Numquid in his computandus est Iudas, qui non mansit in uerbo eius? Numquid in his computandi sunt illi, de quibus Euangelium sic loquitur, ubi Dominus cum commendasset manducandam carnem suam et bibendum sanguinem suum, ait euangelista, Hec dixit in synagoga docens, in Capharnaum. Multi ergo audientes ex discipulis eius dixerunt, Durus est hic sermo, quis potest eum audire? Sciens autem iehsu apud semetipsum quia murmurarent de hoc discipuli eius, dixit eis: Hoc uos scandalizat? Si ergo uideritis Filium hominis ascendentem ubi erat prius? Spiritus est qui uiuificat, caro autem non prodest quidquam. uerba que ego locutus sum uobis, spiritus et uita sunt. Sed sunt quidam ex uobis qui non credunt. Sciebat enim ab initio iehsu, qui essent credentes, et quis traditurus esset eum; et dicebat: Propterea dixi uobis, Quia nemo uenit ad me, nisi fuerit ei datum a Patre meo. Ex hoc multi discipulorum eius abierunt retro, et iam non cum illo ambulabant . Numquid non et isti discipuli appellati sunt, loquente Euangelio? Et tamen non erant uere discipuli, quia non manserunt in uerbo eius, secundum id quod ait, Si manseritis in uerbo meo, uere discipuli mei estis. Quia ergo non habuerunt perseuerantiam, sicut non uere discipuli Christi, ita nec uere filii Dei fuerunt, etiam quando esse uidebantur et ita uocabantur. Appellamus ergo nos et electos, et Christi discipulos [1 1Kb] , et Dei filios, quia sic appellandi sunt, quos regeneratos pie uiuere cernimus: sed tunc uere sunt quod appellantur, si manserint in eo propter quod sic appellantur. Si autem perseuerantiam non habent, id est, in eo quod ceperunt esse non manent, non uere appellantur quod appellantur et non sunt: apud eum enim hoc non sunt, cui notum est quod futuri sunt, id est, ex bonis mali.

23. Propter hoc Apostolus cum dixisset, Scimus quoniam diligentibus Deum omnia cooperatur in bonum; sciens nonnullos diligere Deum, et in eo bono usque in finem non permanere, mox addidit, his qui secundum propositum uocati sunt. Hi enim in eo quod diligunt Deum, permanent usque in finem; et qui ad tempus inde deuiant, reuertuntur, ut usque in finem perducant, quod in bono esse ceperunt. Ostendens autem quid sit secundum propositum uocari, mox addidit ea que iam supra posui, Quoniam quos ante  presciuit, et predestinauit conformes imaginis Filii eius, ut sit ipse primogenitus in multis fratribus: quos autem predestinauit, illos et uocauit, scilicet secundum propositum; quos autem uocauit, ipsos et iustificauit; quos autem iustificauit, ipsos et glorificauit . Illa omnia iam facta sunt, presciuit, predestinauit, uocauit, iustificauit; quoniam et omnes iam presciti ac predestinati sunt, et multi iam uocati atque iustificati: quod autem posuit in fine, illos et glorificauit , nondum factum est. Quamuis et illa duo, id est, uocauit et iustificauit, non in omnibus facta sint, de quibus dicta sunt; adhuc enim usque in finem seculi multi uocandi et iustificandi sunt: et tamen uerba preteriti temporis posuit de rebus etiam futuris, tanquam iam fecerit Deus, que iam ut fierent ex eternitate disposuit. Ideo de illo dicit et propheta Isaias, Qui fecit que futura sunt . Quicumque ergo in Dei prouidentissima dispositione presciti, predestinati, uocati, iustificati, glorificati sunt, non dico etiam nondum renati, sed etiam nondum nati, iam filii Dei sunt, et omnino perire non possunt. Hi uere ueniunt ad Christum; quia ita ueniunt, quomodo ipse dicit, Omne quod dat mihi Pater, ad me ueniet; et eum qui uenit ad me, non eiiciam foras. Et paulo post, Hec est, inquit, uoluntas eius qui misit me Patris, ut omne quod dedit mihi non perdam ex eo . Ab illo ergo datur etiam perseuerantia in bono usque in finem: neque enim datur, nisi eis qui non peribunt; quoniam qui non perseuerant peribunt.

24. Talibus Deus diligentibus eum omnia cooperatur in bonum; usque adeo prorsus omnia, ut etiam si qui eorum deuiant et exorbitant, etiam hoc ipsum eis faciat proficere in bonum, quia humiliores redeunt atque doctiores. Discunt enim in ipsa uia [1 1Kb] iusta cum tremore se exsultare debere, non sibi arrogando tanquam de sua uirtute fiduciam permanendi, nec dicendo in abundantia sua, Non mouebimur in eternum. Propter quod eis dicitur, Seruite Domino in timore, et exultate ei cum tremore, ne quando irascatur Dominus, et pereatis de uia iusta . Neque enim ait, Et non [2 1Kb] ueniatis ad uiam iustam; sed, ne pereatis, inquit, de uia iusta: quid ostendens, nisi eos esse commonitos, qui iam ambulant in uia iusta, ut in timore Deo seruiant, id est, non altum sapiant, sed timeant ? quod significat, Non superbiant, sed humiles sint: unde et alibi dicit, Non alta sapientes, sed humilibus consentientes : exsultent Deo, sed cum tremore; in nullo gloriantes, quando nostrum nichil sit; ut qui gloriatur, in Domino glorietur : ne pereant de uia iusta, in qua iam ambulare ceperunt, dum sibi hoc ipsum assignant, quod in ea sunt. His uerbis usus est et Apostolus, ubi ait, Cum timore et tremore uestram ipsorum salutem operamini. Et  ostendens quare cum timore et tremore: Deus est enim, inquit, qui operatur in uobis et uelle et operari, pro bona uoluntate . Non enim habebat hunc timorem et tremorem, qui dicebat in abundantia sua, Non mouebor in eternum. Sed quia filius erat promissionis, non perditionis, expertus Deo paululum deserente quid esset ipse: Domine, inquit, in uoluntate tua prestitisti decori meo uirtutem; auertisti faciem tuam a me, et factus sum conturbatus . Ecce doctior, et ob hoc etiam humilior, tenuit uiam, iam uidens et confitens, in uoluntate sua Deum decori eius prestitisse uirtutem: quod sibi ipse tribuens et de se presumens in tali abundantia quam prestiterat Deus, non de illo qui eam prestiterat, dicebat, Non mouebor in eternum. Factus est ergo conturbatus, ut se inueniret, et humiliter sapiens, non solum eterne uite, uerum etiam in hac uita pie conuersationis et perseuerantie, in quo spes habenda esset, addisceret. Hec uox et apostoli Petri esse potuit: dixerat quippe et ipse in abundantia sua, Animam meam pro te ponam ; sibi festinando tribuens, quod ei fuerat a Domino postea largiendum. Auertit autem ab illo faciem Dominus, et factus est conturbatus, ita ut eum mori pro illo metuens ter negaret. Sed rursus conuertit ad eum faciem suam Dominus, et culpam lacrymis diluit. Quid est enim aliud, Respexit eum ; nisi, Faciem, quam paululum ab illo auerterat, reuocauit ad eum? Factus ergo fuerat conturbatus: sed quia didicit non de se ipso fidere, etiam hoc ei profecit in bonum, faciente illo qui diligentibus eum omnia cooperatur in bonum; quia secundum propositum uocatus erat, ut nemo eum posset eripere de manu Christi, cui datus erat.

25. Nemo ergo dicat non esse corripiendum qui exorbitat de uia iusta, sed ei reditum et perseuerantiam a Domino tantum esse poscendam: nemo prudens et fidelis hoc dicat. Si enim secundum propositum uocatus est iste, procul dubio illi, etiam quod corripitur, Deus cooperatur in bonum. Utrum autem ita sit uocatus, quoniam qui corripit nescit, faciat ipse cum caritate quod scit esse faciendum: scit enim talem corripiendum; facturo Deo aut misericordiam, aut iudicium [1 1Kb] : misericordiam quidem, si a massa perditionis ille qui corripitur, gratie largitate discretus est, et non est inter uasa ire que perfecta sunt in perditionem, sed inter uasa misericordie que preparauit Deus in gloriam ; iudicium uero, si in illis est damnatus, in his non est predestinatus.



CAPUT X.

26. Hic [2 1Kb] exoritur alia questio, non sane contemnenda, sed in adiutorio Domini, in cuius manu sunt et nos et sermones nostri , aggredienda atque soluenda. Queritur enim a nobis,  quantum attinet ad hoc donum Dei, quod est in bono perseuerare usque in finem, quid de ipso primo homine sentiamus, qui certe sine ullo uitio factus est rectus. Nec dico: Si perseuerantiam non habuit, quomodo sine uitio fuit, cui tam necessarium Dei donum defuit [1 1Kb] ? Huic namque interrogationi facile respondetur, eum perseuerantiam non habuisse, quia in eo bono, quo sine uitio fuit, non perseuerauit: cepit enim habere uitium ex quo cecidit; et si cepit, antequam cepisset, utique sine uitio fuit. Aliud est enim non habere uitium; et aliud est in ea bonitate, in qua nullum uitium est, non manere. Eo quippe ipso quod non dicitur nunquam sine uitio fuisse, sed dicitur sine uitio non permansisse, procul dubio demonstratur sine uitio fuisse, in quo bono non permansisse culpatur. Sed illud magis querendum operosiusque tractandum est, quomodo respondeamus eis qui dicunt, »Si in illa rectitudine in qua sine uitio factus est, habuit perseuerantiam, procul dubio perseuerauit in ea: et si perseuerauit, utique non peccauit, nec illam suam rectitudinem Deumque deseruit. Eum autem peccasse, et desertorem boni fuisse, ueritas clamat. Non ergo habuit in illo bono perseuerantiam: et si non habuit, non utique accepit. Quomodo enim et accepisset perseuerantiam, et non perseuerasset? Porro, si propterea non habuit, quia non accepit; quid ipse non perseuerando peccauit, qui perseuerantiam non accepit? Neque enim dici potest, ideo non accepisse, quia non est discretus a massa perditionis gratie largitate. Nondum quippe erat illa in genere humano perditionis massa antequam peccasset, ex quo tracta est origo uitiata.«

27. Quapropter saluberrime confitemur, quod rectissime credimus, Deum Dominumque rerum omnium, qui creauit omnia bona ualde, et mala ex bonis exoritura esse presciuit, et sciuit magis ad suam omnipotentissimam bonitatem pertinere, etiam de malis bene facere [2 1Kb] , quam mala esse non sinere, sic ordinasse Angelorum et hominum uitam, ut in ea prius ostenderet quid posset eorum liberum arbitrium, deinde quid posset sue gratie beneficium iustitieque iudicium. Denique angeli quidam, quorum princeps est qui dicitur diabolus, per liberum arbitrium a Domino Deo refuge facti sunt. Refugientes tamen eius bonitatem, qua beati fuerunt, non potuerunt eius effugere iudicium, per quod miserrimi effecti sunt. Ceteri autem per ipsum liberum arbitrium in ueritate steterunt, eamque de suo casu nunquam futuro certissimam scire meruerunt. Si enim nos de Scripturis sanctis nosse potuimus sanctos Angelos iam nullos esse casuros; quanto magis hoc ipsi reuelata sibi sublimius ueritate nouerunt? Nobis quippe beata sine fine uita promissa est, et equalitas Angelorum: ex qua promissione certi sumus, cum ad illam uitam post iudicium uenerimus, non inde nos esse lapsuros:  quod si de se ipsis Angeli nesciunt, non equales, sed beatiores erimus. ueritas autem nobis eorum promisit equalitatem . Certum est igitur hoc eos nosse per speciem, quod nos per fidem, nullam scilicet ruinam cuiusquam sancti angeli iam futuram. Diabolus uero et angeli eius, etsi beati erant antequam caderent, et se in miseriam casuros esse nesciebant, erat tamen adhuc quod eorum adderetur beatitudini, si per liberum arbitrium in ueritate stetissent, donec istam summe beatitudinis plenitudinem, tanquam premium ipsius permansionis acciperent, id est, ut magna per Spiritum sanctum data abundantia caritatis Dei, cadere ulterius omnino non possent, et hoc de se certissime nossent. Hanc plenitudinem beatitudinis non habebant: sed quia nesciebant suam futuram miseriam, minore quidem, sed tamen beatitudine sine ullo uitio fruebantur. Nam si suum casum futurum nossent eternumque supplicium, beati utique esse non possent, quos huius tanti mali metus iam tunc miseros esse compelleret.

28. Sic et hominem fecit cum libero arbitrio, et quamuis sui futuri casus ignarum, tamen ideo beatum, quia et non mori et miserum non fieri in sua potestate esse sentiebat. In quo statu recto ac sine uitio, si per ipsum liberum arbitrium manere uoluisset, profecto sine ullo mortis et infelicitatis experimento, acciperet illam, merito huius [1 1Kb] permansionis, beatitudinis plenitudinem, qua et sancti Angeli sunt beati, id est, ut cadere non posset ulterius, et hoc certissime sciret. Nam neque ipse posset etiam in paradiso beatus esse, imo ibi non esset [2 1Kb] , ubi esse miserum non deceret, si eum sui casus prescientia timore [3 1Kb] tanti mali miserum faceret. Quia uero per liberum arbitrium Deum deseruit, iustum iudicium Dei expertus est, ut cum tota sua stirpe, que in illo adhuc posita tota cum illo peccauerat, damnaretur. Quotquot enim ex hac stirpe gratia Dei liberantur, a damnatione utique liberantur, qua iam tenentur obstricti. Unde etiamsi nullus liberaretur, iustum Dei iudicium nemo iuste reprehenderet. Quod ergo pauci in comparatione pereuntium, in suo uero numero multi liberantur, gratia fit, gratis fit, gratie sunt agende quia fit, ne quis uelut de suis meritis extollatur, sed omne os obstruatur , et qui gloriatur, in Domino glorietur.



CAPUT XI.

29. Quid ergo? Adam non habuit Dei gratiam? Imo uero habuit magnam, sed disparem. Ille in bonis erat, que de bonitate sui Conditoris acceperat: neque enim ea bona et ille suis meritis comparauerat, in quibus prorsus nullum patiebatur malum. Sancti uero in hac uita, ad quos pertinet liberationis hec gratia, in malis sunt, ex quibus clamant ad Deum, Libera nos a malo . Ille in illis bonis Christi morte non eguit: istos a reatu et hereditario et proprio, illius Agni sanguis absoluit. Ille non opus habebat eo adiutorio, quod implorant isti cum dicunt: uideo aliam legem in  membris meis, repugnantem legi mentis mee, et captiuantem me in lege peccati, que est in membris meis. Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Quoniam in eis caro concupiscit aduersus spiritum, et spiritus aduersus carnem , atque in tali certamine laborantes ac periclitantes dari sibi pugnandi uincendique uirtutem per Christi gratiam poscunt. Ille uero nulla tali rixa de se ipso [1 1Kb] aduersus se ipsum tentatus atque turbatus, in illo beatitudinis loco sua secum pace fruebatur.

30. Proinde etsi non interim letiore nunc; uerumtamen potentiore gratia indigent isti: et que potentior quam Dei unigenitus Filius, equalis Patri et ceternus, pro eis homo factus, et sine suo [2 1Kb] ullo uel originali uel proprio peccato ab hominibus peccatoribus crucifixus? Qui quamuis die tertio resurrexit, nunquam moriturus ulterius; pertulit tamen pro mortalibus mortem, qui mortuis prestitit uitam, ut redempti eius sanguine, tanto ac tali pignore accepto dicerent: Si Deus pro nobis, quis contra nos? Qui Filio suo proprio non pepercit, sed pro nobis omnibus tradidit eum, quomodo non et cum illo omnia nobis donauit ? Deus ergo naturam nostram, id est animam rationalem carnemque hominis Christi [3 1Kb] suscepit, susceptione singulariter mirabili uel mirabiliter singulari, ut nulli iustitie sue precedentibus meritis Filius Dei sic esset ab initio quo esse homo cepisset, ut ipse et uerbum quod sine initio est, una persona esset. Neque enim quisquam tanta rei huius et fidei cecus est ignorantia, ut audeat dicere, quamuis de Spiritu sancto et uirgine Maria filium hominis natum, per liberum tamen arbitrium bene uiuendo, et sine peccato bona opera faciendo meruisse ut esset Dei Filius, resistente Euangelio atque dicente, uerbum caro factum est . Nam ubi hoc factum est, nisi in utero uirginali, unde fuit initium hominis Christi? Itemque uirgine requirente, quomodo fieret quod ei per angelum nuntiabatur, angelus respondit, Spiritus sanctus superueniet in te [4 1Kb] , et uirtus Altissimi obumbrabit tibi: propterea, quod nascetur ex te Sanctum, uocabitur Filius Dei . Propterea, inquit: non propter opera, que nondum nati utique nulla sunt; sed propterea quia Spiritus sanctus superueniet in te, et uirtus Altissimi obumbrabit tibi, quod nascetur ex te Sanctum, uocabitur Filius Dei. Ista natiuitas profecto gratuita coniunxit in unitate [5 1Kb] persone hominem Deo, carnem uerbo. Istam natiuitatem bona opera secuta sunt, non bona opera meruerunt. Neque enim metuendum erat, ne isto ineffabili modo in unitatem persone a uerbo Deo natura humana suscepta, per liberum uoluntatis peccaret arbitrium, cum ipsa susceptio talis esset, ut natura hominis a Deo ita suscepta, nullum in se motum  male uoluntatis admitteret. Per hunc Mediatorem Deus ostendit eos, quos eius sanguine redemit, facere se ex malis deinceps in eternum bonos, quem sic suscepit, ut nunquam esset malus, nec ex malo factus semper esset bonus [1 1Kb] .

31. Istam gratiam non habuit homo primus, qua nunquam uellet esse malus [2 1Kb] : sed sane habuit, in qua si permanere uellet, nunquam malus esset, et sine qua etiam cum libero arbitrio bonus esse non posset, sed eam tamen per liberum arbitrium deserere posset. Nec ipsum ergo Deus esse uoluit sine sua gratia, quam reliquit in eius libero arbitrio. Quoniam liberum arbitrium ad malum sufficit, ad bonum autem parum est [3 1Kb] , nisi adiuuetur ab omnipotenti bono. Quod adiutorium si homo ille per liberum non deseruisset arbitrium, semper esset bonus: sed deseruit, et desertus est. Tale quippe erat adiutorium, quod desereret cum uellet. Hec prima est gratia que data est primo Adam: sed hac [4 1Kb] potentior est in secundo Adam. Prima est enim qua fit ut habeat homo iustitiam si uelit: secunda ergo plus potest [5 1Kb] , qua etiam fit ut uelit, et tantum uelit, tantoque ardore diligat, ut carnis uoluntatem contraria concupiscentem uoluntate spiritus [6 1Kb] uincat. Nec illa quidem parua erat, qua demonstrata est etiam potentia liberi arbitrii, quoniam sic adiuuabatur, ut sine hoc adiutorio in bono non maneret, sed hoc adiutorium si uellet desereret. Hec autem tanto maior est, ut parum sit homini per illam reparare perditam libertatem, parum sit denique non posse sine illa uel apprehendere bonum, uel permanere in bono si uelit, nisi etiam efficiatur ut uelit.

32. Tunc ergo dederat homini Deus bonam [7 1Kb] uoluntatem; in illa quippe eum fecerat qui fecerat rectum: dederat adiutorium [8 1Kb] , sine quo in ea non posset permanere si uellet; ut autem uellet, in eius libero reliquit arbitrio. Posset ergo permanere si uellet: quia non deerat adiutorium per quod posset, et sine quo non posset perseueranter bonum tenere quod uellet. Sed quia noluit permanere, profecto eius culpa est, cuius meritum fuisset, si permanere uoluisset: sicut fecerunt Angeli sancti, qui cadentibus aliis per liberum arbitrium, per idem liberum arbitrium steterunt ipsi, et huius permansionis debitam mercedem recipere meruerunt, tantam scilicet beatitudinis plenitudinem, qua eis certissimum sit [9 1Kb] semper se in illa esse mansuros. Si autem hoc adiutorium uel angelo uel homini, cum primum facti sunt, defuisset;  quoniam non talis natura facta erat, ut sine diuino adiutorio posset manere si uellet, non utique sua culpa cecidissent: adiutorium quippe defuisset, sine quo manere non possent. Nunc autem quibus deest tale adiutorium, iam pena peccati est: quibus autem datur, secundum gratiam datur, non secundum debitum; et tanto amplius datur per Iesum Christum Dominum nostrum, quibus id dare Deo placuit, ut non solum adsit sine quo permanere non possumus, etiam si uelimus, uerum etiam tantum ac tale sit, ut uelimus. Fit [1 1Kb] quippe in nobis per hanc Dei gratiam in bono recipiendo et perseueranter tenendo, non solum posse quod uolumus, uerum etiam uelle quod possumus. Quod non fuit in homine primo: unum enim horum in illo fuit, alterum non fuit. Namque ut reciperet bonum, gratia non egebat, quia nondum perdiderat: ut autem in eo permaneret, egebat adiutorio gratie, sine quo id omnino non posset: et acceperat posse si uellet, sed non habuit uelle quod posset; nam si habuisset, perseuerasset. Posset enim perseuerare si uellet [2 1Kb] : quod ut nollet, de libero descendit arbitrio; quod tunc ita liberum erat, ut et bene uelle posset et male. Quid erit autem liberius libero arbitrio, quando non poterit seruire peccato, que futura erat [3 1Kb] et homini, sicut facta est Angelis sanctis, merces meriti? Nunc autem per peccatum perdito bono merito, in his qui liberantur factum est donum gratie, que merces meriti futura erat.



CAPUT XII.

33. Quapropter, bina ista quid inter se differant, diligenter et uigilanter intuendum est; posse non peccare, et non posse peccare, posse non mori, et non posse mori, bonum posse non deserere, et bonum non posse deserere. Potuit enim non peccare primus homo, potuit non mori, potuit bonum non deserere. Numquid dicturi sumus, Non potuit peccare, qui tale habebat liberum arbitrium? aut, Non potuit mori, cui dictum est, Si peccaueris, morte morieris ? aut, Non potuit bonum deserere, cum hoc peccando deseruerit, et ideo mortuus sit? Prima ergo libertas uoluntatis erat, posse non peccare; nouissima erit multo maior, non posse peccare: prima immortalitas erat, posse non mori; nouissima erit multo maior, non posse mori: prima erat perseuerantie potestas, bonum posse non deserere; nouissima erit felicitas perseuerantie, bonum non posse deserere. Numquid, quia erunt bona nouissima potiora atque meliora, ideo fuerunt illa prima uel nulla uel parua?

34. Itemque ipsa adiutoria distinguenda sunt. Aliud est adiutorium sine quo aliquid non fit, et aliud est adiutorium quo aliquid fit. Nam sine alimentis non  possumus uiuere, nec tamen cum adfuerint alimenta, eis fit ut uiuat qui mori uoluerit. Ergo adiutorium alimentorum est sine quo non fit, non quo fit ut uiuamus. At uero beatitudo quam non habet homo, cum data fuerit, continuo fit beatus. Adiutorium est enim non solum sine quo non fit, uerum etiam quo fit propter quod datur. Quapropter hoc adiutorium et quo fit est, et sine quo non fit: quia et si data fuerit homini beatitudo, continuo fit beatus; et si data nunquam fuerit, nunquam erit. Alimenta uero non consequenter faciunt ut homo uiuat: sed tamen sine illis non potest uiuere. Primo itaque homini, qui in eo bono quo factus fuerat rectus acceperat posse non peccare, posse non mori, posse ipsum bonum non deserere, datum est adiutorium perseuerantie, non quo fieret ut perseueraret, sed sine quo per liberum arbitrium perseuerare non posset. Nunc uero sanctis in regnum Dei per gratiam Dei predestinatis non tale [1 1Kb] adiutorium perseuerantie datur, sed tale ut eis perseuerantia ipsa donetur; non solum ut sine isto dono perseuerantes esse non possint, uerum etiam ut per hoc donum non nisi perseuerantes sint. Non solum enim dixit, Sine me nichil potestis facere: uerum etiam dixit, Non uos me elegistis; sed ego elegi uos, et posui uos, ut eatis, et fructum afferatis, et fructus uester maneat . Quibus uerbis eis non solum iustitiam, uerum etiam in illa perseuerantiam se dedisse monstrauit. Christo enim sic eos ponente ut eant, et fructum afferant, et fructus eorum maneat, quis audeat dicere, Non manebit [2 1Kb] ? quis audeat dicere, Forsitan non manebit? Sine penitentia sunt enim dona et uocatio Dei : sed uocatio eorum qui secundum propositum uocati sunt. Pro his igitur interpellante Christo ne deficiat fides eorum, sine dubio non deficiet usque in finem: ac per hoc perseuerabit usque in finem, nec eam nisi manentem uite huius inueniet [3 1Kb] finis.

35. Maior quippe libertas est necessaria aduersus tot et tantas tentationes [4 1Kb] , que in paradiso non fuerunt, dono perseuerantie munita atque firmata, ut cum omnibus amoribus, terroribus, erroribus suis uincatur hic mundus: hoc sanctorum martyria docuerunt. Denique ille  et terrente nullo, et insuper contra Dei terrentis imperium libero usus arbitrio, non stetit in tanta felicitate, in tanta non peccandi facilitate: isti autem, non dico terrente mundo, sed seuiente ne starent, steterunt in fide; cum uideret ille bona presentia que fuerat relicturus, isti futura que accepturi fuerant non uiderent. Unde hoc, nisi donante illo, a quo misericordiam consecuti sunt ut fideles essent , a quo acceperunt spiritum, non timoris, quo persequentibus cederent, sed  uirtutis et caritatis et continentie , quo cuncta minantia, cuncta inuitantia, cuncta cruciantia superarent? Illi ergo sine peccato ullo data est, cum qua conditus est, uoluntas libera, et eam fecit seruire peccato: horum uero cum fuisset uoluntas serua peccati, liberata est per illum qui dixit, Si uos Filius liberauerit, tunc uere liberi eritis . Et accipiunt tantam per istam gratiam libertatem, ut quamuis, quamdiu hic uiuunt, pugnent contra concupiscentias peccatorum, eisque nonnulla subrepant, propter que dicant quotidie, Dimitte nobis debita nostra ; non tamen ultra seruiant peccato quod est ad mortem, de quo dicit Ioannes apostolus, Est peccatum ad mortem; non pro illo dico ut roget [1 1Kb] . De quo peccato  possunt multa et diuersa sentiri: ego autem dico id esse peccatum, fidem que per dilectionem operatur, deserere usque ad mortem. Huic peccato ultra non seruiunt, non prima conditione, sicut ille, liberi; sed per secundum Adam Dei gratia liberati, et ista liberatione habentes liberum arbitrium quo seruiant Deo, non quo captiuentur a diabolo. Liberati enim a peccato serui facti sunt iustitie , in qua stabunt usque in finem, donante sibi illo perseuerantiam, qui eos presciuit, et predestinauit, et secundum propositum uocauit, et iustificauit, et glorificauit; quoniam illa que de [2 1Kb] his promisit, etiam futura iam fecit: cui promittenti credidit Abraham, et deputatum est illi ad iustitiam. Dedit enim gloriam Deo, plenissime credens, sicut scriptum est, quia que promisit, potens est et facere.

36. Ipse ergo illos bonos facit, ut bona faciant. Neque enim propterea eos promisit Abrahe, quia presciuit a se ipsis bonos futuros. Nam si ita est, non suum, sed eorum est quod promisit. Non autem sic credidit Abraham, sed, non est infirmatus in fide, dans gloriam Deo, et plenissime credens quia que promisit, potens est et facere . Non ait, Que presciuit, potens et promittere; aut, Que predixit, potens est ostendere; aut, Que promisit, potens est prescire: sed, que promisit, potens est et facere. Ipse igitur eos facit perseuerare in bono, qui facit [3 1Kb] bonos. Qui autem cadunt et pereunt, in predestinatorum numero non fuerunt. Quamuis ergo de omnibus regeneratis et pie uiuentibus loqueretur Apostolus, dicens, Tu quis es qui iudices alienum seruum? suo domine stat aut cadit; continuo tamen respexit ad predestinatos, et ait, Stabit autem: et ne hoc sibi arrogarent, Potens est enim Deus, inquit, statuere eum . Ipse itaque dat perseuerantiam, qui statuere potens est eos qui stant, ut perseuerantissime stent; uel restituere qui ceciderunt [4 1Kb] : Dominus enim erigit elisos .

37. Ut ergo non acciperet hoc donum Dei, id est in bono perseuerantiam, primus homo, sed perseuerare  uel non perseuerare in eius relinqueretur arbitrio, tales uires habebat eius uoluntas, que sine ullo fuerat instituta peccato, et nichil illi ex se ipso [1 1Kb] concupiscentialiter resistebat, ut digne tante bonitati et tante [2 1Kb] bene uiuendi facilitati perseuerandi committeretur arbitrium: Deo quidem presciente quid esset facturus iniuste; presciente tamen, non ad hoc cogente: sed simul sciente quid de illo ipse faceret iuste. Nunc uero posteaquam est illa magna peccati merito amissa libertas, etiam maioribus donis adiuuanda remansit infirmitas. Placuit enim Deo, quo maxime humane superbiam presumptionis exstingueret, ut non glorietur omnis caro coram ipso, id est, omnis homo. Unde autem non glorietur caro coram ipso, nisi de meritis suis? que quidem potuit habere, sed perdidit; et per quod habere potuit, per hoc perdidit, hoc est, per liberum arbitrium: propter quod non restat liberandis nisi gratia liberantis. Ita ergo non gloriatur omnis caro coram ipso. Non enim gloriantur iniusti, qui [3 1Kb] non habent unde; nec iusti, quia ex ipso habent unde, nec habent gloriam suam nisi ipsum, cui dicunt, Gloria mea, et exaltans caput meum . Ac per hoc ad omnem hominem pertinet quod scriptum est, Ut non glorietur omnis caro coram ipso. Ad iustos autem illud, Qui gloriatur, in Domino glorietur. Hoc enim [4 1Kb] Apostolus apertissime ostendit, qui cum dixisset, Ut non glorietur omnis caro coram ipso; ne putarent sancti sine gloria se remansisse, mox addidit, Ex ipso autem uos estis in Iesu Christo, qui factus est nobis sapientia a Deo, et iustitia, et sanctificatio, et redemptio; ut, quemadmodum scriptum est, Qui gloriatur, in Domino glorietur . Hinc est quod in hoc loco miseriarum, ubi tentatio est uita humana super terram , uirtus in infirmitate perficitur : que uirtus, nisi ut qui gloriatur, in Domino glorietur?

38. Ac per hoc nec de ipsa perseuerantia boni uoluit Deus sanctos suos in uiribus suis, sed in ipso gloriari: qui eis non solum dat adiutorium quale primo homini dedit, sine quo non possint perseuerare si uelint; sed in eis etiam, operatur et uelle: ut quoniam non perseuerabunt, nisi et possint et uelint, perseuerandi eis et possibilitas et uoluntas diuine gratie largitate donetur. Tantum quippe Spiritu sancto accenditur uoluntas eorum, ut ideo possint, quia sic uolunt; ideo sic uelint, quia Deus operatur ut uelint. Nam si in tanta infirmitate uite huius  ipsis relinqueretur uoluntas sua, ut in adiutorio Dei sine quo perseuerare non possent, manerent si uellent, nec Deus in eis operaretur ut uellent, inter tot et tantas tentationes infirmitate sua uoluntas ipsa succumberet, et ideo perseuerare non possent, quia deficientes infirmitate nec uellent, aut non ita uellent infirmitate uoluntatis  ut possent. Subuentum est igitur infirmitati uoluntatis humane, ut diuina gratia indeclinabiliter et inseparabiliter [1 2Kb] ageretur; et ideo, quamuis infirma, non tamen deficeret, neque aduersitate aliqua uinceretur. Ita factum est ut uoluntas hominis inualida et imbecilla in bono adhuc paruo perseueraret per uirtutem Dei: cum uoluntas [2 1Kb] primi hominis fortis et sana in bono ampliore non perseuerauerit, habens uirtutem liberi arbitrii; quamuis non defuturo adiutorio Dei sine quo non posset perseuerare si uellet, non tamen tali quo in illo Deus operaretur ut uellet. Fortissimo quippe dimisit atque permisit facere quod uellet: infirmis seruauit, ut ipso donante inuictissime quod bonum est uellent, et [3 1Kb] hoc deserere inuictissime nollent. Dicente ergo Christo, Rogaui pro te ne deficiat fides tua , intelligamus ei dictum, qui [4 1Kb] edificatur super petram. Atque ita homo Dei non solum quia misericordiam consecutus est ut fidelis esset, uerum etiam quia fides ipsa non deficit, qui gloriatur, in Domino glorietur.



CAPUT XIII.

39. Hec de his loquor, qui predestinati sunt in regnum Dei, quorum ita certus est numerus, ut nec addatur eis quisquam, nec minuatur ex eis: non de his qui, cum annuntiasset et locutus esset, multiplicati sunt super numerum . Ipsi enim uocati dici possunt, non autem electi, quia non secundum propositum uocati. Certum uero esse numerum electorum, neque augendum neque minuendum, quamuis et Ioannes Baptista significet, ubi dicit, Facite ergo fructum dignum penitentie: et nolite dicere apud uosmetipsos, Patrem habemus Abraham; potens est enim Deus de lapidibus istis suscitare filios Abrahe ; ut ostendat sic istos esse amputandos si non fecerint fructum, ut non desit numerus qui promissus est Abrahe: tamen apertius in Apocalypsi dicitur, Tene quod habes, ne alius accipiat coronam tuam . Si enim alius non est accepturus nisi iste perdiderit, certus est numerus.

40. Quod autem etiam perseueraturis sanctis sic ista dicuntur, quasi eos perseueraturos habeatur incertum: non aliter hec audire debent, quibus expedit non altum sapere, sed timere . Quis enim ex multitudine fidelium, quamdiu in hac mortalitate uiuitur, in numero predestinatorum se esse presumat? Quia id occultari opus est in hoc loco, ubi  sic cauenda est elatio, ut etiam per satane angelum, ne extolleretur, tantus colaphizaretur apostolus . Hinc Apostolis dicebatur, Si manseritis in me : dicente illo qui eos utique sciebat esse mansuros. Et per prophetam, Si uolueritis et audieritis me : cum sciret ipse in quibus operaretur et uelle . Et similia multa dicuntur. Nam [1 1Kb] propter huius utilitatem secreti, ne forte quis extollatur, sed omnes etiam qui bene currunt timeant, dum occultum est qui perueniant: propter huius ergo utilitatem secreti credendum est quosdam de filiis perditionis, non accepto dono perseuerandi usque in finem, in fide que per dilectionem operatur incipere uiuere, et aliquandiu fideliter ac iuste uiuere, et postea cadere, neque de hac uita priusquam hoc eis contingat auferri. Quorum si nemini contigisset, tamdiu haberent homines istum saluberrimum timorem, quo uitium elationis opprimitur, donec ad Christi gratiam qua pie uiuitur peruenirent, deinceps iam securi nunquam se ab illo esse casuros. Que presumptio in isto tentationum loco non expedit, ubi tanta est infirmitas, ut superbiam possit generare securitas. Denique etiam hoc erit; sed tunc, quod [2 1Kb] iam est in angelis, etiam in hominibus erit, quando ulla superbia esse non poterit. Numerus ergo sanctorum per Dei gratiam Dei regno predestinatus, donata sibi etiam usque in finem perseuerantia, illuc integer perducetur, et illic integerrimus iam sine fine beatissimus seruabitur, adherente sibi misericordia Saluatoris sui, siue cum conuertuntur, siue cum preliantur, siue cum coronantur.

41. Nam et tunc esse illis Dei misericordiam necessariam sancta Scriptura testatur, ubi sanctus [3 1Kb] de Domino Deo suo [4 1Kb] dicit anime sue, Qui coronat te in miseratione et misericordia . Dicit etiam Iacobus apostolus, Iudicium sine misericordia illi qui non fecit misericordiam : ubi ostendit etiam in illo iudicio, in quo iusti coronantur, iniustique damnantur, alios cum misericordia, alios sine misericordia iudicandos. Propter quod etiam mater Machabeorum filio suo dicit, Ut in illa miseratione cum fratribus te recipiam . Cum enim rex iustus, sicut scriptum est, sederit in throno, non aduersabitur ante eum omne malum. Quis gloriabitur castum se habere cor? aut quis gloriabitur mundum se esse a peccato ? Ac per hoc etiam ibi Dei misericordia necessaria est, qua fit [5 1Kb] beatus, cui non imputauit Dominus peccatum . Sed tunc pro bonorum operum meritis iusto iudicio etiam ipsa misericordia tribuetur. Cum enim dicitur, Iudicium sine misericordia illi qui non fecit misericordiam; manifestatur in his in quibus inueniuntur bona opera misericordie, iudicium cum misericordia fieri; ac per hoc etiam ipsam misericordiam meritis bonorum operum reddi. Non sic est nunc, quando non solum  nullis bonis, sed etiam multis malis operibus precedentibus, misericordia eius preuenit hominem, ut liberetur a malis, et que fecit, et que facturus fuerat nisi Dei gratia regeretur [1 1Kb] , et que passurus fuerat in eternum nisi erueretur a potestate tenebrarum, et transferretur in regnum Filii caritatis Dei . uerumtamen quia et ipsa uita eterna, quam certum est bonis operibus debitam reddi, a tanto Apostolo gratia Dei dicitur , cum gratia non operibus reddatur, sed gratis detur; sine ulla dubitatione confitendum est, ideo gratiam uitam eternam uocari, quia his meritis redditur, que gratia contulit homini. Recte quippe ipsa intelligitur que in Euangelio legitur [2 1Kb] , Gratia pro gratia , id est, pro his meritis que contulit gratia.

42. Hi uero qui non pertinent ad hunc predestinatorum numerum, quos Dei gratia siue nondum habentes ullum liberum sue uoluntatis arbitrium, siue cum arbitrio uoluntatis, ideo uere libero, quia per ipsam gratiam liberato, perducit ad regnum: hi ergo qui non pertinent ad istum certissimum et felicissimum numerum, pro meritis iustissime iudicantur. Aut enim iacent sub peccato, quod originaliter generatione [3 1Kb] traxerunt, et cum illo hereditario debito hinc exeunt, quod non est regeneratione dimissum; aut per liberum arbitrium alia insuper addiderunt: arbitrium, inquam, liberum, sed non liberatum; liberum iustitie, peccati autem seruum, quo uoluuntur per diuersas noxias cupiditates, alii magis, alii minus; sed omnes mali, et pro ipsa diuersitate diuersis suppliciis iudicandi. Aut gratiam Dei suscipiunt, sed temporales sunt, nec perseuerant; deserunt [4 1Kb] et deseruntur. Dimissi enim sunt libero arbitrio, non accepto perseuerantie dono, iudicio Dei iusto et occulto.



CAPUT XIu.

43. Patiantur ergo homines se corripi quando peccant, nec de ipsa correptione contra gratiam argumententur, nec de gratia contra correptionem: quia et peccati iusta pena debetur, et ad ipsam pertinet iusta correptio, que medicinaliter adhibetur, etiamsi salus egrotantis incerta est: ut si is qui corripitur, ad predestinatorum numerum pertinet, sit ei correptio salubre medicamentum; si autem non pertinet, sit ei correptio penale tormentum. Sub isto ergo incerto ex caritate adhibenda est, cuius exitus ignoratur; et pro illo cui adhibetur, orandum est ut sanetur. Cum autem homines per correptionem in uiam iustitie seu ueniunt seu reuertuntur, quis operatur in cordibus eorum salutem, nisi ille qui quolibet plantante atque rigante, et quolibet in agris uel arbustulis operante dat incrementum Deus; cui uolenti saluum facere nullum hominum [5 1Kb] resistit arbitrium? Sic enim uelle seu nolle in uolentis aut nolentis est potestate, ut diuinam uoluntatem non impediat, nec superet potestatem. Etiam [6 1Kb] de his enim qui faciunt que non uult, facit ipse que uult.

 44. Et quod scriptum est, quod uult omnes homines saluos fieri , nec tamen omnes salui fiunt, multis quidem modis intelligi potest, ex quibus in aliis opusculis nostris aliquos commemorauimus : sed hic unum dicam. Ita dictum est, Omnes homines uult saluos fieri, ut intelligantur omnes predestinati; quia omne genus hominum in eis est. Sicut dictum est Phariseis, Decimatis omne olus : ubi non est intelligendum nisi omne quod habebant; neque enim omne olus quod erat in toto terrarum orbe decimabant. Secundum istum locutionis modum dictum est, Sicut et ego omnibus per omnia placeo . Numquid enim qui hoc dixit, placebat etiam tam multis persecutoribus suis? Sed placebat omni generi hominum, quod Christi congregabat Ecclesia, siue iam intus positis, siue introducendis in eam.

45. Non est itaque dubitandum, uoluntati Dei, qui in celo et in terra omnia quecumque uoluit fecit , et qui etiam illa que futura sunt fecit , humanas uoluntates non posse resistere, quominus faciat ipse quod uult: quandoquidem etiam de ipsis hominum uoluntatibus, quod uult, cum uult, facit. Nisi forte  quando Deus uoluit Saüli regnum dare, sic erat in potestate Isrelitarum subdere se memorato uiro, siue non subdere, quod utique in eorum erat positum uoluntate, ut etiam Deo ualerent resistere. Qui tamen hoc non fecit, nisi per ipsorum hominum uoluntates, sine dubio habens humanorum cordium quo placeret inclinandorum omnipotentissimam potestatem. Sic enim scriptum est, Et dimisit Samuel populum, et abiit unusquisque in locum suum; et Saül abiit in domum suam in Gabaa; et abierunt potentes quorum tetigit Dominus corda cum Saüle. Et filii pestilentes dixerunt: Quis saluabit nos? hic [1 1Kb] ? Et inhonorauerunt eum, et non attulerunt ei munera . Numquid aliquis dicturus est, non iturum fuisse cum Saül, quemquam eorum, quorum tetigit corda Dominus ut irent cum illo; aut isse aliquem pestilentium, quorum ut hoc facerent corda non tetigit? Item de Dauid, quem Dominus in regnum successu prosperiore constituit, ita legitur: Et ambulabat Dauid proficiens, et magnificabatur, et Dominus erat cum illo . Hoc cum premissum fuisset, paulo post dictum est: Et Spiritus induit Amasai principem friginta [2 1Kb] , et dixit: Tui sumus, o Dauid, et tecum futuri, fili [3 1Kb] Iesse. Pax, pax tibi, et pax adiutoribus tuis, quia auxiliatus est tibi Deus. Numquid iste posset aduersari uoluntati Dei, et non potius eius facere uoluntatem, qui in eius corde operatus est per Spiritum suum quo indutus est, ut hoc uellet, diceret, et faceret [4 1Kb] ? Item paulo post ait eadem Scriptura: Omnes hi uiri  bellatores, dirigentes aciem corde pacifico uenerunt in Hebron, ut constituerent Dauid super omnem Isrel . Sua uoluntate utique isti constituerunt regem Dauid. Quis non uideat? quis hoc neget? Non enim hoc non ex animo, aut non ex bona uoluntate fecerunt, quod fecerunt [1 1Kb] corde pacifico: et tamen hoc in eis egit, qui in cordibus hominum quod uoluerit operatur. Propter quod premisit Scriptura, Et ambulabat Dauid proficiens, et magnificabatur, et Dominus omnipotens erat cum illo. Ac per hoc Dominus omnipotens qui erat cum illo, adduxit istos ut eum regem constituerent. Et quomodo adduxit? numquid corporalibus ullis uinculis alligauit? Intus egit, corda tenuit, corda mouit, eosque uoluntatibus eorum, quas ipse in illis operatus est, traxit. Si ergo cum uoluerit reges in terra Deus constituere, magis habet in potestate uoluntates hominum quam ipsi suas; quis alius facit ut salubris sit correptio, et fiat in correpti corde correctio, ut celesti constituatur in regno?



CAPUT Xu.

46. Corripiantur itaque a prepositis suis subditi fratres correptionibus de caritate uenientibus, pro culparum diuersitate diuersis, uel minoribus, uel amplioribus. Quia et ipsa que damnatio nominatur, quam facit episcopale iudicium, qua pena in Ecclesia nulla maior est, potest, si Deus uoluerit, in correptionem saluberrimam cedere atque proficere. Neque enim scimus quid contingat sequenti die; aut ante finem uite huius de aliquo desperandum est; aut contradici Deo potest, ne respiciat et det penitentiam, et accepto sacrificio spiritus contribulati cordisque contriti a reatu quamuis iuste damnationis absoluat, damnatumque ipse non damnet. Pastoralis tamen necessitas habet, ne per plures serpant dira contagia, separare ab ouibus sanis morbidam: ab illo, cui nichil est impossibile, ipsa forsitan separatione sanandam. Nescientes enim quis pertineat ad predestinatorum numerum, quis non pertineat; sic affici debemus caritatis affectu, ut omnes uelimus saluos fieri. Hoc quippe fit, cum singulos quosque, ut occurrerint cum quibus id agere ualeamus, ad hoc conamur addudere, ut iustificati ex fide pacem habeant ad Deum : quam predicabat etiam Apostolus, cum dicebat, Pro Christo ergo legatione fungimur, tanquam Deo exhortante per nos: obsecramus pro Christo, reconciliari Deo . Quid est enim ei reconciliari, nisi pacem ad illum habere? Propter quam pacem etiam ipse Dominus iehsu dixit discipulis suis: In quamcumque domum intraueritis, primum dicite, Pax huic domui: et si ibi fuerit filius pacis, requiescet super illum pax uestra; sin autem, ad uos reuertetur . Cum hanc euangelizant pacem, de quibus predictum est, Quam speciosi pedes eorum qui annuntiant pacem, qui annuntiant bona ! nobis quidem tunc incipit esse quisque filius pacis, cum obedierit et crediderit huic Euangelio, et ex fide  iustificatus pacem ad Deum habere ceperit: secundum autem predestinationem Dei, iam filius pacis erat. Neque enim dictum est, Super quem requieuerit pax uestra, fiet filius pacis: sed, Si ibi fuerit, inquit, filius pacis, requiescet super illam domum [1 1Kb] pax uestra. Iam ergo et antequam illi annuntiaretur hec pax, filius pacis ibi erat, sicut eum nouerat atque prescierat non euangelista, sed Deus. Ad nos ergo qui nescimus quisnam sit filius pacis, aut non sit, pertinet nullum exceptum facere, nullumque discernere; sed uelle omnes saluos fieri, quibus predicamus hanc pacem. Neque enim metuendum est ne perdamus eam, si ille cui predicamus, non est filius pacis, ignorantibus nobis: ad nos enim reuertetur, id est, nobis proderit ista predicatio, non et illi; si autem super eum pax predicata requieuerit, et nobis, et illi.

47. Quia ergo nos qui salui futuri sint nescientes, omnes quibus predicamus hanc pacem saluos fieri uelle Deus iubet, et ipse in nobis hoc operatur, diffundendo istam caritatem in cordibus nostris per Spiritum sanctum qui datus est nobis : potest etiam sic intelligi, quod omnes homines Deus uult saluos fieri; quoniam nos facit uelle: sicut misit Spiritum Filii sui clamantem, Abba, Pater , id est, nos clamare facientem. De ipso quippe Spiritu, alio loco dicit, Accepimus Spiritum adoptionis filiorum, in quo clamamus, Abba, Pater . Nos ergo clamamus, sed ille clamare dictus est, qui efficit ut clamemus. Si ergo clamantem Spiritum recte dixit Scriptura, a quo efficitur ut clamemus; recte etiam uolentem Deum a quo efficitur ut uelimus. Ac per hoc, quia et corripiendo nichil aliud debemus agere, nisi ut ab ista pace que est ad Deum non recedatur, aut ad eam qui recesserat reuertatur, nos agamus sine desperatione quod agimus. Si filius pacis est quem corripimus, requiescet super eum pax nostra: sin autem, ad nos reuertetur.

48. Quamuis itaque etiam dum quorumdam fides subuertitur, firmum Dei fundamentum stet, quoniam sciuit Dominus qui sunt eius: non tamen ideo nos pigri et negligentes esse debemus in corripiendis, qui corripiendi sunt. Neque enim frustra dictum est, Corrumpunt mores bonos colloquia mala ; et, Peribit [2 1Kb] infirmus in tua scientia, frater, propter  quem Christus mortuus est . Non argumentemur contra ista precepta salubremque terrorem dicentes, Et corrumpant mores bonos colloquia mala; Et, pereat infirmus, quid ad nos? Firmum fundamentum Dei stat, et nemo perit nisi filius perditionis.



CAPUT XuI.

Absit ut ista garrientes, securos nos in hac negligentia esse debere credamus. uerum est enim quia nemo perit, nisi filius perditionis: sed ait Deus per Ezechielem prophetam, Ille quidem in peccato suo morietur, sanguinem uero eius de manu speculatoris requiram .

49. Proinde, quantum ad nos pertinet, qui predestinatos a non predestinatis discernere non ualemus, et ob hoc omnes saluos fieri uelle debemus; omnibus, ne pereant, uel ne alios perdant, adhibenda est a nobis medicinaliter seuera correptio: Dei est autem illis eam facere utilem, quos ipse presciuit et predestinauit conformes imaginis Filii sui. Si enim aliquando timore non corripimus, ne aliquis inde pereat; cur non etiam timore corripimus, ne aliquis inde plus pereat? Neque enim dilectionis uiscera maiora gestamus quam beatus Apostolus, qui dicit: Corripite inquietos, consolamini pusillanimes, suscipite infirmos, patientes estote ad omnes: uidete ne quis malum pro malo alicui reddat . Ubi intelligendum est tunc potius malum pro malo reddi, si corripiendus non corripitur, sed praua dissimulatione negligitur. Dicit etiam: Peccantes coram omnibus corripe, ut ceteri timorem habeant . Quod de his peccatis accipiendum est que non latent, ne contra Domini sententiam putetur locutus. Ille enim dicit: Si peccauerit in te frater tuus, corripe eum inter te et ipsum. uerumtamen et ipse seueritatem correptionis eo usque perducit, ut dicat, Si nec Ecclesiam audierit, sit tibi tanquam ethnicus et publicanus . Et quis magis dilexit infirmos, quam ille qui pro omnibus est factus infirmus, et pro omnibus ex ipsa infirmitate crucifixus? Que cum ita sint, nec gratia prohibet correptionem, nec correptio negat gratiam: et ideo sic est precipienda iustitia, ut a Deo gratia, qua id quod precipitur fiat, fideli oratione poscatur; et hoc utrumque ita faciendum est, ut neque iusta correptio negligatur. Omnia uero hec cum caritate fiant: quoniam caritas nec facit peccatum, et cooperit multitudinem peccatorum.



[DE PRAEDESTINATIONE SANCTORUM.]





AD SUBSEQUENTES DUOS LIBROS, UNUM DE PRAEDESTINATIONE SANCTORUM, ALTERUM DE DONO PERSEuERANTIAE, ADMONITIO
PETITA EX LOuANIENSIUM EDITIONE.

Postquam in Gallias allati fuere libri quidam Augustini contra Pelagianos scripti, non paucorum illic animos, offenderunt; non modo de communi doctorum uulgo, sed quorumdam etiam presbyterorum ac episcoporum qui et pietate et eruditione celebros et commendati habebantur: adeo ut multi quoque Augustini doctrine  fauentes, eorum auctoritatem reueriti, a meliore sententia reuocarentur, aut eam certe profiteri publice non auderent. uerum alii quidam cordatiores firmioresque, inter quos precipui Prosper et Hilarius  , sentientes eos Pelagiani erroris uel incautos negotium agere, quosdam uero rem non intellectam imperite calumniari; fortiter se iis opposuere. Quibus cum per omnia satisfacere non possent, re ad Augustinum relata rogant ut que in eius libris, presertim de Correptione et Gratia, quosdam suorum offendebant, clarius disertiusque explicare dignaretur. Ea uero que sint, ex subiectis utriusque epistolis cognoscere licebit. Hac occasione scripsit Augustinus sequentes libros duos, alterum de Predestinatione Sanctorum, alterum de Dono Perseuerantie. Sed adeo nec his quidem satisfactum hominibus illis fuit, ut Augustini doctrinam ac libros magis etiam magisque auersarentur, multa in eis imperite malitioseque calumniantes. Unde factum ut aduersus eorum reprehensiones Prosper defuncto iam Augustino uarios ediderit apologiarum libellos: cuius generis sunt preter alios, ad capitula Gallorum, ad obiectiones uincentianas, ad excerpta Genuensium, et aduersus Collatorem responsiones. Quibus cum eorum inscitiam et calumnias clarissime coarguisset, ut erubescere iam merito etiam deberent, maiores tamen postea motus concitarunt, nec Prospero iam et Hilario parcentes: ut coacti fuerint ad Apostolicam Sedem confugere, quam eo tempore Celestinus pontifex gubernabat. Is rem totam ab eis edoctus ad Gallie episcopos quosdam litteras mittit, quibus Augustinum et doctrinam eius tuetur ac predicat, obtrectatores eius grauiter coarguit, episcopis mandat ut eis silentium imponant. Sed ne sic quidem prorsus quieuere. Quia enim pontifex libros eos quos illi tam odiose traducebant, uidelicet de Correptione et Gratia, de Predestinatione Sanctorum, de Perseuerantie Dono, nominatim non expresserat, titulis eos suis designans; post Celestini mortem eibant non eos fuisse approbatos, nec propter illos commendatum auctorem, sed pro anteriorum scriptorum meritis laudationem istam in eum fuisse collatam; ut testis est propter illos Prosper sub finem libri contra Collatorem. Quocirca, tempore Felicis Pape Iu, celebratum fuit in Arausicana ciuitate concilium  , quod est eius loci secundum, in quo renouata et iterato confirmata est catholica et apostolica, eademque Augustini de gratia et libero arbitrio doctrina, canonibus ipsis ex Augustini libris passim decerptis. Que omnia in Appendice, parte secunda, reperire licebit. Ceterum quod horum duorum librorum in Retractationibus suis non meminerit Augustinus, inde factum, quod cum hec scriberet, iam duos Retractationum libros ediderat, quemadmodum ipsemet infra testatur, libro primo et libro secundo.

His presertim ex libris Augustini agnosci uoluit Hormisdas Papa, quid Romana et Catholica Ecclesia de libero arbitrio et gratia Dei profiteatur. Cuius Pontificis auctoritate libros eosdem episcopi Africani pro fide in Sardinia exsules maxime commendant in Epistola synodica. Pre omnibus, inquiunt, studium gerite, quos ad Prosperum et Hilarium scripsit, memoratis fratribus legendos ingerere. Quorum mentionem beate memoria Hormisdas Sedis Apostolice gloriosus antistes in epistola, quam consulenti se sancto fratri consacerdotique nostro Possessori rescripsit, cum magno preconio catholice laudis inseruit; cuius hec uerba sunt: De arbitrio tamen libero et gratia Dei, quid Romana, hoc est catholica, sequatur et seruet Ecclesia, licet in uariis libri beati Augustini, et maxime ad Prosperum et Hilarium abunde possit agnosci, tamen et in scriniis ecclesiasticis expressa capitula continentur.





EPISTOLA INTER AUGUSTINIANAS CCXXu  .


Domino beatissimo pape, ineffabiliter mirabili, incomparabiliter honorando, prestantissimo patrono AUGUSTINO, PROSPER.

1. Ignotus quidem tibi facie, sed iam aliquatenus, si reminiscaris, animo ac sermone compertus; nam per sanctum fratrem meum Leontium diaconum misi epistolas [1 1Kb] et recepi; nunc quoque Beatitudini tue scribere audeo, non solum salutationis, ut tunc, studio; sed etiam fidei, qua Ecclesia uiuit, affectu. Excubante enim pro uniuersis membris corporis Christi uigilantissima industria tua, et aduersus hereticarum doctrinarum insidias ueritatis uirtute pugnante, nullo modo mihi uerendum putaui ne onerosus tibi, aut importunus essem in eo quod ad multorum salutem, ac perinde ad pietatem tuam pertinet: cum potius reum futurum esse me crederem, si ea, que ualde perniciosa esse intelligo, ad specialem patronum fidei non referrem.

2. Multi ergo seruorum Christi  qui in Massiliensi urbe consistunt, in Sanctitatis tue scriptis, que aduersus Pelagianos hereticos condidisti, contrarium putant patrum opinioni et ecclesiastico sensui, quidquid in eis de uocatione electorum secundum Dei propositum disputasti. Et cum aliquandiu tarditatem suam culpare maluerint,    quam non intellecta reprehendere, quidamque eorum lucidiorem super hoc atque apertiorem Beatitudinis tue expositionem uoluerint postulare; euenit ex dispositione misericordie Dei, ut cum quosdam  intra Africam similia mouissent, librum de Correptione et Gratia plenum diuine auctoritatis emitteres. Quo in notitiam nostram insperata opportunitate delato, putauimus omnes querelas resistentium sopiendas; quia uniuersis questionibus, de quibus consulenda erat Sanctitas tua, tam plene illic absoluteque responsum est, quasi hoc specialiter studueris, ut que apud nos erant turbata, componeres. Recensito autem hoc Beatitudinis tue libro, sicut qui sanctam atque apostolicam doctrine tue auctoritatem antea sequebantur, intelligentiores multo instructioresque sunt facti; ita qui persuasionis sue impediebantur obscuro, auersiores quam fuerant, recesserunt. Quorum tam abrupta dissensio primum propter ipsos metuenda est, ne tam claris tamque egregiis in omnium uirtutum studio uiris spiritus Pelagiane impietatis illudat: deinde ne simpliciores quique, apud quos horum magna est de probitatis contemplatione reuerentia, hoc tutissimum sibi estiment, quod audiant eos, quorum auctoritatem sine iudicio sequuntur, asserere.

3. Hec enim ipsorum definitio ac professio est: Omnem quidem hominem Adam peccante peccasse; et neminem per opera sua, sed per Dei gratiam regeneratione saluari: uniuersis tamen hominibus propitiationem, que est in Sacramento sanguinis Christi, sine exceptione esse propositam, ut quicumque ad fidem et ad Baptismum accedere uoluerint, salui esse possint. Qui autem credituri sunt, quiue in ea fide, que deinceps per gratiam sit iuuanda, mansuri sunt, prescisse ante mundi constitutionem Deum, et eos predestinasse in regnum suum, quos gratis uocatos, dignos futuros electione, et de hac uita bono fine excessuros esse preuiderit. Ideoque omnem hominem ad credendum et ad operandum diuinis institutionibus admoneri, ut de apprehendenda uita eterna nemo desperet, cum uoluntarie deuotioni remuneratio sit parata. Hoc autem propositum uocationis Dei, quo uel ante mundi initium, uel in ipsa conditione generis humani, eligendorum et reiiciendorum dicitur facta discretio, ut secundum quod placuit Creatori, alii uasa honoris, alii uasa contumelie sint creati, et lapsis curam resurgendi adimere, et sanctis occasionem teporis afferre; eo quod in utraque parte superfluus labor sit, si neque reiectus ulla industria possit intrare, neque electus ulla negligentia possit excidere: quoquo enim modo se egerint, non posse aliud erga eos quam Deus definiuit, accidere; et sub incerta spe cursum non posse esse constantem, cum, si aliud habeat predestinantis electio, cassa sit adnitentis intentio. Remoueri itaque omnem industriam, tollique uirtutes, si Dei constitutio humanas preueniat uoluntates: et sub hoc predestinationis nomine, fatalem quamdam induci necessitatem; aut diuersarum naturarum dici Dominum conditorem, si nemo, aliud possit esse quam factus est. Atque ut breuius ac plenius quod opinantur exponam, quidquid in libro hoc ex contradicentium sensu Sanctitas tua sibi opposuit, quidquid etiam in libris contra Iulianum ab ipso sub hac questione obiectum, potentissime debellasti; hoc totum ab istis sanctis intentiosissime conclamatur. Et cum contra eos scripta Beatitudinis tue ualidissimis et innumeris testimoniis diuinarum Scripturarum instructa proferimus, ac secundum formam disputationum tuarum, aliquid etiam ipsi quo concludantur astruimus; obstinationem suam uetustate defendunt: et ea que de Epistola apostoli Pauli Romanis scribentis, ad manifestationem diuine gratie preuenientis electorum merita proferuntur, a nullo unquam ecclesiasticorum ita esse intellecta, ut nunc sentiuntur, affirmant. Cumque ut ipsi ea exponant secundum quorum uelint sensa, deposcimus, nichil se profitentur inuenisse quod placeat, et de his taceri exigunt, quorum altitudinem nullus attigerit. Eo postremo peruicacia tota descendit, ut fidem nostram edificationi audientium contrariam esse definiant; ac sic etiamsi uera sit, non promendam: quia et perniciose non recipienda tradantur, et nullo periculo que intelligi nequeant, conticeantur.

4. Quidam uero horum in tantum a Pelagianis semitis non declinant, ut cum ad confitendam eam Christi gratiam, que omnia preueniat merita humana, cogantur, ne si meritis redditur, frustra gratia nominetur; ad conditionem hanc uelint uniuscuiusque hominis pertinere, in qua eum nichil prius merentem, quia nec existentem, liberi arbitrii et rationalem gratia Creatoris instituat, ut per discretionem boni et mali, et ad cognitionem Dei, et ad obedientiam mandatorum eius possit suam dirigere uoluntatem, atque ad hanc gratiam, qua in Christo renascimur, peruenire, per naturalem scilicet facultatem, petendo, querendo, pulsando: ut ideo accipiat, ideo inueniat, ideo intreat, quia bono nature bene usus, ad istam saluantem gratiam, initialis gratie ope meruerit peruenire. Propositum autem uocantis gratie in hoc omnino definiunt, quod Deus constituerit nullum in regnum suum, nisi per Sacramentum regenerationis assumere, et ad hoc salutis donum omnes homines uniuersaliter, siue per naturalem, siue per scriptam legem, siue per euangelicam predicationem uocari. ut et qui uoluerint, fiant filii Dei, et inexcusabiles sint qui fideles esse noluerint; quia iustitia Dei in eo sit, ut qui non crediderint, pereant; bonitas in eo appareat, si neminem repellat a uita, sed indifferenter uniuersos uelit saluos fieri et in agnitionem ueritatis uenire. Iam hic proferunt testimonia quibus diuinarum Scripturarum cohortatio ad obediendum incitat hominum uoluntates, qui ex libero arbitrio, aut faciant que iubentur, aut negligant: et consequens putant, ut quia preuaricator ideo dicitur non obedisse, quia noluit, fidelis quoque non dubitetur ob hoc deuotus fuisse, quia uoluit; et quantum quisque ad malum, tantum habeat facultatis ad bonum; parique momento animum se uel ad  uitia, uel ad uirtutes mouere, quem bona appetentem gratia Dei foueat, mala sectantem damnatio iusta suscipiat.

5. Cumque inter hec innumerabilium illis multitudo obiicitur paruulorum, qui utique excepto originali peccato, sub quo omnes homines similiter in primi hominis damnatione nascuntur, nullas adhuc habentes uoluntates, nullas proprias actiones, non sine Dei iudicio secernuntur; ut ante discretionem boni ac mali de usu uite istius auferendi, alii per regenerationem inter celestis regni assumantur heredes, alii sine Baptismo inter mortis perpetue transeant debitores: tales aiunt perdi, talesque saluari, quales futuros illos in annis maioribus, si ad actiuam seruarentur etatem, scientia diuina preuiderit. Nec considerant se gratiam Dei, quam comitem, non preuiam humanorum uolunt esse meritorum, etiam illis uoluntatibus subdere, quas ab ea, secundum suam phantasiam, non negant esse preuentas. Sed in tantum quibuscumque commentitiis meritis electionem Dei subiiciunt, ut quia preterita non exstant, futura, que non sint futura, confingant, nouoque apud illos absurditatis genere, et non agenda prescita sint, et prescita non acta sint. Hanc sane de humanis meritis prescientiam Dei, secundum quam gratia uocantis operetur, multo sibi rationabilius uidentur astruere, cum ad earum nationum contemplationem uenitur, que uel in preteritis seculis dimisse sunt ingredi uias suas , uel nunc quoque adhuc in ueteris ignorantie impietate depereunt, nec ulla eis aut Legis aut Euangelii illuminatio coruscauit; cum tamen, in quantum predicatoribus ostium apertum est et uia facta est, gentium populus, qui sedebat in tenebris et in umbra mortis, lucem uiderit magnam ; et qui quondam non populus, nunc autem populus Dei sit; et quorum aliquando non misertus est, nunc autem misereatur : preuisos inquiunt a Domino credituros, et ad unamquamque gentem ita dispensata tempora ac ministeria magistrorum, ut exortura erat bonarum credulitas uoluntatum. Nec uacillare illud, quod Deus omnes homines uelit saluos fieri, et in agnitionem ueritatis uenire ; quandoquidem inexcusabiles sint, qui et ad unius ueri Dei cultum potuerint instrui intelligentia naturali, et Euangelium ideo non audierint, quia nec fuerint recepturi.

6. Pro uniuerso autem humano genere mortuum esse Dominum nostrum Iesum Christum, et neminem prorsus a redemptione sanguinis eius exceptum, etiamsi omnem hanc uitam alienissima ab eo mente pertranseat; quia ad omnes homines pertineat diuine misericordie Sacramentum: quo ideo plurimi non renouentur, quia quod nec renouari uelle habeant, prenoscantur. Itaque, quantum ad Deum pertinet, omnibus paratam uitam eternam; quantum autem ad arbitrii libertatem, ab his eam apprehendi, qui Deo sponte crediderint, et auxilium gratie merito credulitatis acceperint. In istam uero talis gratie predicationem hi, quorum contradictione offendimur, cum prius meliora sentirent, ideo se uel maxime contulerunt, quia si profiterentur ab ea omnia bona merita preueniri, et ab ipsa ut possint esse, donari, necessitate concederent Deum secundum propositum et consilium uoluntatis sue, occulto iudicio, et opere manifesto, aliud uas condere in honorem, aliud in contumeliam ; quia nemo nisi per gratiam iustificetur, et nemo nisi in preuaricatione nascatur. Sed refugiunt istud fateri, diuinoque adscribere operi sanctorum merita formidant; nec acquiescunt predestinatum electorum numerum nec augeri posse nec minui, ne locum apud infideles ac negligentes cohortantium incitamenta non habeant, ac superflua sit industrie ac laboris indictio, cuius studium cessante electione frustrandum sit: ita demum enim posse unumquemque ad correctionem aut ad profectum uocari, si se sciat sua diligentia bonum esse posse, et libertatem suam ab hoc Dei auxilio iuuandam, si quod Deus mandat, elegerit. Ac sic, cum in his, qui tempus acceperunt libere uoluntatis, duo sint que humanam operentur salutem, Dei scilicet gratia et hominis obedientia; priorem uolunt obedientiam esse quam gratiam, ut initium salutis ex eo qui saluatur, non ex eo credendum sit stare qui saluat, et uoluntas hominis diuine gratie sibi pariat opem, non gratia sib humanam subiiciat uoluntatem.

7. Quod cum peruersissimum esse, reuelante Dei misericordia, et instruente nos tua Beatitudine nouerimus; possumus quidem ad non credendum esse constantes, sed ad auctoritatem talia sentientium non sumus pares: quia multum nos et uite meritis antecellunt, et aliqui eorum, adepto nuper summo [1 1Kb] sacerdotii honore, supereminent; nec facile quisquam, preter paucos perfecte gratie intrepidos amatores, tanto superiorum disputationibus ausus est contraire. Ex quo non solum his qui eos audiunt, uerum etiam ipsis qui audiuntur, cum dignitatibus creuit periculum; dum et multos reuerentia eorum aut inutili cohibet silentio, aut incurioso ducit assensu; et saluberrimum ipsis uidetur, quod pene nullius contradictione reprehenditur. Unde, quia in istis Pelagiane prauitatis reliquiis non mediocris uirulentie fibra nutritur, si principium salutis male in homine collocatur; si diuine uoluntati impie uoluntas humana prefertur, ut ideo quis adiuuetur quia uoluit, non ideo quia adiuuatur, uelit; si originaliter malus receptionem boni non a summo bono, sed a semetipso inchoare male creditur; si aliunde Deo placetur, nisi ex eo quod ipse donauerit: tribue nobis in hac causa, papa beatissime, pater optime, quantum iuuante Domino potes, diligentiam pietatis tue, ut que in istis questionibus obscuriora et ad percipiendum difficiliora sunt, quam lucidissimis expositionibus digneris aperire.

8. ac primum, quia plerique non putant christianam fidem hac dissensione uiolari, quantum periculi sit  in eorum persuasione patefacias. Deinde, quomodo per istam preoperantem et cooperantem gratiam liberum non impediatur arbitrium. Tum, utrum prescientia Dei ita secundum propositum maneat, ut ea ipsa que sunt proposita, sint accipienda prescita: an per genera causarum et species personarum ista uarientur; ut quia diuerse sunt uocationes, in his qui nichil operaturi saluantur, quasi solum Dei propositum uideatur existere; in his autem qui aliquid boni acturi sunt, per prescientiam possit stare propositum: an uero uniformiter, licet diuidi prescientia a proposito temporali distinctione non possit, prescientia tamen quodam ordine sit subnixa proposito; et sicut nichil sit quorumcumque negotiorum, quod non scientia diuina preuenerit; ita nichil sit boni, quod in nostram participationem non Deo auctore defluxerit. Postremo, quemadmodum per hanc predicationem propositi Dei, quo fideles fiunt qui preordinati sunt ad uitam eternam, nemo eorum qui cohortandi sunt impediatur, nec occasionem negligentie habeant, si se predestinatos esse desperent. Illud etiam qualiter diluatur, quesumus patienter insipientiam nostram ferendo demonstres, quod retractatis priorum de hac re opinionibus, pene omnium par inuenitur et una sententia, qua propositum et predestinationem Dei secundum prescientiam receperunt; ut ob hoc Deus alios uasa honoris, alios contumelie fecerit, quia finem uniuscuiusque preuiderit, et sub ipso gratie adiutorio in qua futurus esset uoluntate et actione prescierit.

9. Quibus omnibus enodatis, et multis insuper, que altiore intuitu ad causam hanc pertinentia magis potes uidere, discussis; credimus et speramus, non solum tenuitatem nostram disputationum tuarum presidio roborandam, sed etiam ipsos quos meritis atque honoribus claros caligo istius opinionis obscurat, defecatissimum lumen gratie recepturos. Nam unum eorum precipue auctoritatis et spiritualium studiorum uirum, sanctum Hilarium  Arelatensem episcopum, sciat Beatitudo tua admiratorem sectatoremque in aliis omnibus tue esse doctrine; et de hoc quod in querelam trahit, iam pridem apud Sanctitatem tuam sensum suum per litteras uelle conferre. Sed quia utrum hoc facturus, aut quo fine sit facturus incertum est, et omnium nostrum fatigatio, prouidente hoc presenti seculo Dei gratia, in tue caritatis et scientie uigore respirat; adde eruditionem humilibus, adde increpationem superbis. Necessarium et utile est etiam que scripta sunt scribere, ne leue existimetur quod non frequenter arguitur. Sanum enim putant esse quod non dolet, nec uulnus superducta cute [1 1Kb] sentiunt: sed intelligant peruenturum ad sectionem, quod habuerit perseuerantem tumorem. Gratia Dei et pax Domini nostri Iesu Christi coronet te in omni tempore, et ambulantem de uirtute in uirtutem glorificet in eternum, domine papa beatissime, ineffabiliter mirabilis, incomparabiliter honorande, prestantissime patrone.





EPISTOLA INTER AUGUSTINIANAS CCXXuI  .


Domino beatissimo, ac toto affectu desiderando, et multum in Christo suscipiendo patri AUGUSTINO, HILARIUS  .

1. Si cessantibus contradicentium questionibus grate sunt plerumque studiosorum inquisitiones, ut etiam illa, que absque periculo ignorarentur, ediscant; arbitror gratiorem fore sedulitatem nostre relationis, que dum indicat secundum quorumdam prosecutiones quedam aduersantia ueritati, non tam sibi quam illis qui turbantur et turbant, per consilium Sanctitatis tue satagit prouideri, domine beatissime, ac toto affectu desiderande, et multum in Christo suscipiende pater.

2. Hec sunt itaque que Massilie, uel aliis etiam locis in Gallia uentilantur. Nouum et inutile esse predicationi quod quidam secundum propositum eligendi dicantur, ut id nec arripere ualeant nec tenere, nisi credendi uoluntate donata. Excludi putant omnem predicandi uigorem, si nichil quod per eum excitetur, in hominibus remansisse dicatur. Consentiunt omnem hominem in Adam periisse, nec inde quemquam posse proprio arbitrio liberari: sed id conueniens asserunt ueritati, uel congruum predicationi, ut, cum prostratis, et nunquam suis uiribus surrecturis annuntiatur obtinende salutis occasio, eo merito quo uoluerint et crediderint, a suo morbo se posse sanari, et ipsius fidei augmentum, et totius sanitatis sue consequantur effectum. Ceterum ad nullum opus uel incipiendum, nedum perficiendum, quemquam sibi sufficere posse consentiunt: neque enim alicui operi curationis eorum annumerandum putant, exterrita et supplici uoluntate unumquemque egrotum uelle sanari. Quod enim dicitur, Crede, et saluus eris; unum horum exigi asserunt, aliud offerri; ut propter id quod exigitur, si redditum fuerit, id quod offertur deinceps tribuatur. Unde consequens putant exhibendam ab eo fidem, cuius nature id uoluntate Conditoris concessum est; et nullam ita deprauatam uel exstinctam putant, ut non debeat uel possit se uelle sanari; propter quod uel sanetur quis a  sua, uel, si noluerit, cum sua egritudine puniatur. Nec negari gratiam, si precedere dicatur talis uoluntas, que tantum medicum querat, non autem quidquam ipsa iam ualeat. Nam illa testimonia, ut est illud, Sicut unicuique partitus est mensuram fidei , et similia, ad id uolunt ualere, ut iuuetur qui ceperit uelle, non ut etiam donetur ut uelit; reiectis ab hoc dono aliis pariter reis, et qui possent similiter liberari, si ea que pariter indignis prestatur credendi uoluntas, etiam ipsis similiter prestaretur. Si autem, aiunt, dicatur uel talem omnibus remansisse, qua uel contemnere quis ualeat, uel obedire, de compendio putant rationem reddi electorum uel reiectorum in eo quod unicuique meritum proprie uoluntatis adiungitur.

3. Cum autem dicitur eis, quare aliis uel alicubi predicetur, uel non predicetur uel nunc predicetur quod aliquando pene omnibus, sicut nunc aliquibus gentibus non predicatum sit; dicunt id prescientie esse diuine, ut eo tempore, et ibi, et illis ueritas annuntiaretur, uel annuntietur, quando et ubi prenoscebatur esse credenda. Et hoc non solum aliorum catholicorum testimoniis, sed etiam Sanctitatis tue disputatione antiquiore se probare testantur; ubi tamen eamdem gratiam non minore ueritatis perspicuitate docueris: ut est illud quod dixit Sanctitas tua in questione contra Porphyrium, de tempore christiane religionis, »tunc uoluisse hominibus apparere Christum, et apud eos predicari doctrinam suam, quando sciebat et ubi sciebat esse, qui in eum fuerant credituri« : uel illud de libro in Epistolam ad Romanos, »Dicis itaque mihi, Quid adhuc conqueritur? nam uoluntati eius quis resistit ? Cui sane inquisitioni,« inquis, »sic respondet, ut intelligamus spiritualibus uiris, etiam non secundum terrenum hominem uiuentibus, patere posse prima merita fidei et impietatis, quomodo Deus prescientia eligat credituros, et damnet incredulos: nec illos ex operibus eligens, nec istos ex operibus damnans; sed et illorum fidei prestans, ut bene operentur, et istorum impietatem deserendo obdurans, ut male operentur.« Et iterum in eodem libro superius: »Aequales omnes sunt ante meritum, nec potest in rebus omni modo equalibus electio nominari. Sed quoniam Spiritus sanctus non datur nisi credentibus; non quidem Deus eligit opera que ipse largitur, cum dat Spiritum sanctum, ut per caritatem bona operemur: sed tamen eligit fidem, quia nisi quisque credat, et in accipiendi uoluntate permaneat, non accipit donum Dei, id est, Spiritum sanctum, per quem infusa caritate bonum possit operari. Non ergo eligit opera cuiusquam in prescientia, que ipse donaturus est: sed fidem eligit in prescientia; ut quem crediturum esse presciuit, ipsum eligeret, cui Spiritum sanctum daret, ut bona operando etiam eternam uitam consequeretur. Dicit enim Apostolus: Idem Deus qui operatur omnia in omnibus . Nusquam autem dictum est, Deus credit omnia in omnibus: quod enim credimus, nostrum est; quod autem operamur illius« . Et cetera in eodem opere; que se acceptare et probare testantur, tanquam conuenientia euangelice ueritati.

4. Ceterum prescientiam, et predestinationem, uel propositum, ad id ualere contendunt, ut eos prescierit, uel predestinauerit, uel proposuerit eligere qui fuerant credituri. Nec de hac fide posse dici, Quid habes quod non accepisti ? cum in eadem natura remanserit, licet uitiata, que prius sana ac perfecta donata sit. Quod autem dicit Sanctitas tua, neminem perseuerare, nisi perseuerandi uirtute percepta; hactenus accipiunt, ut quibus datur, inerti licet, precedenti tamen proprio arbitrio tribuatur: quod ad hoc tantum liberum asserunt, ut uelit uel nolit admittere medicinam. Ceterum et ipsi abominari se et damnare testantur, si quis quidquam uirium in aliquo remansisse, quo ad sanitatem progredi possit, existimet. Nolunt autem ita hanc perseuerantiam predicari, ut non uel suppliciter emereri, uel amitti contumaciter possit. Nec ad incertum uoluntatis Dei deduci se uolunt; ubi eis, quantum putant ad obtinendum uel amittendum, euidens est qualecumque initium uoluntatis. Illud etiam testimonium quod posuisti, Raptus est ne malitia mutaret intellectum eius ; tanquam non canonicum definiunt omittendum. Unde illam prescientiam sic accipiunt, ut propter fidem futuram intelligendi sint presciti: nec cuiquam talem dari perseuerantiam, a qua non permittatur preuaricari; sed a qua possit sua uoluntate deficere et infirmari  .

5. Asserunt tum inutilem exhortandi consuetudinem, si nichil in homine remansisse dicatur, quod correptio ualeat excitare: quod quidem inesse nature sic se dicere confitentur, ut hoc ipso quod ignoranti ueritas predicatur, ad beneficium presentis gratie referendum sit. Nam si sic predestinati sunt, inquiunt, ad utramque partem, ut de aliis ad alios nullus possit accedere; quo pertinet tanta extrinsecus correptionis instantia? Si non ab homine, etsi non fides integra, saltem uel dolor compuncte infirmitatis exoritur, aut periculum demonstrate mortis horretur? Nam si non potest timere quis, unde terretur, nisi ea uoluntate que sumitur; non ex eo culpandus quod nunc non uult: sed in eo et cum eo qui sic aliquando noluit, ut eam damnationem cum suis posteris mereretur incurrere, ut nunquam recta, semper autem praua uellet appetere. Si autem est qualiscumque dolor qui ad exhortationem corripientis oriatur: hanc ipsam dicunt causam, propter quam uel reiiciatur alius, uel alius assumatur: atque ita non opus esse partes constitui, quibus nec adiiciendum sit aliquid, nec detrahendum.

6. Deinde moleste ferunt ita diuidi gratiam, que uel tunc primo homini data est, uel nunc omnibus datur, »ut ille acceperit perseuerantiam, non qua fieret ut perseueraret, sed sine qua per liberum arbitrium perseuerare  non posset: nunc uero sanctis in regnum per gratiam predestinatis non tale adiutorium perseuerantie detur, sed tale ut eis perseuerantia ipsa donetur; non solum ut sine isto dono perseuerantes esse non possint uerum etiam ut per hoc donum nonnisi perseuerantes sint« . His uerbis Sanctitatis tue ita mouentur, ut dicant quamdam desperationem hominibus exhiberi. Si enim, aiunt, ita Adam adiutus est, ut et stare posset in iustitia, et a iustitia declinare, et nunc ita sancti iuuantur, ut declinare non possint, si quidem eam acceperunt uolendi perseuerantiam, ut aliud uelle non possint; uel sic quidam deseruntur, ut aut nec accedant, aut si accesserint et recedant: ad illam uoluntatem pertinuisse dicunt exhortationis uel comminationis utilitatem, que et persistendi et desistendi obtinebat liberam potestatem: non ad hanc, cui nolle iustitiam ineuitabili necessitate coniunctum est, preter illos, qui sic concreati sunt his qui cum uniuersa massa damnati sunt, ut exciperentur per gratiam liberandi. Unde in hoc solo uolunt a primo homine omnium distare naturam, ut illum integris uiribus uoluntatis iuuaret gratia uolentem, sine qua perseuerare non poterat: hos autem amissis et perditis uiribus credentes tantum, non solum erigat prostratos, uerum etiam suffulciat ambulantes. Ceterum quidquidlibet donatum sit predestinatis, id posse et amitti et retineri propria uoluntate contendunt: quod tunc falsum esset, si uerum putarent eam quosdam perseuerantiam percepisse, ut nisi perseuerantes esse non possint.

7. Inde est quod et illud pariter non accipiunt, ut eligendorum reiiciendorumque esse definitum numerum uelint [1 1Kb] : atque illius sententie expositionem, non eam que a te est deprompta suscipiant, id est, ut nonnisi omnes homines saluos fieri uelit; et non eos tantum qui ad sanctorum numerum pertinebunt, sed omnes omnino, ut nullus habeatur exceptus. Nec hoc timendum, quod quidam eo inuito perire dicantur: sed quomodo, aiunt, non uult a quoquam peccari uel deseri iustitiam, et tamen iugiter illa deseritur contra eius uoluntatem, committunturque peccata; ita eum saluari uelle omnes homines, nec tamen omnes homines saluari [2 1Kb] . Testimonia etiam Scripture que de Saüle uel de Dauid posuisti, non pertinere putant ad questionem, que de exhortatione uersatur: alia autem ad id referunt, ut ex his eam gratiam accipiant commendari, qua unusquisque post uoluntatem iuuatur; uel ad ipsam uocationem, que prestatur indignis. Hoc enim et illis locis tuorum opusculorum et aliorum, que persequi longum est, se demonstrare testantur.

8. Paruulorum autem causam ad exemplum maiorum non patiuntur afferri: quam et tuam Sanctitatem dicunt eatenus attigisse, ut incertum esse uolueris, ac potius de eorum penis malueris dubitari. Quod in libro tertio de Libero Arbitrio ita positum meministi, ut hanc eis occasionem potuerit exhibere. Hoc etiam de aliorum libris, quorum est in Ecclesia auctoritas, faciunt quod perspicit Sanctitas tua non parum posse iuuare contradictores, nisi maiora, aut certe uel paria proferantur a nobis. Non enim ignorat prudentissima pietas tua, quanto plures sint in Ecclesia, qui auctoritate nominum in sententia teneantur, aut a sententia transferantur. Ad summam, fatigatis omnibus nobis, ad id prosecutio eorum, uel potius querela conuertitur consentientibus etiam his, qui hanc definitionem improbare non audent, ut dicant: Quid opus fuit huiuscemodi disputationis incerto tot minus intelligentium corda turbari? Neque enim minus utiliter sine hac definitione, aiunt, tot annis a tot tractatoribus, tot precedentibus libris et tuis et aliorum, cum contra alios, tum maxime contra Pelagianos, catholicam fidem fuisse defensam.

9. Hec, mi pater, et alia interminabiliter plura, ut summa mea uota confitear, per me deferre maluissem; uel, quia hoc non merui, saltem prolixiore tempore omnia quibus mouentur, collecta dirigere; ut quidquid de hac re contradicitur quatenus refelli, uel, si id non potest, tolerari deberet, audirem: sed quia neutrum ex uoto prouenit, malui quomodo potui hec comprehensa dirigere, quam penitus de tanta quorumdam contradictione reticere. Sunt ex parte tales persone, ut his consuetudine ecclesiastica laicos summam reuerentiam necesse sit exhibere. Quod quidem ita curauimus Deo iuuante seruare, ut, cum opus fuit, non taceremus que ad questionis huius assertionem exiguitas nostrarum uirium suggerebat. Sed nunc summatim, quantum festinatio perlatoris admisit, hec uelut commonendo suggessi. Tue sancte prudentie est dispicere quid facto opus sit, ut talium et tantorum superetur uel temperetur intentio. Cui ego iam parum prodesse existimo te reddere rationem, nisi et addatur auctoritas quam transgredi infatigabiliter contentiosa corda non possint. Sed plane illud tacere non debeo, quod se dicant tuam Sanctitatem, hoc excepto, in factis et dictis omnibus admirari. Tuum erit decernere quomodo sit in hoc eorum contradictio toleranda. Nec mireris quod aliter uel aliqua in hac epistola addidi, quantum puto, que in superiore non dixeram; talis est enim nunc eorum definitio, preter illa que per festinationem aut obliuionem fortasse preterii.

10. Libros, cum editi fuerint, quos de uniuerso opere tuo moliris  , queso habere mereamur; maxime ut per eorum auctoritatem, si qua tibi in tuis displicent, a dignitate tui nominis iam non trepidi sequestremus. Librum etiam de Gratia et Libero Arbitrio non habemus; superest ut eum, quia utilem questioni confidimus, mereamur accipere. Nolo autem Sanctitas tua sic me arbitretur hec scribere, quasi de iis que nunc edidisti, ego dubitem. Sufficiat mihi pena mea, quod a presentie tue deliciis exsulatus, ubi salubribus tuis  uberibus nutriebar, non solum absentia tua crucior, uerum etiam peruicacia quorumdam, qui non tantum manifesta respuunt, sed etiam non intellecta reprehendunt. Ceterum hac suspicione in tantum careo, ut potius infirmitatem meam, qua tales parum patienter fero, notabilem putem. Qualiter autem ad hec consulendum iudices, ut dixi, tue sapientie derelinquo. Nam ad me hoc pertinere credidi, pro ea quam Christo uel tibi debeo caritate, ut que in questionem ueniunt, non tacerem. Quidquid pro ea gratia quam in te pusilli cum magnis miramur, uolueris aut ualueris, gratissime accipiemus, tanquam a nobis carissima et reuerendissima auctoritate decretum. Sane quia, urgente perlatore, timui ne uel non omnia, uel hec ipsa minus digne, conscius mearum uirium, possem dirigere: egi cum uiro, tum moribus tum eloquio et studio claro, ut quanta posset collecta suis litteris intimaret  : quas coniunctas his destinare curaui. Est enim talis qui, etiam preter hanc necessitatem, dignus tue Sanctitatis notitia iudicetur. Sanctus Leontius diaconus, cultor tuus, cum meis parentibus multum te salutat. Memorem mei Paternitatem tuam Dominus Christus Ecclesie sue annis pluribus donare dignetur, domine pater. Et infra: Sciat Sanctitas tua, fratrem meum, cuius maxime causa hinc discessimus, cum matrona sua ex consensu perfectam Deo continentiam deuouisse. Unde rogamus Sanctitatem tuam, ut orare digneris, quo hoc ipsum in eis Dominus confirmare et custodire dignetur.





S. AURELII AUGUSTINI HIPPONENSIS EPISCOPI DE PRAEDESTINATIONE SANCTORUM LIBER AD PROSPERUM ET HILARIUM PRIMUS  . [1Kb] [1Kb] 

In quo predestinationis et gratie ueritas propugnatur contra Semipelagianos, homines uidelicet a Pelagiana heres omnino nequaquam recedentes, dum salutis initium ac fidei ex nobis ipsis esse uolunt, ut hoc tanquam merito precedente cetera bona dono Dei consequantur. Ostendit Augustinus, donum Dei esse, non solum incrementum, sed ipsum quoque initium fidei. Hac de re se aliter sensisse aliquando, et in opusculis ante suum episcopatum scriptis errasse non diffitetur, uelut in illa quam obiectant, Expositione propositionum ex Epistola ad Romanos. At postea conuictum se indicat hoc precipue testimonio, Quid autem habes quod non accepisti? quod testimonium de ipsa etiam fide accipiendum probat. Fidem inter alia numerandam esse opera, quibus Dei gratiam preueniri negat Apostolus, cum dicit, Non ex operibus. Gratia duritiam cordis aufferri; et ad Christum uenire omnes qui a Patre docentur ut ueniant: quos autem docet, misericordia docere; et quos non docet, iudicio non docere. Locum ex ipsius Epistola 102, quest. 2, de tempore christiane religionis, qui a Semipelagianis allegatur, posse recte salua gratie ac predestinationis doctrina explicari. Docet quid inter gratiam intersit et predestinationem. Porro predestinatione Deum ea presciuisse que fuerat ipse facturus. Predestinationis aduersarios, qui ad incertum uoluntatis Dei deduci se nolle dicuntur, miratur malle seipsos infirmitati sue, quam firmitati promissionis Dei committere. Eosdem hac auctoritate, Si credideris, saluus eris, abuti commonstrat. Gratie ac predestinationis ueritatem relucere in paruulis qui saluantur, nullis suis meritis discreti a ceteris qui pereunt. Non enim inter eos discerni ex prescientia meritorum, que si diutius uiuerent fuerant habituri. Ab aduersariis illud iniuria tanquam non canonicum testimonium respui, quod in eam rem attulit, Raptus est ne malitia, etc. Preclarissimum exemplum predestinationis et gratie esse ipsum Saluatorem, in quo homo, ut a uerbo Patri ceterno in unitatem persone assumptus Saluator et Filius Dei unigenitus esset, nullis precedentibus uel operum uel fidei meritis comparauit, Predestinatos uocari certa quadam electorum propria uocatione; atque ante mundi constitutionem electos esse, non quia credituri presciebantur et futuri sancti, sed ut tales essent per ipsam electionem gratie, etc.



CAPUT PRIMUM.


1. Dixisse quidem Apostolum scimus in Epistola ad Philippenses, Eadem scribere uobis, mihi quidem non pigrum, uobis autem tutum est . Idem tamen scribens ad Galatas, cum se satis apud eos egisse perspiceret, quod illis per ministerium sermonis sui necessarium esse cernebat: De cetero, inquit, laborem mihi nemo prestet;  uel, sicut in plerisque codicibus legitur, nemo mihi molestus sit . Ego autem quamuis me moleste ferre confitear, quod diuinis eloquiis quibus Dei gratia predicatur , tam multis manifestisque non ceditur: uestrum tamen studium fraternamque dilectionem, filii karissimi Prosper et Hilari,  qua eos qui tales sunt, ita non uultis errare, ut post tot libros de hac re uel epistolas meas, adhuc me desideretis hinc scribere, tantum amo, quantum non possum dicere; et tantum me amare, quantum debeo, non audeo dicere. Quapropter ecce rescribo uobis, et licet iam non uobiscum, tamen etiam per uos adhuc ago, quod me satis egisse credebam.

2. Consideratis enim litteris uestris uidere mihi uideor eos fratres, pro quibus geritis piam curam, ne teneant peticam sententiam, qua dictum est, »Spes sibi quisque« ; et in illud incurrant quod non petice, sed prophetice dictum est, Maledictus omnis qui spem habet in homine , eo modo esse tractandos, quo tractauit Apostolus, quibus ait, Et si quid aliter sapitis, hoc quoque uobis Deus reuelabit. Adhuc quippe in questione caligant de predestinatione sanctorum: sed habent unde, si quid aliter in ea sapiunt, hoc quoque illis reuelet Deus, si in eo ambulent in quod peruenerunt. Propter quod Apostolus cum dixisset, Si quid aliter sapitis, hoc quoque uobis Deus reuelabit: uerumtamen, inquit, in quod peruenimus, in eo ambulemus . Peruenerunt autem isti fratres nostri, pro quibus sollicita est pia caritas uestra, ut credant cum Ecclesia Christi, peccato primi hominis obnoxium nasci genus humanum, nec ab isto malo nisi per iustitiam secundi hominis aliquem liberari. Peruenerunt etiam, ut preueniri uoluntates hominum Dei gratia fateantur, atque ad nullum opus bonum uel incipiendum uel perficiendum sibi quemquam sufficere posse consentiant. Retenta ergo ista in que peruenerunt, plurimum eos a Pelagianorum errore discernunt. Proinde, si in eis ambulent et orent eum qui dat intellectum, si quid de predestinatione aliter sapiunt, ipse illis hoc quoque reuelabit: tamen etiam nos impendamus eis dilectionis affectum ministeriumque sermonis, sicut donat ille quem rogauimus [1 1Kb] , ut in his litteris ea que illis essent apta [2 1Kb] et utilia diceremus. Unde enim scimus ne forte Deus noster id per hanc nostram uelit efficere seruitutem, qua eis in Christi libera caritate seruimus?



CAPUT II.

3. Prius itaque fidem qua christiani sumus, donum Dei esse debemus ostendere: si tamen diligentius id facere possumus, quam in uoluminibus tot tantisque iam fecimus. Sed nunc eis respondendum esse uideo, qui diuina testimonia, que de hac re adhibuimus, ad hoc dicunt ualere, ut nouerimus ex nobis quidem nos habere ipsam fidem, sed incrementum eius ex Deo: tanquam fides non ab ipso donetur nobis, sed ab ipso tantum [3 1Kb] augeatur in nobis, eo merito, quo cepit a nobis [4 1Kb] . Non ergo receditur ab ea sententia, quam Pelagius ipse in episcopali iudicio Palestino, sicut eadem Gesta testantur, damnare  compulsus est, »Gratiam Dei secundum merita nostra dari  ;« si non pertinet ad Dei gratiam quod credere cepimus, sed illud potius quod propter hoc nobis additur, ut plenius perfectiusque credamus: ac per hoc, initium fidei nostre priores damus Deo, ut retribuatur nobis et supplementum eius; et si quid aliud fideliter poscimus.

4. Sed contra hec cur non potius audimus: Quis prior dedit ei, et retribuetur illi? quoniam ex ipso, et per ipsum, et in ipso sunt omnia ? Et ipsum igitur initium fidei nostre, ex quo, nisi ex ipso est? Neque enim hoc excepto ex ipso sunt cetera: sed ex ipso, et per ipsum, et in ipso sunt omnia. Quis autem dicat eum qui iam cepit credere, ab illo in quem credidit nichil mereri? Unde fit ut iam merenti cetera dicantur addi retributione diuina; ac per hoc gratiam Dei secundum merita nostra dari: quod obiectum sibi Pelagius, ne damnaretur, ipse damnauit. Quisquis igitur hanc damnabilem uult ex omni parte uitare sententiam, ueraciter intelligat dictum, quod Apostolus ait: uobis donatum est pro Christo, non solum ut credatis in eum, uerum etiam ut patiamini pro eo . Utrumque [1 1Kb] ostendit Dei donum, quia utrumque dixit esse donatum. Nec ait, Ut plenius et perfectius credatis in eum; sed, ut credatis in eum. Nec se ipsum misericordiam consecutum dixit, ut fidelior, sed ut fidelis esset . quia sciebat non se initium fidei sue priorem dedisse Deo, et retributum sibi ab illo eius augmentum; sed ab eo se factum fidelem, a quo et apostolus factus est. Nam scripta sunt etiam fidei eius initia , suntque ecclesiastica celebri [2 1Kb] lectione notissima  . Auersus quippe a fide quam uastabat, eique uehementer aduersus, repente est ad illam gratia potentiore conuersus; conuertente illo cui hoc ipsum facturo per prophetam [3 1Kb] dictum est, Tu conuertens uiuificabis nos : ut non solum ex nolente fieret uolens credere; uerum etiam ex persecutore persecutionem in eius fidei, quam persequebatur, defensione pateretur. Donatum quippe illi erat a Christo, non solum ut crederet in eum, uerum etiam ut pateretur pro eo.

5. Et ideo commendans istam gratiam, que non datur secundum aliqua merita, sed efficit omnia bona merita: Non quia idonei sumus, inquit, cogitare aliquid quasi ex nobismetipsis, sed sufficientia nostra ex Deo est . Attendant hic, et uerba ista perpendant, qui putant ex nobis esse fidei ceptum, et ex Deo esse fidei supplementum. Quis enim non uideat, prius esse cogitare quam credere? Nullus quippe credit aliquid, nisi prius cogitauerit esse credendum.  Quamuis enim raptim, quamuis celerrime credendi uoluntatem quedam cogitationes [1 1Kb] anteuolent, moxque illa ita sequatur, ut quasi coniunctissima comitetur; necesse est tamen ut omnia que creduntur, preueniente cogitatione credantur. Quanquam et ipsum credere, nichil aliud est, quam cum assensione cogitare. Non enim omnis qui cogitat, credit; cum ideo cogitent plerique, ne credant: sed cogitat omnis qui credit, et credendo cogitat, et cogitando credit. Quod ergo pertinet ad religionem atque pietatem , si non sumus idonei cogitare aliquid quasi ex nobismetipsis, sed sufficientia nostra ex Deo est; profecto non sumus idonei credere aliquid quasi ex nobismetipsis, quod sine cogitatione non possumus, sed sufficientia nostra qua credere incipiamus, ex Deo est. Quocirca, sicut nemo sibi sufficit ad incipiendum uel perficiendum quodcumque opus bonum; quod iam isti fratres, sicut uestra scripta indicant , uerum esse consentiunt; unde in omni opere bono et incipiendo et perficiendo sufficientia nostra ex Deo est: ita nemo sibi sufficit uel ad incipiendam uel ad perficiendam fidem, sed sufficientia nostra ex Deo est: quoniam fides si non cogitetur, nulla est; et non sumus idonei cogitare aliquid quasi ex nobismetipsis, sed sufficientia nostra ex Deo est.

6. Cauendum est, fratres dilecti a Deo, ne homo se extollat aduersus Deum, cum se dicit facere quod promisit Deus. Nonne fides gentium promissa est Abrahe, et ille dans gloriam Deo, plenissime credidit quoniam quod [2 1Kb] promisit, potens est et facere ? Ipse igitur fidem gentium facit, qui potens est facere quod promisit. Porro, si operatur Deus fidem nostram, miro modo agens in cordibus nostris ut credamus; numquid metuendum est ne totum facere non possit, et ideo homo sibi primas eius uindicat partes, ut nouissimas ab illo accipere mereatur? uidete si aliud agitur isto modo, nisi ut gratia Dei secundum merita nostra detur quolibet modo, ac sic gratia iam non sit gratia. Redditur namque hoc pacto debita, non donatur gratis: debetur enim credenti, ut a Domino ipsa fides eius augeatur, et sit merces fidei cepte fides aucta; nec attenditur, cum hoc dicitur, non secundum gratiam, sed secundum debitum istam mercedem credentibus imputari. Cur autem non totum tribuatur homini, ut qui sibi potuit instituere quod non habebat, ipse quod instituit augeat, omnino non uideo: nisi quia resisti non potest diuinis manifestissimis testimoniis, quibus et fides, unde pietatis exordium sumitur [3 1Kb] , donum Dei esse monstratur; quale est illud, quod unicuique Deus partitus est mensuram fidei ; et illud, Pax fratribus et caritas cum fide a Deo Patre et Domino Iesu Christo ; et cetera talia. Nolens ergo his tam claris testimoniis repugnare, et tamen uolens a se  ipso sibi esse quod credit, quasi componit homo cum Deo, ut partem fidei sibi uindicet, atque illi partem relinquat: et quod est elatius, primam tollit ipse [1 1Kb] , sequentem dat illi; et in eo quod dicit esse amborum, priorem se facit, posteriorem Deum.



CAPUT III.

7. Non sic pius atque humilis doctor ille sapiebat: Cyprianum beatissimum loquor, qui dixit, »In nullo gloriandum, quando nostrum nichil sit« . Quod ut ostenderet, adhibuit Apostolum testem dicentem, Quid autem habes quod non accepisti? Si autem et accepisti, quid gloriaris quasi non acceperis ? Quo precipue testimonio etiam ipse conuictus sum, cum similiter errarem, putans fidem qua in Deum credimus, non esse donum Dei, sed a nobis esse in nobis, et per illam nos impetrari Dei dona quibus temperanter et iuste et pie uiuamus in hoc seculo. Neque enim fidem putabam Dei gratia preueniri, ut per illam nobis daretur quod posceremus utiliter; nisi quia credere non possemus, si non precederet preconium ueritatis: ut autem predicato nobis Euangelio consentiremus, nostrum esse proprium, et nobis ex nobis esse arbitrabar. Quem meum errorem nonnulla opuscula mea satis indicant, ante episcopatum meum scripta. In quibus est illud quod commemorastis in litteris uestris , ubi est expositio quarumdam propositionum ex Epistola que est ad Romanos. Denique, cum mea cuncta opuscula retractarem, eamque retractionem stilo prosequerer, cuius operis iam duos absolueram libros, antequam scripta uestra prolixiora sumpsissem, cum ad hunc librum retractandum in primo uolumine peruenissem, sic inde locutus sum: »Item disputans,« inquam, »quid elegerit Deus in nondum nato, cui dixit seruiturum esse maiorem; et quid in eodem maiore similiter nondum nato reprobauerit: de quibus propter hoc commemoratur, quamuis longe postea prolatum, propheticum testimonium, Iacob dilexi, Esau autem odio habui ; ad hoc perduxi ratiocinationem, ut dicerem: Non ergo elegit Deus opera cuiusquam in prescientia, que ipse daturus est; sed fidem elegit in prescientia, ut quem sibi crediturum esse presciuit, ipsum elegerit [2 1Kb] , cui Spiritum sanctum daret, ut bona operando, etiam eternam uitam consequeretur. Nondum diligentius quesiueram, nec adhuc inueneram, qualis sit electio gratie; de qua idem dicit apostolus, Reliquie per electionem gratie salue facte sunt : que utique non est gratia, si eam merita ulla precedant: ne iam quod datur, non secundum gratiam, sed secundum debitum, reddatur potius meritis, quam donetur. Proinde quod continuo dixi, Dicit enim idem apostolus, Idem Deus qui operatur omnia in omnibus ; nusquam autem dictum est, Deus credit omnia in omnibus: ac deinde subiunxi, Quod ergo [3 1Kb] credimus, nostrum est; quod autem bonum operamur, illius est qui credentibus dat Spiritum sanctum;  profecto non dicerem, si iam scirem etiam ipsam fidem inter Dei munera reperiri, que dantur in eodem Spiritu. Utrumque ergo nostrum est propter arbitrium uoluntatis, et utrumque tamen datum est per Spiritum fidei et caritatis. Neque enim sola caritas, sed, sicut scriptum est, Charitas cum fide a Deo Patre et Domino Iesu Christo . Et quod paulo post dixi, Nostrum est enim credere et uelle; illius autem, dare credentibus et uolentibus facultatem bene operandi per Spiritum sanctum, per quem caritas diffunditur in cordibus nostris, uerum est quidem, sed eadem regula; et utrumque ipsius est, quia ipse preparat uoluntatem; et utrumque nostrum, quia non fit nisi uolentibus nobis. Ac per hoc quod etiam postea dixi, Quia neque uelle possumus, nisi uocemur: et cum post uocationem uoluerimus, non sufficit uoluntas nostra, et cursus noster, nisi Deus et uires currentibus prebeat, et perducat quo uocat; ac deinde subiunxi, Manifestum est ergo, non uolentis neque currentis, sed miserentis Dei esse  quod bene operamur: omnino uerissimum est. Sed parum de ipsa uocatione disserui, que fit secundum propositum Dei: non enim omnium qui uocantur talis est, sed tantum electorum. Itaque quod paulo post dixi, Sicut enim in his quos elegit Deus. non opera, sed fides inchoat meritum, ut per munus Dei bene [1 1Kb] operentur; sic in his quos damnat, infidelitas et impietas inchoat pene meritum, ut per ipsam penam etiam male operentur; uerissime dixi, sed fidei meritum etiam ipsum esse donum Dei, nec putaui querendum esse, nec dixi. Et alio loco: Cuius enim miseretur, inquam, facit eum bene operari; et quem obdurat , relinquit eum et male [2 1Kb] operetur: sed et illa misericordia precedenti merito fidei tribuitur, et ista obduratio precedenti iniquitati. Quod quidem uerum est; sed adhuc querendum erat, utrum et meritum fidei de misericordia Dei ueniat [3 1Kb] ; id est, utrum ista misericordia ideo tantummodo fiat in homine, quia fidelis est, an etiam facta fuerit, ut fidelis esset. Legimus enim dicente Apostolo, Misericordiam consecutus sum, ut fidelis essem : non ait, quia fidelis eram. Fideli ergo datur quidem, sed data est etiam ut esset fidelis. Rectissime itaque alio loco in eodem libro dixi, Quoniam si non ex operibus, sed misericordia Dei et uocamur ut credamus, et credentibus prestatur ut bene operemur, non est gentibus ista inuidenda misericordia, quamuis minus ibi diligenter de illa, que per Dei propositum fit, uocatione tractauerim« .



CAPUT Iu.

8. uidetis certe quid tunc de fide atque operibus sentiebam, quamuis de commendanda gratia Dei laborarem: in qua sententia istos fratres nostros esse nunc uideo; quia non sicut legere libros meos, ita etiam in eis curauerunt proficere mecum.  Nam si curassent, inuenissent istam questionem secundum ueritatem diuinarum Scripturarum solutam in primo libro duorum, quos ad beate memorie Simplicianum scripsi episcopum Mediolanensis Ecclesie, sancti Ambrosii successorem, in ipso exordio episcopatus mei. Nisi forte non eos nouerunt: quod si ita est, facite ut nouerint. De hoc primo duorum illorum libro in secundo Retractationum primum locutus sum; qui sermo meus ita se habet: »Librorum,« inquam, »quos elaboraui episcopus, primi duo sunt ad Simplicianum Ecclesie Mediolanensis antistitem, qui beatissimo successit Ambrosio, de diuersis questionibus, quarum duas ex Epistola Pauli apostoli ad Romanos in primum librum contuli. Harum prior est de eo quod scriptum est, Quid ergo dicemus? Lex peccatum est? Absit; usque ad illud ubi ait, Quis me liberabit de corpore mortis huius? Gratia Dei per Iesum Christum Dominum nostrum . In qua illa Apostoli uerba, Lex spiritualis est, ego autem carnalis sum : et cetera, quibus caro contra spiritum confligere ostenditur, eo modo exposui, tanquam homo describatur adhuc sub lege, nondum sub gratia constitutus. Longe enim postea, etiam spiritualis hominis  esse posse illa uerba cognoui. Posterior in hoc libero questio est ab eo loco ubi ait, Non solum autem, sed et Rebecca ex uno concubitu habens Isaac patris nostri: usque ad illud ubi ait, Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus . In cuius questionis solutione laboratum est [1 1Kb] quidem pro libro arbitrio uoluntatis humane; sed uicit Dei gratia: nec nisi ad illud potuit perueniri, ut liquidissima ueritate dixisse intelligatur Apostolus, Quis enim te discernit? Quid autem habes quod non accepisti? Si autem accepisti, quid gloriaris quasi non acceperis ? Quod uolens etiam martyr Cyprianus ostendere, hoc totum ipso titulo definiuit, dicens: In nullo gloriandum, quando nostrum nichil sit« . Ecce quare dixi superius, hoc apostolico precipue testimonio etiam me ipsum fuisse conuictum: cum de hac re aliter saperem; quam mihi Deus in hac questione soluenda, cum ad episcopum Simplicianum, sicut dixi, scriberem, reuelauit  . Hoc igitur Apostoli testimonium, ubi ad reprimendam hominis inflationem dixit, Quid enim habes quod non accepisti? non sinit quemquam fidelium dicere, Habeo fidem quam non accepi. Reprimitur [2 1Kb] omnino his apostolicis uerbis tota huius responsionis elatio. Sed ne hoc quidem potest dici: Quamuis non habeam perfectam fidem, habeo tamen eius initium, quo in Christum primitus credidi. Quia et hic respondetur: Quid autem habes quod non accepisti? Si autem et accepisti, quid gloriaris quasi non acceperis ?



CAPUT u.


9. Illud uero quod putant, »de hac fide ideo non posse dici, Quid enim habes quod non accepisti? quia in eadem natura remansit, licet uitiata, que prius sana ac perfecta donata sit : nichil ad id quod uolunt ualere intelligitur, si cur hoc Apostolus dixerit cogitetur. Agebat enim, ne quisquam gloriaretur in homine; quoniam dissensiones exorte fuerant inter Corinthios christianos, ita ut unusquisque diceret, Ego quidem sum Pauli; alius autem, Ego Apollo; alius uero, Ego Cephe: et inde uentum est, ut diceret, Stulta mundi elegit Deus, ut confundat sapientes; et infirma mundi elegit Deus, ut confundat fortia; et ignobilia mundi et contemptibilia elegit Deus, et ea que non sunt tanquam sint, ut que sunt euacuet; ut non glorietur coram Deo omnis caro. Hic certe contra humanam superbiam satis clara est Apostoli intentio, ne in homine quisquam glorietur, ac per hoc nec in se ipso. Denique cum dixisset, ut non glorietur coram Deo omnis caro; ut ostenderet in quo debeat homo gloriari, mox addidit, Ex ipso autem, uos estis in Christo Iesu, qui factus est nobis sapientia a Deo et iustitia, et sanctificatio, et redemptio: ut, quemadmodum scriptum est, Qui gloriatur, in Domino glorietur : inde peruenit ista eius intentio, ut postea increpans dicat, Adhuc enim carnales estis: cum enim sint inter uos emulatio et contentio, nonne carnales estis, et secundum hominem ambulatis? Cum enim quis dicat, Ego quidem sum Pauli, alius autem, Ego Apollo; nonne homines estis? Quid ergo est Apollo? quid autem Paulus? Ministri per quos credidistis: et unicuique sicut Dominus dedit. Ego plantaui, Apollo rigauit; sed Deus incrementum dedit. Itaque neque qui plantat est aliquid, neque qui rigat; sed qui incrementum dat Deus. uidetisne nichil agere Apostolum, nisi ut humilietur homo, et exaltetur Deus solus? Quandoquidem in eis qui plantantur et rigantur, nec ipsum plantatorem et rigatorem dicit esse aliquid, sed qui incrementum dat, Deum [1 1Kb] : quamuis et hoc ipsum quod ille plantat, hic rigat, non ipsis, sed Domino tribuat, dicens: Unicuique sicut Dominus dedit. Ego plantaui, Apollo rigauit. Hinc ergo in eadem intentione persistens, ad hoc uenit ut diceret, Itaque nemo glorietur in homine . Iam enim dixerat, Qui gloriatur, in Domino glorietur. Post hec et alia nonnulla que his connectuntur, ad hoc perducitur eadem ipsa eius intentio, ut dicat: Hec autem, fratres, transfiguraui in me et Apollo propter uos; ut in nobis discatis, ne supra quam scriptum est unus pro altero infletur aduersus alterum. Quis enim te discernit? Quid autem habes quod non accepisti? Si autem et accepisti, quid gloriaris quasi non acceperis ?

10. In hac Apostoli euidentissima intentione, qua contra humanam superbiam loquitur, ne quisquam in homine, sed in Domino glorietur, dona Dei naturalia suspicari, siue ipsam totam perfectamque naturam, qualis in prima conditione donata est, siue uitiate  nature qualescumque reliquias, nimis, quantum existimo, absurdum est. Numquid enim per hec dona que omnibus communia sunt hominibus, discernuntur homines ab hominibus? Hic autem prius dixit, Quis enim te discernit? et deinde addidit, Quid autem habes quod non accepisti? Posset quippe dicere homo inflatus aduersus alterum, Discernit me fides mea, iustitia mea, uel si quid aliud. Talibus [1 1Kb] occurrens cogitationibus bonus doctor, Quid autem habes, inquit, quod non accepisti? A quo, nisi ab illo qui te discernit ab alio, cui non donauit quod donauit tibi? Si autem et accepisti, ait, quid gloriaris quasi non acceperis? Num, queso, agit aliud, nisi ut qui gloriatur, in Domino glorietur? Nihil autem huic sensui tam contrarium est, quam de suis meritis sic quemquam gloriari, tanquam ipse sibi ea fecerit, non gratia Dei: sed gratia que bonos discernit a malis, non que communis est bonis et malis. Sit ergo gratia nature attributa, qua sumus animantia rationalia, discernimurque a pecoribus; sit etiam gratia nature attributa, qua in ipsis hominibus a deformibus pulchri, uel ingeniosi discernuntur a tardis, ac si quid eiusmodi est: sed non se ille, quem cercebat Apostolus, aduersus pecus inflabat, nec aduersus hominem alterum de aliquo naturali munere quod inesse posset et pessimo; sed aliquod bonum quod pertineret ad uitam bonam, sibi non Deo tribuens inflabatur, quando audire meruit, Quis enim te discernit? Quid autem habes quod non accepisti? Ut enim sit nature, fidem posse habere; numquid et habere? Non enim omnium est fides ; cum fidem posse habere sit omnium. Non autem ait Apostolus, Quid autem potes habere, quod non acccepisti ut posses habere; sed ait, Quid autem habes quod non accepisti? Proinde posse habere fidem, sicut posse habere caritatem, nature est hominum: habere autem fidem quemadmodum habere caritatem, gratie est fidelium  . Illa itaque natura, in qua nobis data est possibilitas habendi fidem, non discernit ab homine hominem: ipsa uero fides discernit ab infideli fidelem. Ac per hoc, ubi dicitur, Quis enim te discernit? Quid autem habes quod non accepisti? quisquis audet dicere, Habeo ex me ipso fidem, non ergo accepi; profecto contradicit huic apertissime ueritati: non quia credere uel non credere non est in arbitrio uoluntatis humane, sed in electis preparatur uoluntas a Domino . Ideo ad ipsam quoque fidem, que in uoluntate est, pertinet, Quis enim te discernit? Quid autem habes quod non accepisti?



CAPUT uI.

11. »Multi audiunt uerbum ueritatis: sed alii credunt, alii contradicunt. uolunt ergo isti credere, nolunt autem illi.« Quis hoc ignoret? quis hoc neget? Sed cum aliis preparetur, aliis non preparetur uoluntas a Domino; discernendum est  utique quid ueniat [1 1Kb] de misericordia eius, quid de iudicio. Quod querebat Isrel, ait Apostolus, hoc non est consecutus: electio autem consecuta est: ceteri uero excecati sunt, sicut scriptum est, Dedit illis Deus spiritum compunctionis, oculos ut non uideant, et aures ut non audiant, usque in hodiernum diem. Et Dauid dicit, Fiat mensa eorum in laqueum et in retributionem et in scandalum illis: obscurentur oculi eorum ne uideant, et dorsum eorum semper incurua. Ecce misericordia et iudicium: misericordia in electionem [2 1Kb] que consecuta est iustitiam Dei; iudicium uero in ceteros qui excecati sunt: et tamen illi quia uoluerunt [3 1Kb] , crediderunt; illi quia noluerunt, non crediderunt. Misericordia igitur et iudicium in ipsis uoluntatibus facta sunt. Electio quippe ista gratie est, non utique meritorum. Superius enim dixerat, Sic ergo et in hoc tempore, reliquie per electionem gratie salue facte sunt. Si autem gratia, iam non ex operibus; alioquin gratia iam non est gratia . Gratis ergo consecuta est, quod consecuta est electio: non precessit eorum aliquid, quod priores darent, et retribueretur illis: pro nichilo saluos fecit eos [4 1Kb] . Ceteris autem qui excecati sunt, sicut ibi non tacitum est, in retributione [5 1Kb] factum est. Uniuerse uie Domini misericordia et ueritas . Inuestigabiles sunt autem uie eius . Inuestigabiles igitur sunt, et misericordia qua gratis liberat, et ueritas qua iuste iudicat.



CAPUT uII.

12. Sed forsitan dicant [6 1Kb] , »Ab operibus fidem distinguit Apostolus: gratiam uero non ex operibus esse dicit; non autem dicit quod non sit ex fide.« Ita uero est: sed ipsam quoque fidem opus Dei dicit esse iehsu, et hanc ut operemur iubet. Dixerunt enim ad cum Iudei: Quid faciemus, ut operemur opus Dei [7 1Kb] ? Respondit iehsu et dixit illis: Hoc est opus Dei, ut credatis in eum quem misit ille . Sic ergo distinguit Apostolus ab operibus fidem, quemadmodum in duobus regnis Hebreorum distinguitur Iudas ab Isrel, cum et ipse Iudas sit Isrel. Ex fide autem ideo dicit iustificari hominem, non ex operibus , quia ipsa prima datur, ex qua impetrentur cetera, que proprie opera nuncupantur, in quibus iuste uiuitur. Nam dicit etiam ipse, Gratia salui estis facti per fidem, et hoc non ex uobis, sed Dei donum est: id est, et quod dixi per fidem, non ex uobis, sed Dei donum est etiam fides. Non ex operibus, inquit, ne forte quis extollatur . Solet enim dici, Ideo credere meruit, quia uir bonus erat et antequam crederet. Quod de Cornelio  dici potest, cuius accepte sunt eleemosyne et exaudite orationes antequam credidisset in Christum : nec tamen sine aliqua fide donabat et orabat. Nam quomodo inuocabat, in quem non crediderat ? Sed si posset sine fide Christi esse saluus, non ad eum edificandum mitteretur architectus apostolus Petrus: quamuis nisi Dominus edificauerit domum, in uanum laborauerunt edificantes eam . Et dicitur nobis, »Fides est a nobis, cetera a Domino ad opera iustitie pertinentia:« quasi ad edificium non pertineat fides; quasi ad edificium, inquam, non pertineat fundamentum. Quod si in primis et maxime pertinet, in uanum laborat predicando edificans fidem, nisi eam Dominus miserando intus edificet. Quidquid igitur et antequam in Christum crederet, et cum crederet [1 1Kb] , et cum credidisset, bene operatus est Cornelius, totum Deo dandum est, ne forte quis extollatur.



CAPUT uIII.

13. Proinde ipse unus Magister et Dominus, cum dixisset que supra memoraui, Hoc est opus Dei, ut credatis in eum quem misit ille: in eodem ipso sermone suo paulo post ait, Dixi uobis, quia et uidistis me, et non credidistis. Omne quod dat mihi Pater, ad me ueniet. Quid est, ad me ueniet, nisi, Credet in me? Sed ut fiat, Pater dat. Item paulo post: Nolite, inquit, murmurare inuicem: nemo potest uenire ad me, nisi Pater qui misit me, traxerit eum: et ego eum resuscitabo in nouissimo die. Est scriptum in Prophetis, Et erunt omnes docibiles Dei. Omnis qui audiuit a Patre et didicit, uenit ad me . Quid est, Omnis qui audiuit a Patre et didicit, uenit ad me; nisi, Nullus est qui audiat a Patre et discat, et non ueniat ad me? Si enim omnis qui audiuit a Patre et didicit, uenit; profecto omnis qui non uenit, non audiuit a Patre, nec didicit: nam si audisset et didicisset, ueniret. Neque enim ullus audiuit et didicit, et non uenit: sed omnis, ut ait ueritas, qui audiuit a Patre et didicit, uenit. ualde remota est a sensibus carnis hec schola, in qua Pater auditur et docet, ut ueniatur ad Filium. Ibi est et ipse Filius, quia ipse est uerbum eius, per quod sic docet; nec agit hoc cum carnis aure, sed cordis. Simul ibi est et Spiritus Patris et Filii; neque enim ipse non docet, aut separatim docet: inseparabilia quippe didicimus [2 1Kb] esse opera Trinitatis. Et ipse est utique Spiritus sanctus, de quo Apostolus dicit, Habentes autem eumdem Spiritum fidei . Sed ideo Patri hoc potissimum est attributum, quia de ipso est genitus Unigenitus, et de ipso procedit Spiritus sanctus: unde longum est enucleatius disputare; et de Trinitate, que Deus est, laborem nostrum in quindecim libris ad uos iam existimo peruenisse. ualde, inquam, remota est a sensibus carnis hec schola, in qua Deus auditur et docet. Multos uenire uidemus ad Filium, quia multos credere uidemus in Christum: sed ubi et quomodo a Patre audierint hoc  et didicerint, non uidemus. Nimium gratia ista secreta est: gratiam uero esse quis ambigat? Hec itaque gratia, que occulte humanis cordibus diuina largitate tribuitur, a nullo duro corde respuitur. Ideo quippe tribuitur, ut cordis duritia primitus auferatur. Quando ergo Pater intus auditur et docet, ut ueniatur ad Filium, aufert cor lapideum, et dat cor carneum, sicut propheta predicante promisit . Sic quippe facit filios promissionis, et uasa misericordie que preparauit in gloriam.

14. Cur ergo non omnes docet, ut ueniant ad Christum; nisi quia omnes quos docet, misericordia docet; quos autem non docet, iudicio non docet? Quoniam cuius uult miseretur, et quem uult obdurat: sed miseretur, bona tribuens; obdurat, digna retribuens. Aut si et ista, ut quidam distinguere maluerunt, uerba sunt eius cui Apostolus ait, Dicis itaque mihi: ut ipse dixisse accipiatur, Ergo cuius uult miseretur, et quem uult obdurat; et que sequuntur, id est, Quid adhuc conqueritur? nam uoluntati eius quis resistit? numquid responsum est ab Apostolo, O homo, falsum est quod dixisti? Non [1 1Kb] : sed responsum est, O homo, tu quis es qui respondeas Deo? Numquid dicit figmentum ei qui se finxit, Quare sic me fecisti? Annon habet potestatem figulus luti ex eadem massa, et sequentia, que optime nostis. Et tamen secundum quemdam modum, omnes Pater docet uenire ad suum Filium. Non enim frustra scriptum est in Prophetis, Et erunt omnes docibiles Dei. Quod testimonium cum premisisset, tunc subdidit, Omnis qui audiuit a Patre et didicit, uenit ad me. Sicut ergo integre loquimur, cum de aliquo litterarum magistro, qui in ciuitate solus est, dicimus, Omnes iste hic litteras docet; non quia omnes discunt, sed quia nemo nisi ab illo discit, quicumque ibi litteras discit: ita recte dicimus, Omnes Deus docet uenire ad Christum, non quia omnes ueniunt, sed quia nemo aliter uenit. Cur autem non omnes doceat, aperuit Apostolus, quantum aperiendum iudicauit: quia uolens ostendere iram, et demonstrare potentiam suam, attulit in multa patientia uasa ire que perfecta sunt in perditionem, et ut notas faciat diuitias glorie sue in uasa misericordie, que preparauit in gloriam . Hinc est quod uerbum crucis pereuntibus stultitia est; his autem qui salui fiunt, uirtus Dei est . Hos omnes docet uenire au Christum Deus; hos enim [2 1Kb] omnes uult saluos fieri, et in agnitionem ueritatis uenire . Nam si et illos quibus stultitia est uerbum crucis, ut ad Christum uenirent, docere uoluisset, procul dubio uenirent et ipsi. Non enim fallit aut fallitur qui ait, Omnis qui audiuit a Patre et didicit, uenit ad me. Absit ergo ut quisquam non ueniat, qui a Patre audiuit et didicit.

15. »Quare,« inquiunt, »non omnes docet?« Si dixerimus quia nolunt discere quos non docet; respondebitur nobis, Et ubi est quod ei dicitur, Deus, tu conuertens uiuificabis nos ? Aut si  non facit uolentes ex nolentibus Deus, utquid orat Ecclesia secundum preceptum Domini pro persecutoribus suis ? Nam sic etiam uoluit intelligi sanctus Cyprianus  quod dicimus, Fiat uoluntas tua sicut in celo et in terra : hoc est, sicut in eis qui iam crediderunt, et tanquam celum sunt; ita et in eis qui non credunt, et ob hoc adhuc terra sunt. Quid ergo oramus pro nolentibus credere, nisi ut Deus in illis operetur et uelle ? De Iudeis certe Apostolus ait: Fratres, bona uoluntas quidem cordis mei, et deprecatio ad Deum pro illis fit [1 1Kb] in salutem . Orat pro non credentibus, quid, nisi ut credant? Non enim aliter consequuntur salutem. Si ergo fides orantium Dei preuenit gratiam; numquid eorum fides, pro quibus oratur ut credant, Dei preuenit gratiam? Quandoquidem hoc pro eis oratur, ut non credentibus, id est fidem non habentibus, fides ipsa donetur. Cum igitur Euangelium predicatur, quidam credunt, quidam non credunt: sed qui credunt predicatore forinsecus insonante, intus a Patre audiunt atque discunt; qui autem non credunt, foris audiunt, intus non audiunt neque discunt: hoc est, illis datur ut credant, illis non datur. Quia nemo, inquit, uenit ad me, nisi Pater qui misit me, traxerit eum. Quod apertius postea dicitur. Nam post aliquantum cum de carne sua manducanda et bibendo sanguine suo loqueretur, et dicerent quidam etiam discipulo rum eius, Durus est hic sermo, quis potest eum audire? Sciens iehsu apud semetipsum, quia murmurarent de hoc discipuli eius, dixit eis: Hoc uos scandalizat? Et paulo post: uerba, inquit, que ego locutus sum uobis, spiritus et uita sunt: sed sunt quidam ex uobis qui non credunt. Et mox Euangelista, Sciebat enim, inquit, ab initio iehsu qui essent credentes, et quis traditurus esset eum, et dicebat: Propterea dixi uobis, Quia nemo potest uenire ad me, nisi fuerit ei datum a Patre meo . Ergo trahi a Patre ad Christum, et audire ac discere a Patre ut ueniat ad Christum, nichil aliud est, quam donum accipere a Patre, quo credat in Christum. Neque enim audientes Euangelium a non audientibus, sed credentes a non credentibus discernebat qui dicebat, Nemo uenit ad me, nisi fuerit ei datum a Patre meo.

16.  Fides igitur, et inchoata, et perfecta, donum Dei est: et hoc donum quibusdam dari, quibusdam non dari, omino non dubitet, qui non uult manifestissimis sacris Litteris repugnare. Cur autem non omnibus detur, fidelem mouere non debet, qui credit ex uno omnes isse in condemnationem, sine dubitatione iustissimam: ita ut nulla Dei esset iusta reprehensio, etiamsi nullus inde liberaretur. Unde constat magnam esse gratiam, quod plurimi liberantur, et quid sibi deberetur, in eis qui non liberantur agnoscunt: ut qui gloriatur, non in suis meritis, que paria uidet esse damnatis, sed in Domino glorietur [2 1Kb] . Cur autem istum potius quam illum liberet,  inscrutabilia sunt iudicia eius et inuestigabiles uie eius . Melius enim et hic audimus aut dicimus, O homo, tu quis es qui respondeas Deo ? quam dicere audemus, quasi nouerimus, quod occultum esse uoluit, qui tamen aliquid iniustum uelle non potuit.



CAPUT IX.

17. Illud autem quod in opusculo meo quodam contra Porphyrium sub titulo, de Tempore Christiane religionis, me dixisse recolitis; ita dixi, ut hanc diligentiorem et operosiorem disputationem de Gratia preterirem, non sane omissa significatione, quod eam loco illo explicare noluissem, que posset alias uel ab aliis explicari [1 1Kb] . Nam ita locutus sum inter cetera, respondens proposite questioni, Cur Christus post tam longa tempora uenerit: »Proinde,« inquam, »cum Christo non obiiciant, quod eius doctrinam non omnes sequuntur ; quid respondebunt si excepta illa altitudine sapientie et scientie Dei, ubi fortassis aliud diuinum consilium longe secretius latet, sine preiudicio etiam aliarum forte causarum, que a prudentibus uestigari [2 1Kb] queunt, hoc solum eis breuitatis gratia in huius questionis disputatione dicamus, tunc uoluisse hominibus apparere Christum, et apud eos predicari doctrinam suam, quando sciebat, et ubi sciebat esse qui in eum fuerant credituri? His enim temporibus et his locis, quibus Euangelium eius non est predicatum, tales omnes in eius predicatione futuros esse presciebat, quales, non quidem omnes, sed tamen multi in eius corporali presentia fuerunt, qui in eum nec suscitatis ab eo mortuis, credere uoluerunt; quales etiam nunc multos uidemus, cum tanta manifestatione de illo compleantur preconia Prophetarum, nolle adhuc credere, et malle humana astutia resistere, quam tam clare atque perspicue, tamque sublimi et sublimiter diffamate diuine cedere auctoritati, quamdiu paruus et infirmus est intellectus hominis, diuine accedere ueritati [3 1Kb] . Quid ergo mirum, si tam infidelibus plenum orbem terrarum Christus prioribus seculis nouerat [4 1Kb] , ut eis apparere uel predicari merito nollet, quos nec uerbis, nec miraculis suis credituros esse presciebat? Neque enim incredibile est, tales fuisse tunc omnes, quales ab eius aduentu usque ad hoc tempus tam multos fuisse atque esse miramur. Et tamen ab initio generis humani, alias ocultius, alias euidentius, sicut congruere temporibus diuinitus uisum est, nec prophetari destitit, nec qui in eum crederent defuerunt, et ab Adam usque ad Moysen,  et in ipso populo Isrel, que speciali quodam mysterio gens prophetica fuit; et in aliis gentibus antequam uenisset in carne. Cum enim nonnulli commemorantur in sanctis Hebraicis libris, iam ex tempore Abrahe, nec de stirpe carnis eius, nec ex populo Isrel, nec ex aduentitia societate in populo Isrel, qui tamen huius sacramenti participes fuerunt; cur non credamus etiam in ceteris hac atque illac gentibus alias alios fuisse [1 1Kb] , quamuis eos commemoratos in eisdem auctoritatibus non legamus? Ita salus religionis huius, per quam solam ueram salus uera ueraciterque promittitur, nulli unquam defuit qui dignus fuit; et cui defuit, dignus non fuit. Et ab exordio propagationis humane usque in finem, quibusdam ad premium, quibusdam ad iudicium predicatur. Ac per hoc et quibus omnino annuntiata non est, non credituri presciebantur; et quibus non credituris tamen annuntiata est, in illorum exemplum demonstrantur: quibus autem credituris annuntiatur, hi regno celorum et sanctorum angelorum societati preparantur« .

18. Cernitisne, me sine preiudicio latentis consilii Dei aliarumque causarum, hoc de prescientia Christi dicere uoluisse, quod conuincende Paganorum infidelitati, qui hanc obiecerant questionem, sufficere uideretur? Quid enim est uerius, quam prescisse Christum, qui et quando et quibus locis in eum fuerant credituri? Sed utrum predicato sibi Christo a se ipsis habituri essent fidem, an Deo donante sumpturi, id est, utrum tantummodo eos prescierit, an etiam predestinauerit Deus, querere atque disserere tunc necessarium non putaui. Proinde quod dixi, »Tunc uoluisse hominibus apparere Christum, et apud eos predicari doctrinam suam, quando sciebat et ubi sciebat esse qui in eum fuerant credituri:« potest etiam sic dici, Tunc uoluisse hominibus apparere Christum, et apud eos predicari doctrinam suam, quando sciebat et ubi sciebat esse qui electi fuerant in ipso ante mundi constitutionem . Sed quoniam si ita diceretur, lectorem faceret intentum ad ea requirenda, que nunc ex admonitione Pelagiani erroris necesse est copiosius et laboriosius disputari; uisum mihi est, quod tunc satis erat, breuiter esse dicendum, excepta, ut dixi, altitudine sapientie et scientie Dei, et sine preiudicio aliarum causarum de quibus non tunc, sed alias [2 1Kb] opportunius disputandum putaui.



CAPUT X.

19. Item quod dixi, »Salutem religionis huius nulli unquam defuisse qui dignus fuit, et dignum non fuisse cui defuit;« si discutiatur et queratur unde quisque sit dignus, non desunt qui dicant, uoluntate humana: nos autem dicimus, gratia uel predestinatione diuina. Inter gratiam porro et predestinationem hoc tantum interest, quod predestinatio est gratie preparatio, gratia uero iam ipsa donatio. Quod itaque ait Apostolus, Non ex operibus, ne forte quis extollatur: ipsius enim sumus  figmentum, creati in Christo Iesu in operibus bonis; gratia est: quod autem sequitur, que preparauit Deus, ut in illis ambulemus ; predestinatio est, que sine prescientia non potest esse: potest autem esse sine predestinatione prescientia. Predestinatione quippe Deus ea presciuit, que fuerat ipse facturus: unde dictum est, Fecit que futura sunt . Prescire autem potens est etiam que ipse non facit; sicut quecumque peccata: quia etsi sunt quedam, que ita peccata sunt, ut pene sint etiam peccatorum, unde dictum est, Tradidit illos Deus in reprobam mentem, ut faciant que non conueniunt ; non ibi peccatum Dei est, sed iudicium. Quocirca predestinatio Dei que in bono est, gratie est, ut dixi, preparatio: gratia uero est ipsius predestinationis effectus. Quando ergo promisit Deus Abrahe in semine eius fidem gentium, dicens, Patrem multarum gentium posui te; unde dicit Apostolus, Ideo ex fide, ut secundum gratiam firma sit promissio omni semini : non de nostre uoluntatis potestate, sed de sua predestinatione promisit. Promisit enim quod ipse facturus fuerat, non quod homines. Quia etsi faciunt homines bona que pertinent ad colendum Deum; ipse facit ut illi faciant que precepit, non illi faciunt ut ipse faciat quod promisit: alioquin ut Dei promissa compleantur, non in Dei, sed in hominum est potestate, et quod a Domino promissum est, ab ipsis redditur Abrahe. Non autem sic credidit Abraham, sed credidit dans gloriam Deo, quoniam que promisit, potens est et facere : non ait, Predicere; non ait, Prescire; nam et aliena facta potest predicere atque prescire: sed ait, potens est et facere; ac per hoc facta, non aliena, sed sua.

20. An forte opera bona gentium Deus promisit Abrahe in semine ipsius, ut hoc promitteret quod ipse facit; non autem promisit fidem gentium, quam sibi homines faciunt; sed ut promitteret quod ipse facit, illam presciuit homines esse facturos? Non quidem loquitur sic Apostolus; filios quippe promisit Deus Abrahe, qui fidei eius uestigia sectarentur: quod apertissime dicit. Sed si opera gentium promisit, non fidem; profecto quoniam non sunt bona opera nisi ex fide , nichilominus ut impleat [2 1Kb] quod promisit Deus, in hominum est potestate. Nisi enim homo faciat quod Deo non donante ad hominem pertinet, non faciet ipse quod donet: hoc est, nisi habeat homo fidem ex semetipso, non implet Deus quod promisit, ut opera iustitie dentur ex Deo. Ac per hoc, ut promissa sua Deus possit implere, non est in Dei, sed  in hominis potestate. Quod si ueritas et pietas non credere uetat; credamus cum Abraham, quoniam que promisit, potens est et facere. Promisit autem filios Abrahe; quod esse non possunt, si non habeant fidem: ergo ipse donat et fidem.



CAPUT XI.

21. Sane cum Apostolus dicat, Ideo ex fide, ut secundum gratiam firma sit promissio; miror homines infirmitati sue se malle committere, quam firmitati promissionis Dei. »Sed incerta est mihi,« inquit, »de me ipso uoluntas Dei.« Quid ergo? tuane tibi uoluntas de te ipso certa est, nec times, Qui uidetur stare, uideat ne cadat ? Cum igitur utraque incerta sit, cur non homo firmiori quam infirmiori fidem suam, spem, caritatemque committit?

22. »Sed cum dicitur,« inquiunt, »Si credideris, saluus eris ; unum horum exigitur, alterum offertur. Quod exigitur, in hominis; quod offertur, in Dei est potestate« . Cur non utrumque in Dei, et quod iubet, et quod offert [1 1Kb] ? Rogatur enim ut det quod iubet: rogant credentes, ut sibi augeatur fides; rogant pro non credentibus, ut eis donetur fides: et in suis igitur incrementis, et in suis initiis Dei donum est fides [2 1Kb] . Sic autem dicitur, Si credideris, saluus eris; quemadmodum dicitur, Si Spiritu facta carnis mortificaueritis, uiuetis. Nam et hic ex his duobus unum exigitur, alterum offertur. Si Spiritu, inquit, facta carnis mortificaueritis, uiuetis: ut ergo spiritu facta carnis mortificemus, exigitur; ut autem uiuamus, offertur. Num igitur placet ut facta carnis mortificare non donum Dei esse dicamus; neque id donum Dei esse fateamur, quoniam exigi audimus a nobis premio uite, si hoc fecerimus, oblato? Absit ut hoc placeat participibus et defensoribus gratie. Pelagianorum est error iste damnabilis: quorum mox Apostolus ora obstruxit, adiungens, Quotquot enim Spiritu Dei aguntur, hi filii sunt Dei ; ne facta mortificare nos carnis, non per Dei, sed per nostrum spiritum crederemus. De quo Dei Spiritu etiam ibi loquebatur, ubi ait: Omnia autem hec operatur unus atque idem Spiritus, diuidens propria unicuique prout uult . Inter que omnia, sicut scitis, nominauit et fidem. Sicut ergo quamuis donum Dei sit, facta carnis mortificare; exigitur tamen a nobis proposito premio uite: ita donum Dei est et fides, quamuis et ipsa cum dicitur, Si credideris, saluus eris; proposito premio salutis exigatur a nobis. Ideo enim hec et nobis precipiuntur, et dona Dei esse monstrantur; ut intelligatur quod et nos ea facimus, et Deus facit ut illa faciamus, sicut per prophetam Ezechielem apertissime dicit. Quid enim apertius, quam ubi dicit, Ego faciam ut faciatis ? Locum ipsum Scripture [3 1Kb]  attendite, et uidebitis illa Deum promittere facturum se ut faciant, que iubet ut fiant. Non sane ibi tacet merita eorum, sed mala; quibus se ostendit reddere pro malis bona, hoc ipso quo eos facit habere deinceps opera bona, cum ipse facit ut faciant diuina mandata.



CAPUT XII.

23. Sed omnis hec ratio, qua defendimus gratiam Dei per Iesum Christum Dominum nostrum, uere esse gratiam, id est, non secundum merita nostra dari, quamuis euidentissime diuinorum eloquiorum testimoniis asseratur; tamen apud eos, qui nisi aliquid sibi assignent, quod priores dent ut retribuatur eis ab omni studio pietatis reprimi se putant, laborat aliquantum [1 1Kb] in etate maiorum iam utentium uoluntatis arbitrio: sed ubi uenitur ad paruulos, et ad ipsum Mediatorem Dei et hominum, hominem Christum Iesum , omnis deficit precedentium gratiam Dei humanorum assertio meritorum: quia nec illi ullis bonis precedentibus meritis discernuntur a ceteris, ut pertineant ad liberatorem hominum; nec ille ullis humanis precedentibus meritis, cum et ipse sit homo, liberator factus est hominum.

24. Quis enim audiat, quod dicuntur paruuli pro suis futuris meritis in ipsa infantili etate baptizati exire de hac uita; et ideo alii non baptizati in eadem etate mori, quia et ipsorum prescita sunt merita futura, sed mala; non eorum uitam bonam uel malam Deo remunerante uel damnante [2 1Kb] , sed nullam ? Apostolus quidem limitem fixit, quem transgredi non debeat hominis, ut mitius loquar, incauta suspicio. Ait enim, Omnes astabimus ante tribunal Christi, ut referat unusquisque secundum ea que per corpus gessit, siue bonum, siue malum : gessit, inquit; non adiunxit, uel gesturus fuit. Sed unde hoc talibus uiris in mentem uenerit nescio, ut futura que non sunt futura, puniantur, aut honorentur merita paruulorum. Cur autem dictum est, secundum ea qua per corpus gessit hominem iudicandum, cum gerantur multa solo animo, non per corpus, nec per ullum corporis membrum; et plerumque tam magna, ut talibus cogitationibus pena iustissima debeatur: sicuti est, ut alia taceam, quod dixit insipiens in corde suo, Non est Deus ? Quid est ergo, secundum ea que per corpus gessit; nisi, Secundum ea que gessit eo tempore quo in corpore fuit, ut per corpus intelligamus, Per corporis tempus? Post corpus autem nemo erit in corpore, nisi resurrectione nouissima; non ad ulla merita comparanda, sed ad recipienda pro bonis meritis premia, pro malis [3 1Kb] luenda supplicia. Hoc autem medio tempore inter depositionem  et receptionem corporis, secundum ea que gesserunt per corporis tempus, siue cruciantur anime, siue requiescunt. Ad quod tempus corporis pertinet etiam quod Pelagiani negant, sed Christi Ecclesia confitetur, originale peccatum: quo siue soluto per Dei gratiam, siue per Dei iudicium non soluto, cum moriuntur infantes, aut merito regenerationis transeunt ex malis ad bona, aut merito originis transeunt ex malis ad mala. Hoc catholica fides nouit: in hoc etiam nonnulli heretici sine ulla contradictione consentiunt. Iudicari autem quemquam non secundum merita que habuit quamdiu fuit in corpore, sed secundum merita que fuerat habiturus si diutius uixisset in corpore, unde opinari potuerint homines, quorum ingenia non esse contemptibilia uestre indicant littere, mirans et stupens reperire non possum: nec credere auderem, nisi uobis non credere non auderem. Sed spero adfuturum Deum, ut commoniti cito uideant, ea que dicuntur futura fuisse peccata, si per Dei iudicium in non baptizatis possunt iure puniri, etiam per Dei gratiam baptizatis posse dimitti. Quicumque enim dicit, puniri tantum posse Deo iudicante futura peccata, dimitti autem Deo miserante non posse, cogitare debet quantam Deo faciat gratieque eius iniuriam; quasi futurum peccatum prenosci possit, nec possit ingosci. Quod si absurdum est; magis ergo futuris, si diu uiuerent, peccatoribus, cum in parua etate moriuntur, lauacro quo peccata diluuntur, debuit subuenire.



CAPUT XIII.

25. Quod si forsitan dicunt, penitentibus peccata dimitti; et ideo istos non baptizari in [1 1Kb] paruula etate morientes, quia presciti sunt penitentiam, si uiuerent, non acturi; eos autem qui baptizantur, et paruuli de corporibus exeunt, Deum prescisse acturos penitentiam fuisse, si uiuerent: attendant et uideant, si ita est, non iam in paruulis sine Baptismate morientibus peccata originalia uindicari, sed sua cuiusque futura si uiueret: itemque baptizatis non originalia dilui, sed sua futura si uiuerent; quoniam non possent nisi in maiore etate peccare [2 1Kb] : sed alios acturos penitentiam, alios non acturos fuisse preuisos; ideo alios baptizatos, allos sine baptismo exisse de hac uita. Hoc si auderent [3 1Kb] Pelagiani, non iam laborarent negando originale peccatum, querere paruulis extra regnum Dei nescio cuius sue felicitatis locum: maxime quando conuincuntur non eos habere posse uitam eternam, quia non manducauerunt carnem nec biberunt sanguinem Christi ; et quia in eis, qui nullum habent omnino peccatum, falsus est Baptismus qui in remissionem traditur peccatorum. Dicerent enim prorsus nullum esse originale peccatum, sed pro suis futuris, si uiuerent, meritis uel baptizari uel non baptizari eos qui de corpore soluuntur infantes; et pro suis futuris meritis  eos uel accipere uel non accipere corpus et sanguinem Christi, sine quo uitam prorsus habere non possunt: et in ueram remissionem peccatorum baptizari, quamuis nullum ex Adam traherent; quoniam remittuntur eis peccata, de quibus illos Deus penitentiam presciuit acturos. Ita facillime agerent atque obtinerent causam suam, qua negant esse originale peccatum, et gratiam Dei non dari nisi secundum merita nostra contendunt. Sed quia hominum futura, que non sunt futura, procul dubio nulla sunt merita, et hoc uidere facillimum est: ideo nec Pelagiani hoc dicere potuerunt; et multo magis nec isti dicere debuerunt. Dici enim non potest quam moleste feram, quod uiderunt Pelagiani esse falsissimum et absurdissimum, hoc non uidisse istos, qui nobiscum errorem illorum hereticorum catholica auctoritate condemnant.



CAPUT XIu.

26. Scripsit librum de Mortalitate Cyprianus, multis ac pene omnibus qui ecclesiasticas litteras amant, laudabiliter notum: in quo propterea dicit non solum non esse fidelibus inutilem mortem, uerum etiam utilem reperiri, quoniam peccandi periculis hominem subtrahit, et in non peccandi securitate constituit. Sed quid prodest, si etiam futura, que commissa non sunt, peccata puniuntur? Agit [1 1Kb] tamen ille copiosissime atque optime, peccandi pericula nec deesse in ista uita, nec superesse post illam. Ubi et ilud testimonium ponit de libro Sapientie, Raptus est, ne malitia mutaret intellectum eius. Quod a me quoque positum, fratres istos ita respuisse dixistis, tanquam non de libro canonico adhibitum: quasi et excepta huius libri attestatione res ipsa non clara, sit, quam uoluimus [2 1Kb] hinc doceri. Quis enim audeat negare christianus, iustum, si morte preoccupatus fuerit, in refrigerio futurum ? Quilibet hoc dixerit, quis homo sane fidei resistendum putabit? Item si dixerit, iustum, si a sua iustitia recesserit, in qua diu uixit, et in ea fuerit impietate defunctus, in qua, non dico unum annum, sed unum diem uixerit, in penas iniquis debitas hinc iturum, nichil sibi sua preterita iustitia profutura : huic perspicue ueritati quis fidelium contradicet? Porro, si queratur a nobis utrum si tunc esset mortuus, quando erat iustus, penas esset inuenturus, an requiem; numquid requiem respondere dubitabimus? Hec est tota causa cur dictum est, a quocumque sit dictum, Raptus est, ne malitia mutaret intellectum eius. Dictum est enim secundum pericula uite huius, non secundum prescientiam Dei, qui hoc presciuit quod futurum erat, non quod futurum non erat: id est, quod ei mortem immaturam fuerat largiturus, ut tentationum subtraheretur incerto; non quod peccaturus esset, qui mansurus in tentatione non esset. De hac quippe uita legitur in libro Iob, Numquid non tentatio est uita humana super terram ? Sed quare aliis concedatur, ut ex huius uite periculis dum iusti sunt  auferantur; alii uero iusti donec a iustitia cadant, in eisdem periculis uita productiore teneantur; quis cognouit sensum Domini ? Et tamen hinc intelligi datur, etiam illis iustis qui bonos piosque mores usque ad senectutis maturitatem et diem uite huius ultimum seruant, non in suis meritis, sed in Domino esse gloriandum: quoniam qui uite breuitate rapuit iustum, ne malitia mutaret intellectum eius, ipse in quantacumque uite longitudine custodit iustum, ne malitia mutet intellectum eius. Cur autem hic tenuerit casurum iustum, quem priusquam caderet hinc posset auferre, iustissima omnino, sed inscrutabilia sunt iudicia eius.

27. Que cum ita sint, non debuit repudiari sententia libri Sapientie, qui meruit in Ecclesia Christi de gradu lectorum Ecclesie Christi tam longa annositate recitari, et ab omnibus Christianis, ab episcopis usque ad extremos laicos fideles, penitentes, catechumenos, cum ueneratione diuine auctoritatis audiri. Certe enim si de diuinarum Scripturarum tractatoribus qui fuerunt ante nos, proferrem defensionem huiusce sententie, quam nunc solito diligentius atque copiosius contra nouum Pelagianorum defendere urgemur errorem; hoc est, gratiam Dei non secundum merita nostra dari, et gratis dari cui datur; quia neque uolentis, neque currentis, sed miserentis est Dei; iusto autem iudicio non dari cui non datur, quia non est iniquitas apud Deum : si huius ergo sententie defensionem ex diuinorum eloquiorum nos precedentibus catholicis tractatoribus promerem; profecto hi fratres, pro quibus nunc agimus, acquiescerent: hoc enim significastis litteris uestris. Quid igitur opus est ut eorum scrutemur opuscula, qui priusquam ista heresis oriretur, non habuerunt necessitatem in hac difficili ad soluendum questione uersari? quod procul dubio facerent, si respondere talibus cogerentur. Unde factum est ut de gratia Dei quid sentirent, breuiter quibusdam scriptorum suorum locis et transeunter attingerent: immorarentur uero in eis que aduersus inimicos [1 1Kb] Ecclesie disputabant, et in exhortationibus ad quasque uirtutes, quibus Deo uiuo et uero pro adipiscenda uita eterna et uera felicitate seruitur. Frequentationibus autem orationum simpliciter apparebat Dei gratia quid ualeret: non enim poscerentur de Deo [2 1Kb] que precipit fieri, nisi ab illo donaretur ut fierent.

28. Sed qui sententiis tractatorum instrui uolunt, oportet ut istum librum Sapientie, ubi legitur, Raptus est, ne malitia mutaret intellectum eius, omnibus tractatoribus anteponant: quoniam sibi eum anteposuerunt etiam temporibus proximi Apostolorum egregii tractatores, qui eum testem adhibentes, nichil se adhibere nisi diuinum testimonium crediderunt. Et certe beatissimum Cyprianum disputasse constat, ut celerioris mortis beneficium commendaret, a peccatorum periculis eripi eos qui hanc uitam finiunt in qua peccari potest. In eodem libro ait inter cetera:  Cur non cum Christo futurus, et de Domini pollicitatione securus, quod ad Christum uoceris, amplecteris; et quod diabolo-careas, gratularis? Et alio loco: Pueri, inquit, periculum lubrice etatis euadunt. Itemque alio Quid non, inquit, properamus et currimus, ut patriam nostram uidere, ut parentes salutare possimus? Magnus illic nos charorum numerus exspectat parentum, fratrum, filiorum; frequens nos et copiosa turba desiderat, iam de sua incolumitate secura, adhuc de nostra salute sollicita. His atque huiusmodi doctor ille sententiis in catholice fidei luce clarissima, satis aperteque testatur, usque ad huius corporis depositionem peccandi pericula tentationesque metuendas; deinceps nulla talia quemquam esse passurum. Quod etsi non testaretur, quando de hac re christianus qualiscumque dubitaret? Quomodo igitur homini lapso, et in eodem lapsu istam uitam misere finienti, atque in penas eunti talibus debitas; quomodo, inquam, huic non plurimum summeque prodesset, si ex hoc tentationum loco priusquam laberetur, morte raperetur.

29. Ac per hoc, si absit nimis inconsiderata contentio, tota questio ista finita est de illo qui raptus est, ne malitia mutaret intellectum eius. Nec ideo liber Sapientie, qui tanta numerositate annorum legi meruit in Ecclesia Christi, in quo et hoc legitur, pati debet iniuriam, quoniam resistit eis qui pro meritis hominum falluntur, ut ueniant contra Dei manifestissimam gratiam: que maxime apparet in paruulis; quorum cum alii baptizati, alii non baptizati uite huius terminum sumunt, satis indicant misericordiam et iudicium; misericordiam quidem gratuitam, iudicium debitum. Si enim iudicarentur homines pro meritis sue uite, que non habuerunt morte preuenti, sed habituri essent, si uiuerent; nichil prodesset ei qui raptus est, ne malitia mutaret intellectum eius; nichil prodesset eis qui lapsi moriuntur, si ante morerentur: quod nullus dicere christianus audebit. Quocirca non debent fratres nostri, qui nobiscum pro catholica fide perniciem Pelagiani erroris impugnant, huic Pelagiane in tantum fauere opinioni, qua opinantur gratiam Dei secundum merita nostra dari; ut quod illi audere non possunt, sententiam ueram plane et antiquitus christianam, Raptus est, ne malitia mutaret intellectum eius, destruere moliantur; et id astruere, quod, non dico crediturum, sed somniaturum neminem putaremus, secundum ea scilicet iudicari quemque mortuorum, que gesturus fuerat, si tempore prolixiore uixisset. Ita quippe claret inuictum esse quod dicimus, gratiam Dei non secundum merita nostra dari, ut huic ueritati contradicentes ingeniosi homines hec, ab omnium auribus et cogitationibus abigenda, dicere cogerentur.



CAPUT Xu.

30. Est etiam preclarissimum lumen predestinationis et gratie, ipse Saluator, ipse Mediator Dei et hominum homo Christus iehsu: qui ut hoc esset, quibus tandem suis uel operum uel fidei precedentibus meritis natura humana que in illo est comparauit? Respondeatur queso: ille homo,  ut a uerbo Patri ceterno in unitatem persone assumptus, Filius Dei unigenitus esset, unde hoc meruit? Quod eius bonum qualecumque precessit? Quid egit ante, quid credidit, quid petiuit, ut ad hanc ineffabilem excellentiam perueniret? Nonne faciente ac suscipiente uerbo, ipse homo, ex quo esse cepit, Filius Dei unicus esse cepit? Nonne Filium Dei unicum femina illa gratia plena concepit? Nonne de Spiritu sancto et uirgine Maria Dei Filius unicus natus est, non carnis cupidine, sed singulari [1 1Kb] Dei munere? Numquid metuendum fuit, ne accedente etate homo ille libero peccaret arbitrio? Aut ideo in illo non libera uoluntas erat, ac non tanto magis erat, quanto magis peccato seruire non poterat? Nempe ista omnia singulariter admiranda, et alia si qua eius propria uerissime dici possunt, singulariter in illo accepit humana, hoc est, nostra natura, nullis suis precedentibus meritis. Respondeat hic homo Deo, si audet, et dicat, Cur non et ego? Et si audierit, O homo, tu qui es qui respondeas Deo ? nec sic cohibeat, sed augeat impudentiam, et dicat, Quomodo audio, Tu qui es, o homo? Cum sim quod audio, id est homo, quod est et ille de quo ago, cur non sim quod et ille? At enim gratia ille talis ac tantus est. Cur diuersa est gratia, ubi natura communis est? Certe non est acceptio personarum apud Deum . Quis, non dico christianus, sed insanus hec dicat?

31. Appareat itaque nobis in nostro capite ipse fons gratie, unde secundum uniuscuiusque mensuram se per cuncta eius membra diffundit. Ea gratia fit ab initio fidei sue homo quicumque christianus, qua gratia homo ille ab initio suo factus est Christus: de ipso Spiritu et hic renatus, de quo est ille natus; eodem Spiritu fit in nobis remissio peccatorum, quo Spiritu factum est ut nullum haberet ille peccatum. Hec se Deus esse facturum profecto presciuit. Ipsa est igitur predestinatio sanctorum, que in Sancto sanctorum maxime claruit: quam negare quis potest recte intelligentium eloquia ueritatis? Nam et ipsum Dominum glorie [2 1Kb] , in quantum homo factus est Dei Filius, predestinatum esse didicimus [3 1Kb] . Clamat Doctor Gentium in capite Epistolarum suarum, Paulus seruus Iesu Christi, uocatus apostolus, segregatus in Euangelium Dei, quod ante promiserat per Prophetas suos in Scripturis sanctis de Filio suo, qui factus est ei ex semine Dauid secundum carnem, qui predestinatus est Filius Dei in uirtute, secundum Spiritum sanctificationis ex resurrectione mortuorum . Predestinatus est ergo iehsu, ut qui futurus erat secundum carnem filius Dauid, esset tamen in uirtute Filius Dei secundum Spiritum santificationis; quia natus est de Spiritu sancto et uirgine Maria. Ipsa est illa ineffabiliter facta hominis a Deo uerbo susceptio singularis, ut Filius Dei et filius hominis simul, filius hominis propter susceptum hominem, et Filius Dei  propter suscipientem unigenitum Deum ueraciter et proprie diceretur; ne non trinitas, sed quaternitas crederetur. Predestinata est ista nature humane tanta et tam celsa et summa subuectio, ut quo attolleretur altius, non haberet: sicut pro nobis ipsa diuinitas quo usque se deponeret humilius, non habuit, quam suscepta natura hominis cum infirmitate carnis usque ad mortem crucis. Sicut ergo predestinatus est ille unus, ut caput nostrum esset: ita multi predestinati sumus, ut membra eius essemus. Humana hic merita conticescant, que perierunt per Adam: et regnet que regnat Dei gratia per Iesum Christum Dominum nostrum, unicum Dei Filium, unum Dominum [1 1Kb] . Quisquis in capite nostro precedentia merita singularis illius generationis inuenerit, ipse in nobis membris eius precedentia merita multiplicate regenerationis inquirat. Neque enim retributa est Christo illa generatio, sed tributa, ut alienus ab omni obligatione peccati, de Spiritu et uirgine nasceretur. Sic et nobis ut ex aqua et Spiritu renasceremur, non retributum est pro aliquo merito, sed gratis tributum: et si nos ad lauacrum regenerationis fides duxit, non ideo putare debemus, priores nos dedisse aliquid, ut retribueretur nobis regeneratio salutaris; ille quippe nos fecit credere in Christum, qui nobis fecit in quem credimus Christum; ille facit in hominibus principium fidei et perfectionem in Iesum, qui fecit hominem principem fidei et perfectorem Iesum: sic enim est appellatus, ut scitis, in Epistola que est ad Hebreos .



CAPUT XuI.

32. uocat enim Deus predestinatos multos filios suos, ut eos faciat membra predestinati unici Filii sui, non ea uocatione qua uocati sunt et qui noluerunt uenire ad nuptias ; illa quippe uocatione et Iudei uocati sunt, quibus Christus crucifixus scandalum est; et Gentes, quibus crucifixus stultitia est: sed ea uocatione predestinatos uocat, quam distinxit Apostolus, dicens, ipsis uocatis Iudeis et Grecis predicare se Christum Dei uirtutem et Dei sapientiam. Sic enim ait, Ipsis autem uocatis ; ut illos ostenderet non uocatos: sciens esse quamdam certam uocationem eorum qui secundum propositum uocati sunt, quos ante presciuit et predestinauit conformes imaginis Filii sui . Quam uocationem significans, ait: Non ex operibus, sed ex uocante dictum est ei, Quia maior seruiet minori . Numquid dixit, Non ex operibus, sed ex credente? Prorsus etiam hoc abstulit homini, ut totum daret Deo. Dixit ergo, sed ex uocante: non quacumque uocatione, sed qua uocatione fit credens.

33. Hanc intuebatur etiam, cum diceret: Sine penitentia sunt dona et uocatio Dei. Nam et ibi quid agebatur paulisper aduertite. Cum enim dixisset, Nolo enim uos ignorare, fratres, sacramentum hoc, ut non sitis uobis sapientes: quia cecitas ex parte Isrel [2 1Kb] facta  est, donec plenitudo gentium intraret, et sic omnis Isrel saluus fieret; sicut scriptum est, ueniet ex Sion qui eripiat, et auertat impietatem ab Iacob, et hoc illis a me testamentum, cum abstulero peccata eorum: mox addidit quod diligenter intelligendum est, Secundum Euangelium quidem inimici propter uos, secundum electionem autem dilecti propter patres . Quid est, Secundum Euangelium quidem inimici propter uos, nisi quod eorum inimicitia qua occiderunt Christum, Euangelio, sicut uidemus, sine dubitatione profecit? Et hoc ostendit ex Dei dispositione uenisse, qui bene uti nouit etiam malis: non ut ei prosint uasa ire, sed ut ipso illis bene utente, prosint uasis misericordie. Quid enim apertius dici potuit, quam id quod dictum est, Secundum Euangelium quidem inimici propter uos? Est ergo in malorum potestate peccare: ut autem peccando hoc uel hoc illa malitia faciant, non est in eorum potestate, sed Dei diuidentis tenebras et ordinantis eas; ut hinc etiam quod faciunt contra uoluntatem Dei, non impleatur nisi uoluntas Dei. Legimus in Actibus Apostolorum, quod cum dimissi a Iudeis Apostoli uenissent ad suos, et indicassent quanta eis sacerdotes et seniores dixerunt; leuauerunt illi uocem unanimes omnes ad Dominum, et dixerunt: Domine, tu es qui fecisti celum et terram, et mare, et omnia que in eis sunt, qui per os patris nostri Dauid, sancti pueri tui, dixisti, Quare fremuerunt gentes, et populi meditati sunt inania; astiterunt reges terre, et principes conuenerunt in unum, aduersus Dominum et aduersus Christum eius? Conuenerunt enim in ueritate, in ciuitate ista, aduersus sanctum puerum tuum Iesum quem unxisti, Herodes et Pilatus et populus Isrel, facere quanta manus tua et consilium predestinauit fieri . Ecce quod dictum est, Secundum Euangelium quidem inimici propter uos. Tanta quippe ab inimicis Iudeis manus Dei et consilium predestinauit fieri, quanta necessaria fuerunt Euangelio propter nos [1 1Kb] . Sed quid est quod sequitur, Secundum electionem autem dilecti propter patres? Numquid illi inimici, qui in suis inimicitiis perierunt, et aduersantes Christo de gente ipsa adhuc pereunt, ipsi sunt electi atque dilecti? Absit: quis hoc uel stultissimus dixerit? Sed utrumque licet inter se contrarium, id est, inimici et dilecti, quamuis non in eosdem homines, tamen in eamdem gentem conuenit Iudeorum, et ad idem carnale semen Isrel, aliis eorum ad claudicationem, aliis ad benedictionem Isrel ipsius pertinentibus. Hunc enim sensum apertius superius explicauit, ubi ait, Quod querebat Isrel, hoc non est consecutus: electio autem consecuta est, ceteri uero excecati sunt . In utrisque tamen idem ipse Isrel. Ubi ergo audimus, Isrel non est consecutus, uel, ceteri excecati sunt; ibi intelligendi sunt inimici propter nos: ubi uero audimus, Electio autem consecuta est; ibi intelligendi sunt dilecti propter patres: quibus patribus utique ista promissa  sunt. Abrahe quippe dicte sunt promissiones et semini eius . Undeet in ista olea oleaster inseritur Gentium. Iam porro electionem quam dicat [1 1Kb] , quia secundum gratiam, non secundum debitum, debet utique occurrere; quoniam reliquie per electionem gratie facte sunt [2 1Kb] . Hec electio consecuta est, ceteris excecatis. Secundum hanc electionem Isrelite dilecti propter patres. Non enim uocatione illa uocati sunt, de qua dictum est, Multi uocati ; sed illa qua uocantur electi. Unde et hic poste aquam dixit, Secundum electionem autem dilecti propter patres; continuo subiecit unde agimus, Sine penitentia enim sunt dona et uocatio Dei: id est, sine mutatione stabiliter fixa sunt. Ad hanc uocationem qui pertinent, omnes sunt docibiles Dei: nec potest eorum quisquam dicere, Credidi ut sic uocarer; preuenit eum quippe misericordia Dei, quia sic est uocatus ut crederet. Omnes enim docibiles Dei ueniunt ad Filium: quoniam audierunt et didicerunt a Patre per Filium, qui euidentissime dicit, Omnis qui audiuit a Patre et didicit, uenit ad me. Istorum autem nemo perit, quia omne quod dedit ei Pater, non perdet ex eo quidquam . Quisquis ergo inde est, omnino non perit: nec erat inde qui perit [3 1Kb] . Propter quod dictum est, Ex nobis exierunt, sed non erant ex nobis; nam si fuissent ex nobis, mansissent utique nobiscum .



CAPUT XuII.

34. Intelligamus ergo uocationem qua fiunt electi: non qui eliguntur quia crediderunt, sed qui eliguntur ut credant. Hanc enim et Dominus ipse satis aperit, ubi dicit: Non uos me elegistis, sed ego elegi uos . Nam si propterea electi erant, quia crediderant; ipsi eum prius utique elegerant credendo in eum, ut eligi mererentur. Aufert autem hoc omnino, qui dicit, Non uos me elegistis, sed ego uos elegi. Et ipsi quidem procul dubio elegerunt eum, quando crediderunt in eum. Unde non ob aliud dicit, Non uos me elegistis, sed ego uos elegi; nisi quia non elegerunt eum ut eligeret eos, sed ut eligerent eum elegit eos: quia misericordia eius preuenit eos  secundum gratiam, non secundum debitum. Elegit ergo eos de mundo cum hic ageret carnem [4 1Kb] , sed iam electos in se ipso ante mundi constitutionem. Hec est immobilis ueritas predestinationis et gratie. Nam quid est quod ait Apostolus, Sicut elegit nos in ipso ante mundi constitutionem ? Quod profecto si propterea dictum est, quia presciuit Deus credituros, non quia facturus fuerat ipse credentes; contra istam prescientiam loquitur Filius, dicens, Non uos me elegistis [5 1Kb] , sed ego uos elegi:  cum hoc potius prescierit Deus, quod ipsi eum fuerant electuri, ut ab illo mererentur eligi. Electi sunt itaque ante mundi constitutionem ea predestinatione, in qua Deus sua futura facta presciuit: electi sunt autem de mundo ea uocatione, qua Deus id quod predestinauit, impleuit. Quos enim predestinauit, ipsos et uocauit; illa scilicet uocatione secundum propositum: non ergo alios, sed quos predestinauit, ipsos et uocauit: nec alios, sed quos ita uocauit, ipsos et iustificauit: nec alios, sed quos predestinauit, uocauit, iustificauit, ipsos et glorificauit ; illo utique fine qui non habet finem. Elegit ergo Deus fideles, sed ut sint, non quia iam erant. Apostolus Iacobus dicit: Nonne Deus elegit pauperes in hoc mundo, diuites in fide, et heredes regni, quod repromisit Deus diligentibus se ? Eligendo ergo facit diuites in fide, sicut heredes regni. Recte quippe in eis hoc eligere dicitur, quod ut in eis faciat, eos eligit [1 1Kb] . Rogo, quis audiat Dominum dicentem, Non uos me elegistis, sed ego uos elegi; et audeat dicere, credere homines ut eligantur, cum potius eligantur ut credant, ne contra sententiam ueritatis priores inueniantur elegisse Christum, quibus dicit Christus, Non uos me elegistis, sed ego uos elegi?



CAPUT XuIII.

35. Quis audiat Apostolum dicentem, Benedictus Deus et Pater Domini nostri Iesu Christi, qui benedixit nos in omni benedictione spirituali, in celestibus in Christo: sicut elegit nos in ipso ante mundi constitutionem, ut essemus sancti et immaculati in conspectu eius in caritate, predestinans nos in adoptionem filiorum per Iesum Christum in ipsum, secundum placitum uoluntatis sue, in qua gratificauit nos in dilecto Filio suo; in quo habemus redemptionem per sanguinem ipsius, remissionem peccatorum secundum diuitias gratie eius, que abundauit in nos [2 1Kb] in omni sapientia et prudentia, ut ostenderet nobis mysterium uoluntatis sue, secundum bonam uoluntatem suam, quam proposuit in illo, in dispensatione [3 1Kb] plenitudinis temporum instaurare omnia in Christo, que in celis sunt et que in terris in ipso: in quo etiam et sortem consecuti sumus, predestinati secundum propositum [4 1Kb] , qui uniuersa operatur secundum consilium uoluntatis sue, ut simus in laudem glorie eius : quis, inquam, hec audiat diligenter et intelligenter, et audeat de hac, quam defendimus, tam clara ueritate dubitare [5 1Kb] ? Elegit Deus in Christo ante constitutionem mundi membra eius: et quomodo eligeret eos qui nondum erant, nisi predestinando? Elegit ergo predestinans nos. Numquid eligeret impios et immundos? Nam si questio proponatur, utrum hos eligat,  an potius sanctos et immaculatos; quid horum respondeat quis requirat [1 1Kb] , ac non statim ferat pro sanctis immaculatisque sententiam?

36. »Presciebat ergo«, ait Pelagianus, »qui futuri essent sancti et immaculati per libere uoluntatis arbitrium: et ideo eos ante mundi constitutionem in ipsa sua prescientia, qua tales futuros esse presciuit, elegit. Elegit ergo,« inquit, »antequam essent, predestinans filios, quos futuros sanctos immaculatosque presciuit: utique ipse non fecit, nec se facturum, sed illos futuros esse preuidit.« Intueamur ergo uerba Apostoli, atque uideamus utrum propterea nos elegerit ante mundi constitutionem, quia sancti et immaculati futuri eramus, an ut essemus. Benedictus, inquit, Deus et Pater Domini nostri Iesu Christi, qui nos benedixit in omni benedictione spirituali in celestibus in Christo: sicut elegit nos in ipso ante mundi constitutionem, ut essemus sancti et immaculati. Non ergo quia futuri eramus, sed ut essemus. Nempe certum est, nempe manifestum est: ideo quippe tales eramus futuri, quia elegit ipse, predestinans ut tales per gratiam eius essemus. Ita ergo nos benedixit benedictione spirituali in celestibus in Christo Iesu, sicut elegit nos in ipso ante mundi constitutionem, ut essemus sancti et immaculati in conspectu eius, in caritate predestinans nos in adoptionem filiorum per Iesum Christum in ipsum. Deinde quid adiungat, attendite: secundum placitum, inquit, uoluntatis sue; ne in tanto beneficio gratie de placito gloriaremur [2 1Kb] uoluntatis nostre. In qua gratificauit nos, inquit, in dilecto Filio suo: in qua utique uoluntate sua gratificauit nos. Sic dictum est gratificauit a gratia, sicut iustificauit dicitur a iustitia. In quo habemus, inquit, redemptionem per sanguinem ipsius, remissionem peccatorum secundum diuitias gratie eius, que abundauit in nos in omni sapientia et prudentia, ut ostenderet nobis mysterium uoluntatis sue, secundum bonam uoluntatem suam. In hoc mysterio uoluntatis sue posuit diuitias gratie sue, secundum bonam uoluntatem suam, non secundum nostram: que bona esse non posset, nisi ipse secundum bonam uoluntatem suam, ut bona fieret, subueniret. Cum autem dixisset, Secundum bonam uoluntatem suam; subiecit, quam proposuit in illo, id est, in dilecto Filio suo, in dispensatione plenitudinis temporum instaurare omnia in Christo, que in celis sunt, et que in terris in ipso: in quo etiam et sortem consecuti sumus, predestinati secundum propositum, qui uniuersa operatur secundum consilium uoluntatis sue, ut simus in laudem glorie eius.

37. Nimis longum est de singulis disputare. Cernitis autem procul dubio, cernitis quanta manifestatione apostolici eloquii defendatur hec gratia, contra quam merita extolluntur humana, tanquam homo aliquid prior det, ut retribuatur ei. Elegit ergo nos Deus in Christo ante mundi constitutionem, predestinans nos in adoptionem filiorum: non quia per nos sancti et  immaculati futuri eramus, sed elegit predestinauitque ut essemus. Fecit autem hoc secundum placitum uoluntatis sue, ut nemo de sua, sed de illius erga se uoluntate glorietur: fecit hoc secundum diuitias gratie saue, secundum bonam uoluntatem suam, quam proposuit in dilecto Filio suo, in quo sortem consecuti sumus, predestinati secundum propositum, non nostrum, sed eius, qui uniuersa operatur, usque adeo ut ipse in nobis operetur et uelle . Operatur autem secundum consilium uoluntatis sue, ut simus in laudem glorie eius. Hinc est quod clamamus, ut nemo glorietur in homine , ac per hoc nec in se ipso; sed qui gloriatur, in Domino glorietur , ut simus in laudem glorie eius. Ipse quippe operatur secundum propositum suum, ut simus in laudem glorie eius, utique sancti et immaculati, propter quod nos uocauit, predestinans ante mundi constitutionem. Ex hoc proposito eius est illa electorum propria uocatio, quibus omnia cooperatur in bonum: quia secundum propositum uocati sunt , et sine penitentia sunt dona et uocatio Dei.



CAPUT XIX.

38. Sed hi nostri, de quibus et pro quibus nunc agimus, forsitan dicunt, Pelagianos hoc apostolico testimonio refutari, ubi dicit ideo nos electos in Christo et predestinatos ante mundi constitutionem, ut essemus sancti et immaculati in conspectu eius in caritate. Ipsi enim putant, »acceptis preceptis iam per nos ipsos fieri libere uoluntatis arbitrio sanctos et immaculatos, in conspectu eius in caritate: quod futurum Deus quoniam presciuit,« inquiunt, »ideo nos ante mundi constitutionem elegit et predestinauit in Christo.« Cum dicat Apostolus, Non quia futuros tales nos esse presciuit, sed ut essemus tales per ipsam electionem gratie sue, qua gratificauit nos in dilecto Filio suo. Cum ergo nos predestinauit, opus suum presciuit, quo nos sanctos et immaculatos facit. Unde recte hoc testimonio Pelagianus error arguitur. »Nos autem dicimus,« inquiunt, »nostram Deum non prescisse nisi fidem, qua credere incipimus, et ideo nos elegisse ante mundi constitutionem, ac predestinasse, ut etiam sancti et immaculati gratia atque opere eius essemus.« Sed audiant et ipsi in hoc testimonio, ubi dicit, Sortem consecuti sumus, predestinati secundum propositum, qui uniuersa operatur. Ipse ergo ut credere incipiamus operatur, qui uniuersa operatur. uocationem quippe illam de qua dictum est, Sine penitentia enim sunt dona et uocatio Dei ; et de qua dictum est, Non ex operibus, sed ex uocante ; cum posset dicere, Sed ex credente: et electionem quam significauit Dominus, dicens, Non uos me elegistis, sed ego uos elegi ; nec fides ipsa precedit. Non enim quia credidimus, sed ut credamus elegit nos: ne priores eum elegisse dicamur, falsumque sit, quod absit, Non uos me elegistis, sed ego uos elegi. Nec quia credidimus, sed ut credamus uocamur: atque illa uocatione, que sine penitentia est, id prorsus agitur et peragitur, ut credamus. Nec omnia replicanda sunt  de hac re tam multa que diximus.

39. Denique et in huius testimonii consequentibus, Deo gratias agit Apostolus pro his qui crediderunt, non utique quoniam eis annuntiatum est Euangelium, sed quoniam crediderunt. Ait enim: In quo et uos audientes uerbum ueritatis Euangelium salutis uestre, in quo credentes signati estis Spiritu promissionis sancto, qui est pignus hereditatis nostre, in redemptionem acquisitionis, in laudem glorie ipsius: propter hoc et ego audita fide uestra in Christo Iesu et in omnes sanctos, non cesso gratias agere pro uobis . Noua erat et recens eorum fides predicato sibi Euangelio, qua fide audita, gratias Deo pro eis agit Apostolus. Si homini gratias ageret pro eo quod illum uel putaret non prestitisse uel nosset, adulatio uel irrisio uerius quam gratiarum actio diceretur. Nolite errare; Deus non irridetur [1 1Kb] : donum enim eius est etiam incipiens fides, ne Apostoli falsa uel fallax gratiarum actio merito iudicetur. Quid illud? nonne initium fidei apparet Thessalonicensium, de quo tamen idem apostolus Deo gratias agit, dicens, Propterea et nos gratias agimus Deo sine intermissione, quoniam cum percepissetis a nobis uerbum auditus Dei, excepistis non ut uerbum hominum, sed sicut est uere uerbum Dei, quod operatur in uobis, cui credidistis ? Quid est quod hinc Deo gratias agit? Nempe uanum est atque inane, si cui gratias agit, hoc ipse non fecit [2 1Kb] . Sed quia hoc uanum et inane non est, profecto Deus cui de hoc opere gratias agit, ipse fecit, ut cum percepissent ab Apostolo uerbum auditus Dei, exciperent illud non ut uerbum hominum, sed sicut est uere, uerbum Dei. Deus igitur operatur in cordibus hominum, uocatione illa secundum propositum suum, de qua multum locuti sumus, ut non inaniter audiant Euangelium, sed eo audito conuertantur et credant, excipientes non ut uerbum hominum, sed sicut est uere uerbum Dei.



CAPUT XX.

40. Illud etiam initium fidei hominum donum Dei esse nos admonet, cum hoc significet Apostolus dicens in Epistola ad Colossenses: Orationi instate, uigilantes in illa in gratiarum actione, orantes simul et pro nobis, ut Deus aperiat nobis ostium uerbi sui ad loquendum mysterium Christi, propter quod etiam uinctus sum, ut manifestem illud ita ut oportet me loqui . Quomodo aperitur ostium uerbi, nisi cum sensus aperitur audientis ut credat, et initio fidei facto, ea que ad edificandam salubrem doctrinam predicantur et disputantur admittat; ne per infidelitatem corde clauso, ea que dicuntur improbet ac repellat? Unde et ad Corinthios ait: Permanebo autem Ephesi usque ad Pentecosten; ostium enim mihi apertum est magnum et euidens, et aduersarii multi . Quid hic aliud potest intelligi, nisi predicato ibi per eum primitus Euangelio credidisse multos, et multos eiusdem fidei aduersarios  exstitisse, secundum illud Domini, Nemo ad me uenit, nisi cui datum fuerit a Patre meo : et, uobis datum est nosse mysterium regni celorum; illis autem non est datum ? Ostium ergo apertum est in eis quibus datum est: aduersarii autem multi ex eis quibus non est datum.

41. Itemque ad eosdem in secunda Epistola idem apostolus: Cum uenissem, inquit, in Troadem in Euangelium Christi, et ostium mihi apertum esset in Domino, non habui requiem spiritui meo, eo quod non inueni Titum fratrem meum: sed uale illis faciens exii in Macedoniam. Quibus uale fecit, nisi eis qui crediderant, in quorum scilicet cordibus euangelizanti apertum est ostium? Quid autem adiungat attendite: Deo autem, inquit, gratias, qui semper triumphare nos facit in Christo, et odorem notitie sue per nos manifestat in omni loco: quia Christi bonus odor sumus Deo, in his qui salui fiunt, et in his qui pereunt; quibusdam quidem odor mortis in mortem, quibusdam autem odor uite in uitam. Ecce unde gratias agit miles acerrimus et defensor inuictissimus gratie: ecce unde gratias agit, quia Christi bonus odor sunt Apostoli Deo, et in his qui salui fiunt gratia eius, et in his qui pereunt iudicio eius. Sed ut minus succenseatur hec parum intelligentibus [1 1Kb] , ipse admonet, cum adiungit et dicit, Et ad hec quis idoneus ? uerum redeamus ad ostii apertionem, qua initium fidei audientium significauit Apostolus. Quid est enim, Orantes simul et pro nobis, ut Deus aperiat nobis ostium uerbi; nisi apertissima demonstratio, etiam ipsum initium fidei esse donum Dei? Non enim orando peteretur ab eo, nisi ab ipso tribui crederetur. Hoc donum celestis gratie in illam purpurariam descenderat, cui, sicut Scriptura dicit in Actibus Apostolorum, Deus aperuerat sensum eius, et intendebat in ea que a Paulo dicebantur . Sic enim uocabatur, ut crederet. Agit quippe Deus quod uult in cordibus hominum, uel adiuuando, uel iudicando, ut etiam per eos impleatur quod manus eius et consilium predestinauit fieri .

42. Frustra itaque etiam illud, quod Regnorum et Paralipomenon Scriptura teste probauimus, cum Deus uult fieri quod non nisi uolentibus hominibus oportet fieri, inclinari eorum corda ut hoc uelint , eo scilicet inclinante qui in nobis mirabili modo et ineffabili operatur et uelle, ad causam de qua disserimus, non pertinere dixerunt . Quid est aliud, nichil dicere, et tamen contradicere? nisi forte cur eis hoc uisum sit, rationem uobis aliquam reddiderunt, quam uos in litteris uestris tacere maluistis. Sed que illa esse possit ignoro. An forte quia ostendimus hoc Deum egisse in cordibus hominum, et ad hoc perduxisse quorum ei placuit uoluntates, ut rex constitueretur Saül siue Dauid; ideo hec exempla cause huic conuenire non putant, quoniam non hoc est temporaliter regnare in hoc seculo, quod est in eternum regnare  cum Deo; ac per hoc existimant ad regna terrena facienda Deum inclinare, ad regnum uero celeste obtinendum Deum non inclinare quorum uoluerit uoluntates? Sed puto propter regnum celorum, non propter regnum terrenum esse dictum, Inclina cor meum in testimonia tua ; uel, A Domino gressus hominis diriguntur, et uiam eius uolet ; uel, Paratur uoluntas a Domino ; uel, Fiat Dominus noster nobiscum, sicut erat cum patribus nostris: non derelinquat nos, nec auertat nos a se; inclinet corda nostra ad se, ut eamus in omnibus uiis eius ; uel. Dabo eis cor cognoscendi me, et aures audientes ; uel, Dabo eis cor aliud, et spiritum nouum dabo eis . Audiant etiam illud, Spiritum meum dabo in uobis, et faciam ut in iustificationibus meis ambuletis, et iudicia mea obseruetis et faciatis : audiant, A Domino diriguntur [1 1Kb] gressus uiri; mortalis autem quomodo intelligit uias suas ? audiant, Omnis uir uidetur sibimetipsi iustus; dirigit autem corda Dominus : audiant, Crediderunt quotquot erant ordinati in uitam eternam . Audiant hec, et alia quecumque non dixi, quibus ostenditur Deus ad regnum etiam celorum et ad uitam eternam parare et conuertere hominum uoluntates. Cogitate autem quale sit, ut credamus ad constituenda regna terrena hominum uoluntates operari Deum, et ad capessendum regnum celorum homines operari uoluntates suas.



CAPUT XXI.

43. Multa diximus, et fortasse iam dudum potuimus persuadere que uolumus, et adhuc tam bonis ingeniis sic loquimur quasi obtusis [2 1Kb] , quibus et quod nimium est non est satis. Sed dent ueniam; noua enim questio ad hoc nos compulit. Quia cum in prioribus opusculis nostris satis idoneis  testimoniis egissemus, donum Dei esse etiam fidem: inuentum est quod contradiceretur, ad hoc ualere illa testimonia, ut ostendant Dei donum esse incrementum fidei; initium uero fidei quo in Christum primitus creditur, ab homine ipso esse, nec esse donum Dei, sed hoc exigere Deum, ut cum id precesserit, cetera tanquam hoc merito consequantur que Dei dona sunt; nec ullum eorum dari gratis [1 2Kb] , cum in eis Dei gratia, que non nisi gratuita est, predicetur. Quod uidetis quam sit absurdum; propter quod institimus [2 1Kb] , quantum potuimus, ut etiam ipsum initium fidei donum Dei esse ostenderemus. Quod etsi diutius fecimus, quam forsitan uellent hi propter quos fecimus; hinc ab eis reprehendi parati sumus: dum tamen etsi multo diutius quam uellent, etsi cum fastidio ac tedio intelligentium, fateantur nos fecisse quod fecimus, id est, etiam initium fidei, sicut continentiam, patientiam, iustitiam, pietatem, et cetera, de quibus cum his nulla contentio est, donum Dei esse docuisse. Hic ergo sit huius uoluminis terminus, ne offendat unius nimia longitudo.


 EXPLICIT TOMI DECIMI PARS PRIOR.

