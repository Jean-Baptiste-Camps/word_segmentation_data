
PATROLOGIAE TOMUS CLXI.

S. IuO

TOMUS PRIMUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS. PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS, SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGOROIA MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CLXI.


S. IuO

CARNOTENSIS EPISCOPUS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XII

SANCTI IuONIS

CARNOTENSIS EPISCOPI

OPERA OMNIA

POST IOANNIS FRONTONIS CURAS, SUPPLETIS QUAE IN EIUS EDITIONE DESIDERABANTUR, PANORMIA uIDELICET ET EPISTOLIS NONNULLIS, PRELIS DENUO MANDANTUR NUMERIS OMNIBUS ABSOLUTA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS PRIMUS
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1855


ELENCHUS AUCTORUM ET OPERUM QUI IN HOC TOMO CLXI CONTINENTUR.


D. IuO CARNOTENSIS EPISCOPUS.
Prolegomena. 	Col. I
Decretum. 	9
Panormia. 	1037





Main uolume text




[OPERA OMNIA IuONIS.]





NOTITIA HISTORICA.


 Gaufrido et suo et summi pontificis iudicio e sede Carnotena deiecto, factaque clero Carnotensi alterius subrogandi ab Urbano potestate, Iuo omnium calculis electus est. Natus is in agro Bellouacensi ex genere minime nobili, ut ipse testatur epistolis 3, 12, 22, patrem habuit Hugonem de Altoylo, si Frontoni fides, matrem uero Hilemburgim, cuius nomen inscribitur necrologio Sancti Quintini Bellouacensis Iu Idus Februarii. Post humaniorum litterarum et philosophie studia Parisiis confecta, theologie operam dedit in monasterio Beccensi sub beato Lanfranco. Primum fuit canonicus Nigellensis ex Sammarthano nostro in collectaneis. Postea uocatus a Guidone Beluacensi episcopo, preficitur prelatus, seu prepositus, aut abbas canonicis regularibus  Sancti Quintini, quam extra muros urbis sue condiderat abbatiam hic episcopus. Iuo non solum huic loco quedam patrimonii sui predia contulit, sed pro more horumce temporum in monasteriis usurpato theologiam ibi docuit, canonumque iam peritissimus quasdam constitutiones sodalibus suis dedit, unde pro canonicorum regularium institutore non immerito habetur. Collectionem quoque canonum, seu ex canonibus sanctorum compendiosum decretum tunc temporis concinnauit, quo ante Gratiani tempora utebantur iuriste: in eo Burchardum uormatie episcopum ita accurate secutus, ut etiam eius menda in suum opus transcripserit, non secus ac ipse Burchardus Reginonis.  Iam multos annos in regimine transegerat Iuo, cum deiecti in locum Gaufridi, tale nichil suspicans, canonice, iuxta monita summi pontificis Urbani, a clero et populo electus est, regique renitens presentatus, a quo uirgam quidem pastoralem accepit, sed non pariter consecrationem ab episcopo: nusquam enim Richerius Senonensis archipresul, qui Gaufrido deposito fauebat, diem Iuoni ad consecrationem, petentibus licet et pulsantibus clericis, prefigere uoluit, de quo Iuo epist. 8 conqueritur, ubi Richerium Senonensem archiepiscopum sic alloquitur: »Aliunde me expetisse benedictionem calumniamini, ueritate teste uerum dicam, quia nec episcopatum, nec benedictionem episcopalem a uobis petii, nec a quoquam. Sed cum clericorum  primo ingenio, postea uiolentia regi fuissem presentatus, et inde cum uirga pastorali a rege mihi intrusa ad ecclesiam Carnotensem adductus, cumque clericis petentibus et pulsantibus nullum diem consecrationis mee uelletis prefigere, interea consilium mihi fuit electioni eorum non omnimode assensum  prebere, donec certus fierem et de Gaufridi depositione et summi pontificis uoluntate. Ad quem cum peruenissem, ad petitionem ecclesie Carnotensis apostolica auctoritate sum constrictus et ita in episcopum consecratus.« De hac consecratione facta forte die ipsa 23 Nouembris 1090 Urbanus papa litteras ad clerum populumque Carnotensem dedit Capue uIII Kalendas Decemb., ut Iuonem episcopum in Gaufridi exauctorati locum reciperent, et crastina die ad Richerium Senonensem archiepiscopum, cui significat Iuonem canonice electum a se consecratum fuisse, quia ipse ei manum imponere recusauerat, rogatque ut eum benigne complectatur, eique ad Ecclesie sue regimen auxilium suum largiatur. Neque tamen sic  quieuit Richerius. Audiamus iterum Iuonem epistola 12: »Senonensis archiepiscopus consilio Parisiensis episcopi infatuatus, adhibito sibi eodem Parisiensi episcopo, et duobus aliis non dissimilis uecordie, Meldensi et Trecassino, hoc anno Stampis de ordinatione, quam a uobis acceperam, me satis inordinate accusauit, dicens me in maiestatem regiam offendisse, qui a sede apostolica consecrationem presumpseram accepisse. Cum itaque conarentur Gaufridum depositum contra decretum uestrum in statum pristinum reformare, et in me depositionis sententiam proferre, sedem apostolicam appellaui, et decretis apostolicis quamuis ea non nisi in futurum timerent, a sua presumptione reuocaui, appellationem tamen nec prosequi taxauerunt,  nec plenam pacem mecum habere uoluerunt.« Hanc autem epistolam scriptam sicut et concilium Stampis habitum anno 1091 putamus, quo Iuo memoratur episcopus in ueteri charta apud Sammarthanos: »Actum anno 1091, indict. XIu, regnante Philippo, in Ecclesia B. Quintini Iuone existente abbate, tunc Carnotensium presule.« Occurrit et in charta monasterii uindocinensis anno 1091 indictione XIu, feria sexta hebdomade Paschalis XIu Kalend. Maii, eo anno ordinatus, quo iuxta caput ecclesie uindocinensis recepit conuentionem uice abbatis inter Garnaldum de Charismot et monachos. Unde iure concluditur epistolas Urbani tam ad populum clerumque Carnotensem Capue uIII  Kal. Decemb. quam ad Richerium metropolitam uII Kal. eiusdem, anno 1090 ascribendas esse. Carnotensem episcopatum adeptus Iuo, non propterea curam cenobii Sancti Quintini Beluacensis deposuit, renitentibus huius ecclesie canonicis, ad quos scribit epistolam 17, ut alium sibi preficiant  abbatem, quod tandem obtinuit, ut ex epistolis 31 et 32 planum est, cum prelationem in manibus Fulconis episcopi Beluacensis omnino eiurauit.

Subscripsit anno 1092, precepto Roberti de Belismo pro monachis Maioris Monasterii. Eodem anno Philippi regis odio, qui in legitimum Berthe uxoris thalamum Bertradam Fulconis comitis Andegau. uxorem, nonnullis Gallie presulibus patrocinantibus etiam ac fede conniuentibus, superinduxerat, uir iste iusti tenax, et tantum flagitium dissimulare non ualens, diris modis fatigatus est, maxime ab Hugone Puiseti domino, qui eum pene per annum in carcere clausum, persepe etiam absque pane retinuit, magna animi firmitate et constantia pellici deprauate, et regis concupiscentie  sese opponentem. De hoc contubernio et ira regis his expostulat Iuo uerbis epistola 22, ad eumdem Philippum: »Quoniam,« inquit, »precedente diuina gratia de stercore pauper usque ad solium principum per manum uestram eleuatus sum, fateor me post Deum pro posse meo cuncta uobis debere que uestro congruunt honori et saluti; sed quia exasperatus propter salubres monitus, quos serenitati uestre ex summa fidelitate et caritate direxi, me diffiduciastis, et bona episcopalis domus diripienda aduersariis nostris exposuistis, grauia et grandia inde perpessus incommoda, regali curie ad presens nec secure possum interesse, nec honeste. Supplico itaque maiestati uestre ut regia interim me mansuetudine supportetis, donec possim  aliquantulum respirare et damna, que mihi pene usque ad penuriam panis inflicta sunt alicua ex parte reparare.«

uinculis exemptus hec scribebat, Raynaldi fortasse Remensis archiepiscopi et suffraganeorum opera, quibus Urbanus papa pro ereptione Carnotensis episcopi scripserat uI Kalendas Nouembris 1092. Altaria sex Eustachio abbati et monachis Sancti Petri Carnotensis concessit libera, scilicet de Bruerolis, de Ermentariis, de Roheria, de Buxeto, de Cruciaco et de Castellariis Kalendis Iulii 1093. Gaufridum uindocinensem abbatem consecrauit IX uel XI Kalendas Septembris anni eiusdem: attamen in epistola 21 adhuc se in ergastulo clausum dicit,  quando corpus sancti Iuliani translatum est: hec autem facta dicitur translatio XuI Kalendas Nouemb. anno 1093, uIII ordinationis Helli episcopi Cenomanensis, qui ordinatus est XI Kalendas Maii 1085, ac proinde, pro 1093 legendum forte 1092, qui annus cum ordinatione optime quadrat. Preter enim iam dicta, mense adhuc Nouembri anni 1093 cum Urbano papa Romam pacifice intrauit Iuo, ibique eum dimisit mense Ianuario. Reuersus Beccenses inter et Molismenses monachos ortam de cella Pexiacensi controuersiam composuit anno 1094. uocatus ad concilium Remense pro nuptiis regis et Iuonis depositione qui eis contradicebat, habitum Xu Kalendas Octobris eiusdem anni, cui aliquo modo prefuit Richerius archiepiscopus Senonensis  ipsi infensus, adesse noluit, sed ad eumdem Richerium scripsit epistolam 35. Monachis Cluniacensibus monasterii extra urbem edificandi licentiam fecit III Nonas Ianuarii. Concilio Aruernensi adfuit die uIII Nou. 1095, et Turonensi anno 1096 ubi subscripsit decreto Urbani II pro subiiciendo Cormaricensi abbate Sancto Martino. Ad eumdem scripsit anno eodem pontificem pro Willelmo Parisiensi electo, qui cum et Galterio Meldensi Sanctionem Aurelianensem episcop. consecrauit apud Carnotum. Subscripsit charte fundationis abbatie de Rota tertio idus Februarii anni 1096 ineuntis. Guillelmo Niuernensi comiti adfuit donanti ecclesiam Sancti Stephani apud Niuernum a se restitutam abbati et monachis Cluniacensibus  anno 1097, ac diris deuouit omnes qui huic dono quoquomodo auderent refragari. Ecclesiam eamdem consecrauit Idibus Decembris. Gaufridum de Prulliaco comitem uindocinensem iura et priuilegia monasterii sanctissime Trinitatis agnoscere persuasit eodem anno, et cum abbate conciliauit. Scripsit quoque Urbano II pro consecratione Daimberti Senonensis electi, et insequentis anni initio 1098 contra electionem Ioannis Aurelianensis. Altaria de Basenuilla, de Bisconcellis et de Boueniuilla sine redemptione uicarii monachis Maioris Monasterii concessit tertio Idus Maii. Hoc eodem ineunte anno onus pontificium abdicare uoluit, ideoque Urbano pontifici maximo his uerbis scripsit epistolam 67. »Ecce iam hoc transacto septennio uineam mihi commissam pro posse meo excolui, fructum autem  quem querebam non inueni. Detur ergo libertas octauo anno, ut hoc principium uere octaue aggrediar, ut possim mihi sabbatizare, dulces fructus contemplationis carpere et octaue illius gaudia prelibare. Quod si uestra permissione id modo non facio, necessitate tamen me oportebit id facere propter renouatas in me ueteri de causa regis inimicitias, et propter parochianos meos contemptores uerbi Dei, qui proni sunt solis terrenis inhiare.« Pontificis hortatu episcopali cure haud renuntiauit. Quinimo eam inter maximas procellas Ecclesieque Gallicane propudiosum tunc temporis statum laudatissime sustinuit; testes sunt ipsius complures  littere, quibus agit de cathedralium ecclesiarum et episcoporum ordinatione, de legatorum et missorum a latere comprimendo fastu, quibus Gallicana sepius grauabatur ecclesia. Legenda eius epistola 133, ad Richardum Albanensem episcopum legatum apostolicum, qui eum tanquam publice simonie reum grauiter redarguerat, ad que respondit decanum quidem, cantorem et alios quosdam in ecclesia Carnotensi plura exigere in receptione canonicorum, que rescindere conatus fuerat, sed incassum, quod ii se tuerentur exemplo ministrorum curie Romane, apud quos uenalia sunt omnia. Interea Iuo episcopus canonicos regulares e S. Quintino accitos in ecclesia S. Ioannis in ualle instituit anno 1099, eisque multa largitus est.

 Synodo Stampensi eodem adfuit anno, et Maioris Monasterii monachis concessit, ut ecclesiam construerent apud Franchamuillam. Latum a rege decretum de expellendis monachis, canonicisque in ecclesia Pisciacensi restituendis sub anathemate confirmauit anno 1100. Circa id tempus omnium Ecclesiarum sollicitudine pressus, scribit ad Galterium Meldensem episcopum de incontinentia monialium Sancte Fare, quas monet ut corrigat, uel monachos earum loco substituat. Paschalis II bulla data XuI Kalendas Martii anni eiusdem episcoporum Carnotensium domum, quam magnis Iuo impensis edificauerat, exemit ab omni spoliatione tunc temporis post episcopi obitum fieri solita, iuxta concilii Aruernensis decretum.

 Annus Incarnationis 1104 componitur cum anno episcopatus Iuonis XIu et Philippi regis XLu, in tabulis Sancti Petri. Hoc eodem interfuit concilio Trecensi u Nonas Aprilis et subscripsit diplomati Hugonis Campanie comitis pro Molismensi monasterio. Adfuit et synodo pro reconciliatione regis apud Balgenciacum, Iuonis efflagitatu 30 Iulii habite. Celebratum aliud concilium apud Parisios, Iuone presente, Iu Nonas Decemb. indict. XIII Paschalis II sexto, ad reconciliandum absoluendumque regem Philippum, qui simul cum Bertrada iurauit diuortium. In concilio Pictauiensi anni eiusdem sententia Burdegalensis concilii de Marestasio pro Angeriacensibus aduersus Maxentianos monachos lata examini Iuonis commissa fuit, ab eodemque et  collegis confirmata. Datam ab eo Beccensibus ecclesiam Sancti Nicasii de Mellento confirmauit Paschalis II secundo Idus April. 1104. Insequenti Henricus comes Blesensis et uxor Adela ad preces Iuonis domum episcopalem a praua consuetudine supellectilis diripiende liberam reddiderunt, quorum beneficium auctoritate sua confirmauit Philippus rex anno regni 46. Libertatem ecclesie de Burgomedio ad preces Adele comitisse ratam habuit Iuo eodem anno, quo adfuit electioni Radulfi abbatis Sancti Quintini in festo Dedicationis. De mandato Paschalis II diremit anno 1106 querelam que inerat inter Iuonem de Curuauilla, uicecomitem Hugonem et Rotrocum Perticensem comitem, qui ad sacrum  bellum ituris pacem turbabat. Inuitatus ab Iuone Pascha peregit apud Carnotum Paschalis papa anno 1107.

Locum Bernardo a Rotroco comite ad construendum monasterium datum anno eodem confirmauit Iuo et cemeterium consecrauit. Dedit litteras super controuersia ratione ecclesie uillemendis inter Columbenses monachos et moniales sancti Auiti uIII Kalendas Septembris. Interfuit anno 1108 exsequiis Philippi regis, et statim post sacro Ludouici regis Aurelie celebrato, Remensibus clericis necquidquam refragantibus, qua de re scripsit apostolicam epistolam 189. Subscripsit 1109 precepto Ludouici uI regis de libertate testandi et bellandi pro seruis Ecclesie Parisiensis. Carrucatam terre  in territorio de Garzeis secus fluuium Tironum ad construendum monasterium cum capitulo concessit tertio Nonas Februarii 1110. Subscripsit diplomati Ludouici regis pro canonicis Sancte Genouefe, Iu Idus Martii anni 1111. Ad concilia uiennense et Ansanum uocatus anno 1112 se excusauit.

Subscripsit eodem anno regiis Ludouici litteris in gratiam Floriacensium. Principis eiusdem chartam pro fundatione uel potius dotatione S. uictoris Parisiensis sua subscriptione muniuit cum plurimis presulibus anno 1113. Cum Arnaudo decano totaque Carnotensi Ecclesia institutam Tironensem abbatiam approbauit, eique multa concessit priuilegia tertio Nonas Februarii, et anno elapso sigillum  apposuit suum instrumento confirmationis eorumdem priuilegiorum ab Conone Prenestino sedis apostolice legato tertio Nonas Febr. monachis Maioris Monasterii concessit ecclesiam de Hanchis, quam Paganus canonicus tenebat, et quidquid eis ab ipsius fratribus tribuebatur anno 1114. Eodem Paschalis II u Kalendas Nouemb. confirmauit decretum prius ab Iuone latum contra prepositos qui grauabant capitulum, et angariis ecclesiasticos inferiores uexabant, aliaque ab eodem statuta, qua quidem bulla offensi prepositi, aduersus Iuonem regem Ludouicum commouere nisi sunt, litterasque ipsius ad eumdem obtinuerunt, cui respondit Iuo epistola 265, qua de re legendus Souchetus  in nouis obseruationibus ad epistolas Iuonis pagg. 252 et seq.

Annus ordinationis Iuonis XXu illigatur cum anno XuI Paschalis II, Incarnationis 1114, in instrumento quodam ecclesie Sancti Nicolai apud Souchetum pag. 254. »Facta est autem hec cartula anno ab Incarnatione Domini 1114, ordinationis uero domini Paschalis pape XuI, atque ordinationis domini Iuonis Carnotensis episcopi XXu, etc.« Idem Souchetus refert bullam Paschalis II Rome pridie Idus Martii, Iuoni Carnotensi et Radulfo Santonensi datam, qui duo concilio Aruernensi adfuerant, ut iuxta concilii decretum, altaria, que ab annis triginta et sub uicariorum redemptione monachi possidebant, libera eis relinquerent. Redditam  ab Iuone de Curuauilla ecclesiam Sancti Nicolai fratribus de Sancto Ioanne concessit Iuo anno 1115, indict. uIII. Grauem habuit cum Bernardo Boneuallis abbate querelam, quam a Roberto de Arbrisello compositam indicat Roberti uite scriptor paulo ante eiusdem obitum, quem anno 1116 exeunte, qui nunc numeratur 1117, accidisse uolunt. Ex chronico enim S. Albini Andegauensis: »Anno 1116, obiit Robertus de Arbrissel quinto Kalendas Martii.« Huic aliud non minoris ponderis argumentum subiicit doctissimus Pagi, Guillelmi nempe Niuernensis comitis anno 1116 ex chronicis Fiscanensi et uezeliacensi capti, eorumque qui eum ceperant excommunicatorum, mentionem fieri in epistola 275 Iuonis: unde concludit  anno 1117. Mabillonius uero post Albericum, Elinandum, priscum Sancti Quintini Kalendarium, etc. Iuonem sub finem anni 1116 obiisse; sed pace tantorum uirorum dixerim, hec cum usurpata in chartis Gaufridi successoris annorum computandorum ratione conciliari nequeunt, qui ex dicendis anno ineunte 1116 auspicatus est episcopatum. Preterea chronicorum diuersitas in morte Iuonis, eorum arguit negligentiam. Denique amplius nescio quid, ni fallor, obsequii et reuerentie debetur Necrologiis ecclesiarum, in quibus mortui sunt et sepulti episcopi, quam aliis dissitarum plerumque ecclesiarum. Atque in Necrologiis ecclesiarum cathedralis et sancti Ioannis in ualle obitus Iuonis assignatur ad diem X Kal. Ianuarii anni 1115. Defunctus  Iuo sepelitur in choro ecclesie S. Ioannis de ualle, sed hostilis hereticorum rabies pios cineres in uentos impie seculo XuI dispersit. Pius u, bulla data 18 Nou. 1570, Canonicis Sancti Ioannis Lateranensis Regularibus permisit, ut eius festum quotannis celebrarent. Hanc facultatem ad cano nicos Carnotenses extendit sacra rituum congregatio 28 Nouembris 1648, procurante P. Natali Minimo Carnotensi, tunc Rome commorante, ad preces I. B. Soucheti canonici Carnotensis. Philippus ab Eleemosyna Bone-Spei abbas hoc ei conscripsit epitaphium:

Reddidit affectus patrem, doctrina magistrum,
   Regula canonicum, pontificemque gradus,
Famosum probitas, humilem natura, uerendum
    uita seuera, senem longa, pudica sacrum.
Presule defuncto, sua tollere mos erat olim
   Principis, hunc morem principis emit Iuo.
Huius opem lesus, plebs dogmata, frena malus rex;
   Sensit egenus opes, pro grege uota Deus.

Referunt Sammarthani aliud carmen e ueteribus membranis uiri clarissimi Barnabe Brissonii presidis in senatu Parisiensi.


Mente, manu, lingua, doctrina, corporis usu,
Prudens, munificus, prestabilis, utilis, insons,
Firma columna domus Domini, quam iure salubri
Fouit, muniuit, instruxit, iugiter auxit
Consilio, scriptis, quo uiueret ordine rebus,
Cuius opem gratis eger, rem sensit egenus,
 Istius urbis apex memorandus episcopus Iuo,
Hac situs exspectat aduentum Iudicis urna.

De eodem referre quoque iuuat sequentes uersus in modum epitaphii; qui in ecclesia Sancti Ioannis ante excidium legebantur.


Presulis Iuonis corpus iacet hic tumulatum,
   Cuius honos pulsat limen utrumque poli.
Iuris hic antistes canonum decreta sacrorum
   Perlegit, legum dogmata dans breuius.
Mystica sacra alibi dantur, rex, quam tibi Remis,
   Consultorque tuis, rex uocitatus abis,
Hunc capit Hugo comes Carnutum menia tentans,
   Quem pia plebs redimit sumptibus innumeris
Aere suo atque opera renouauit presulis edes,
    Firmat Ioannis, qua iacet, abbatiam,
Atque decanatum Andree formauit et auxit.
   Te duce fit Marie pulpitus ecclesie.
Fundamenta loci iecit Belli prioratus,
   Hic Magdalene preparat ecclesiam.
uicenos [f. 25] annosque duos sine crimine sedem
   Rexit, ab integris moribus atque fide.

His addenda Martyrologii Carnotensis uerba. »X Kalendas Ianuarii. Ipso etiam die Dominice Incarnationis 1115 obiit pater Iuo huius sacratissime sedis antistes, uir magne religionis, ecclesiasticorum et secularium negotiorum prudentissimus, mitis affatu, patientia insignis, castitate pollens, et tam in diuinis quam in philosophia eruditissimus.  Qui sex pallia bona, et septem cappas, et infulas tres, et tapetia tria decori huius ecclesie contulit: librum missalem et epistolarium, et textum euangeliorum, et unum lectionarium matutinalem dedit, et omnes argento parauit. Pulpitum miri decoris construxit, scholas fecit, domum episcopalem, quam uilem et ligneam in obitu episcoporum uel discessu, quibusdam prauis consuetudinibus per uiolentiam Carnotensium comitum inductis ancillatam inuenerat, speciosam et lapideam a fundamento refecit, et cum omnibus ad ipsam pertinentibus, siue mobilibus siue immobilibus ex ancilla liberam reddidit, libertatemque ipsam astipulatione priuilegiorum et Romane sedis, et regis, et comitis, que in archiuis huius ecclesie habentur,  confirmauit. Terram etiam quamdam contiguam eidem domui ad amplitudinem ipsius domus a uicedomino acquisiuit et muro clausit. Apud pontem Godinum alias domos ad usus episcopales edificauit: eamdemque uillam in multis meliorauit. Abbatiam sancti Ioannis ex seculari in regularem conuertit, instituit et auxit, consilio et auxilio ipsius monasterium infirmorum apud Bellumlocum constitutum fuit. Iunioratus omnes huius ecclesie, et precarias in communes redegit usus, et eas in posterum personis distribui tam suo, quam apostolico priuilegio uetuit. Angarias et iniustas exactiones, et prauas seruientium discursiones fieri per preposituras iisdem priuilegiis prohibuit. Potestatem  quam habebat dande prepositure de Ebrardiuilla et ceteris ad eam pertinentibus huic capitulo dedit. Taxata sepeliendorum precia in toto huius ecclesie episcopatu cessare fecit. Ad augmentandam tabulam altaris idem moriens centum modios uini reliquit, et in aliis pluribus sue ecclesie et clericis suis multa bona fecit.« Legitur quoque in Necrologio Sancti Ioannis in ualle: »X Kal. Ianuarii, anno ab Incarnatione Domini 1115, obiit bone memorie Iuo Carnotensis episcopus, qui Canonicorum Regularium ordinem in hac ecclesia constituit, et eamdem rebus suis ampliauit, dans fratrum usibus ecclesiam Sancti Stephani cum rebus ad eam pertinentibus, ecclesiam de Luciaco, ecclesiam de Pontegodano et terram ultra stagnum,  triginta quoque uolumina librorum suorum, et multa alia.«

Ab omnibus fere etatis sue historicis dilaudatur Iuo: »Lucerna quippe occidentalis, orbis decus, ornamentum ac fulgor Ecclesie Gallicane« honorifice appellatur a cardinale Baronio. Et certe recondita ac precellenti eruditione conspicuus, iuris diuini humanique scientia, et uicturis in euum operum monumentis celeberrimus, eximiis ac plane consentaneis summo presuli uirtutibus, euo suo non tantum ceteris regni, sed et omnibus Carnotensis Ecclesie, si fas affirmare, preluxit episcopis. Preter decretum quod concinnauit, reliquit plurimas epistolas, in quibus quidquid spectat ad ius  canonicum licet inuenire. Editis iam 288 duas nouas adiecit Mabillonius in tomo quinto Annalium. Plurima quoque continent que ad historiam Ecclesie Gallicane, imo et uniuersalis, plurimum lucis afferant. Sunt etiam inter eius opera 24 sermones, quorum quartus a nonnullis Fulberto restituitur. De ipso Iuone plura habentur in editione eius Operum, que in lucem prodiit anno 1647. Cuius opera, uideat lector curiosus in prefatione I.-B. Souchet ad uitam sancti Bernardi abbatis Tironensis, eiusdemque ueritatis Defensione edita Carnoti anno 1651. uidendi quoque Baronius Annal. tomis undecimo et duodecimo, Spondanus, Posseuinus, Bellarminus et alii.




§ 1. HISTOIRE DE SAINT YuES.


Yues  , la lumière et l'oracle de l'Eglise de France en son temps, on pourrait même dire de tout l'Occident, naquit au territoire de Beauuais uers l'année 1040. Son père se nommait Hugues d'Auteuil, et sa mère Hilemburge. L'opinion commune porte que sa famille était noble; mais Yues témoigne lui-même le contraire dans plusieurs de ses lettres  . Dès sa plus grande ieunesse il fut appliqué à l'étude des arts libéraux; après en auoir été instruit en son pays  , ou même à Paris selon d'autres  , il alla au Bec perfectionner ce qu'il en sauait et étudier les sciences ecclésiastiques. Il y eut pour maître le célèbre Lanfranc, et pour condisciples grand nombre de ieunes gens distingués par leur naissance et leurs meurs, dont plusieurs furent éleués dans la suite aux premières dignités de l'Eglise. C'était par conséquent auant l'année 1062, que Lanfranc quitta le Bec, et alla à Cen remplir la place d'abbé de Saint-Etienne.

Le goût pour les lettres et la piété qu'Yues prit au Bec, il le cultiua auec autant de succès que de soin. Toute son occupation, lorsqu'il reparut dans le monde, fut l'étude de l'antiquité ecclésiastique et la pratique de la uertu. L'on en a la preuue dans les écrits de sa façon qui'il a laissés à la postérité, et l'honneur qu'il fit à tous les diuers états qu'il remplit. D'abord il fut chanoine de Nesle, illustre collégiale en Picardie  , d'où son mérite le fit tirer, pour gouuerner la nouuelle maison  que Gui, éuêque de Beauuais, uenait de fonder pour des clercs, à la porte de sa uille épiscopale. Cet établissement fut commencé, non en 1078, comme l'auancent la plupart des écriuains, mais dès 1067, et finit au bout de deux ans, sous l'inuocation du martyr saint Quentin. Yues en était déià supérieur quelques années auant 1079, d'abord sous le titre de prélat, ensuite sous celui d'abbé, quoique dans ses lettres il ne se qualifie que simple prêtre.

Bientôt cette nouuelle communauté s'acquit une réputation merueilleuse. Non-seulement Yues en augmenta les reuenus, en y transportant quelques domaines de son patrimoine  ; mais il fit encore obseruer une régularité conforme en tout aux anciens canons, et y ouurit une école célèbre, où il prenait luimême soin de faire des leçons de théologie. Cette manière de uiure établie à Saint-Quentin, a fait regarder Yues comme un des plus illustres instituteurs de l`ordre des chanoines réguliers. Cet ordre était déià connu à Rome et à Reims plusieurs années auparauant  ; mais Yues le porta à sa perfection. Dès son uiuant il eut la consolation de uoir que sa maison seruit à l'étendre en diuers lieux de la France, et que son école fournit d'excellents éuêques à plusieurs églises. Ce fut dans le repos de sa retraite qu'il composa les deux recueils de canons  , l'un plus court, l'autre plus étendu qu'on a de lui, et dont il sera parlé plus amplement dans la suite. Ces écrits, ioints au soin qu'il prit lui-même d'enseigner, lui acquirent dès lors le titre de docteur renommé, et des plus renommés de l'Eglise de France: Inter precipuos Francie doctores eruditione litterarum, tam diuinarum quam secularium floruit  . A cela près, il ne figura pas encore alors beaucoup dans l'Eglise. Le concile d'lssoudun tenu en 1081, fut la seule action d'éclat où on le uit paraître  .

Il y auait enuiron quatorze ou quinze ans qu'il gouuernait l'abbaye de Saint-Quentin, lorsque Geoffroi l, éuêque de Chartres, deux fois déposé par le pape Grégoire uII pour cause de simonie, se trouuant coupable encore d'autres crimes, se reconnut indigne de l'épiscopat, et y renonça  . Le pape Urbain II, qui le détermina à prendre ce parti, écriuit en même temps aux Chartrains, pour les inuiter à élire un  autre éuêque, et leur indiqua le uénérable abbé de Saint-Quentin, dont il connaissait tout le mérite. L'élection étant tombée sur lui, l'on se saisit de sa personne, de peur que son humilité ne le fit enfuir, et on le présenta au roi Philippe, de qui il reçut le bâton pastoral  . Mais Richer, archeuêque de Sens et métropolitain de la prouince, à qui appartenait de droit l'ordination du nouuel élu, refusa son ministère sous diuers prétextes. Dans la réalité, il se trouuait piqué de ce qu'on auait déposé Geoffroi sans sa participation. Yues, uoyant les choses à ce point, uoulait renoncer à son élection  , et en écriuit sur ce pied au pontife romain. On le détermina toutefois à aller trouuer le pape auec les députés de l'église de Chartres  , qui lui portèrent leurs plaintes touchant le refus de leur archeuêque. Urbain, pour couper court, ordonna lui-même le nouuel elu, et le renuoya auec deux lettres en date du uingt-quatre et uingt-cinquième de nouembre, l'une au peuple de Chartres, l'autre à l'archeuêque Richer.

Presque tous nos écriuains sont partagés sur l'année précise et le lieu de cette ordination. Mais dom Mabillon montre par des preuues qui ne souffrent point de réplique  , qu'elle se fit à Alatri, où le pape se trouuait alors  , sur la fin de nouembre 1091. Yues, quoiqu'ordonné éuêque de Chartres  , retint encore l'abbaye de Saint-Quentin, et ne s'en démit qu'au bout de quelque temps entre les mains de Foulques, éuêque de Beauuais. Alors il écriuit aux Chanoines réguliers, qui la desseruaient, pour leur permettre d'élire un autre abbé, et les exhorter à faire un bon choix  . Il ne laissa pas néanmoins de continuer à la protéger tout le temps qu'il uécut  .

De retour de son uoyage d'Italie en France, il prit possession de son Eglise en uertu de l'inuestiture du roi, et de l'ordination du pape attestée par ses lettres  . Mais Richer, son métropolitain, bien loin de le regarder comme éuêque, lui écriuit une lettre pleine d'amertume, de mépris, d'iniures, et ne le traitait rien moins que d'intrus  . Yues y répondit auec politesse, mais en même temps auec beaucoup de force, offrant de se iustifier canoniquement. A cet effet, il se présenta au concile d'Etampes, où Richer et les éuêques de Paris, de Troyes et de Meaux auaient concerté de le déposer, et de rétablir Geoffroi  . Ils auaient pour prétexte, qu'il était allé contre l'autorité royale, et auait uiolé les droits de l'église Gallicane, pour s'être fait ordonner ailleurs  . Mais Yues arrêta le cours de la procédure par un appel au saint siége; et le pape trouua le secret de pacifier toutes choses à cet égard. Yues fut maintenu dans son siége, et Geoffroi concentré dans la partie du diocèse de Chartres, qui était sous la domination de Robert duc de Normandie  .

A peine cependant notre prélat commençait à iouir de ce calme, qu'il eut el malheur de tomber dans la disgrâce de son prince  . Ne pouuant en conscience, ni en honneur donner le moindre signe d'approbation à son scandaleux mariage auec Bertrade, comtesse d'Aniou, il refusa généreusement de s'y trouuer, quoique le roi l'y eût inuité. Il fit encore plus; il le blâma hautement dans ses lettres à diuers éuêques, et en écriuit au roi même auec une uigueur digne d'un éuêque des premiers siècles, sans sortir néanmoins des bornes du respect dû à la maiesté royale. C'était en 1092; et dès-lors ce zèle apostolique coûta la liberté au généreux prélat  . Hugues, seigneur du Puiset et uicomte de Chartres, se saisit de sa personne, et l'enferma au château du Puiset même, pour tâcher de l'abattre et faire par là sa cour au roi Philippe. Yues n'en deuint que plus ferme, et Dieu ne le laissa point sans consolation dans ses liens. Guillaume de Ros, abbé de Fécamp, entre autres, l'y uisita par ses lettres, où il le félicitait de souffrir pour la même cause qu'autrefois Elie et saint Iean-Baptiste  . Les Chartrains de leur côté, extrêmement attachés à leur éuêque, formèrent le dessein de l'aller déliurer à main armée  ; mais le pacifique prélat en étant auerti, arrêta le coup par une lettre admirable. Hel, éuêque du Mans, uint aussi à son secours, et agit si efficacement auec le pape Urbain, qu'ils réussirent à lui procurer son élargissement  . Yues au reste prit de iustes mesures pour que son troupeau n'eût point à souffrir de son absence  .

Rendu à son église, il se trouua dans une extrême disette, à raison des rauages que les gens du roi auaient faits dans les domaines de l'éuêché, et se uit encore chargé de fausses accusations  . Assuré de son innocence, il en écriuit à Philippe, offrant de s'en iustifier iuridiquement, soit en concile ou à la cour même du prince. Il refusa néanmoins quelque temps après d'assister à celui de Reims, tenu en 1094, quoiqu'il y eût été inuité, par la raison qu'il ne deuait pas être iugé hors de sa prouince  . Ce fut apparemment sur le même principe qu'il ne uoulut point promettre de se trouuer à un autre conuoqué à Troyes pour le dimanche après la Toussaint, sans auoir eu, au préalable, l'auis du pape Urbain  . On ne connaît point autrement ce concile; et l'on ignore si notre prélat en fut. Seulement on sait que les archeuêques de Reims, de Sens et de Tours en deuaient être, et apparemment les éuêques de leurs prouinces.

En 1095 fut célébré le grand concile de Clermont en Auuergne, auquel le pape présida en personne  . Yues fut du nombre des éuêques qui le composèrent, et eut l'honneur, après la tenue de cette assemblée, d'accompagner le pontife romain iusqu'à Tours  . Urbain y tint un autre concile auquel Yues assista, comme il auait fait à toutes les autres assemblées que ce pape auait célébrées sur sa route. Le concile de Tours fut tenu au mois de mars 1096; et l'année suiuante Yues se trouuait dans le Niuernais, sans qu'on sache à quelle occasion, à moins que ce ne fût encore pour quelque concile  En ce uoyage il dédia solennellement l'église du monastère de Saint-Etienne, assisté de Gui, éuêque diocésain, de Gautier de Châlons-sur-Saône, et d'Humbaud d'Auxerre.

 Il ne se passa presque point de choses considérables dans l'Eglise de France durant son épiscopat. auxquelles il n'eùt beaucoup de part. Il fut du concile d'Etampes en 1099, et de celui de Poitiers l'année suiuante, où le roi Philippe et Bertrade furent excommuniés de nouueau, et où les bons éuèques eurent beaucoup à souffrir de la part du comte de Poitiers  . Le légat Richard, éuèque d'Albane, en ayant conuoqué un autre à Troyes en 1104, Yues s'excusa d'abord d'y aller, et ne laissa pas de s'y trouuer  . Le suiet de l'assemblée était l'absolution du roi, qui fut néanmoins différée à un autre temps. Le trentième de iuillet de la mème année se tint un autre concile à Beaugency pour le même suiet. Yues y assista encore, et rendit compte au pape Pascal II de ce qui s'y était passé  . L'absolution du roi ayant été encore retardée, Yues engagea le souuerain pontife à l'accélérer, et à user de quelque indulgence enuers ce prince. Il se iustifia par là du blâme dont le chargeaient quelques-uns, d'auoir eu le plus de part à son excommunication. Dès auparauant il auait donné des preuues du contraire, puisqu'il auait agi auprès d'Urbain II, pour suspendre l'exécution de ce dessein, et en auait fait donner auis au roi par le premier officier de sa cour  . Enfin Philippe fut solennellement absous à Paris au commencement de décembre 1105, et uoulut qu'Yues fùt de la cérémonie  . Auant cette époque, il lui auait déià rendu l'honneur de ses bonnes grâces, comme il paraît par un diplôme accordé à sa prière en faueur de l'église de Chartres  .

Au bout de trois ans, ce prince étant mort le uingt-neuuièm de iuillet 1108, on conseilla aussitôt après ses funérailles, à son fils Louis le Gros de se faire sans délai  . Ce fut Yues, ce prélat si respectable et si rempli de sagesse, dit l'abbé Suger, qui ouurit cet auis. En conséquence, on manda Daïmbert archeuêque de Sens, qui en fit la cérémonie à Orléans le second iour d'août suiuant, assisté de tous ses suffragants, du nombre desquels était notre prélat. A peine était-elle finie, que les députés de l'église de Reims, qui prétendait être la seule en droit de sacrer nos rois, arriuerènt et firent leur opposition. Yues se chargea de leur répondre et de iustifier le sacre de Louis  . C'est ce qu'il exécuta par une belle lettre circulaire adressée à l'église Romaine et à toutes celles qui auaient connaissance de la plainte du clergé de Reims; y montrant que sa prétention n'est fondée ni sur la raison, ni sur la coutume, ni sur la loi. Yues ne borna pas là son affection pour son prince. Il l'engagea encore à se marier, pour l'affermissement de la maison royale, et la tranquillité de l'Eglise et de l'état  .

En 1112 Iosceranne, archeuêque de Lyon, indigné, comme plusieurs autres, du traité conclu l'année précédente entre le pape Pascal et l'empereur Henri u, touchant la concession des inuestitures faites à ce prince, uoulut assembler un concile à Anse pour s'y opposer  . Y ayant inuité les éuêques de la prouince de Sens, Yues ne fut point d'auis qu'ils y assistassent; et ils ne s'y trouuèrent point en effet. Il craignait sans doute de rallumer un feu qui paraissait éteint, et qui se ralluma bientôt après. Ne pouuant y apporter d'autre remède, il en écriuit d'une manière pathétique à Brunon, archeuêque de Cologne, qu'il sauait auoir grand crédit à la cour impériale, afin qu'il l'employât à faire cesser un schisme, qui depuis plus de trente ans diuisait le sacerdoce et l'empire  .

Ce zèle et cette sollicitude pastorale pour le bien de l'Eglise en général éclataient dans toutes les occasions où il s'agissait du uiolement du bon ordre, même de la part des papes et de leurs légats  . Nous en auons diuerses preuues dans le recueil de ses lettres. En cette sorte de rencontre l'amour des règles l'emportait sur toute considération; et Yues ne reconnaissait pas même ses meilleurs amis. Il était fort lié auec Hugues, archeuêque de Lyon, légat du saint siége, et lui auait donné des marques de son attachement, lorsque le pape Urbain l'eut rétabli dans cette dernière dignité, dont il auait été destitué par uictor III  . Néanmoins Hugues, s'étant auisé d'arrêter le sacre de Daïmbert, archeuêque de Sens, iusqu'à ce qu'il eût reconnu la primatie de Lyon sur cette autre métropole, Yues lui écriuit à ce suiet auec une uigueur uraiment épiscopale  . Hugues s'en tint offensé, et en porta ses plaintes au pape, qui en conçut du refroidissement pour notre généreux éuêque  . Mais celui-ci n'en deuint que plus ferme, comme il paraît par sa lettre à ce pontife, et en prit occasion de faire uoir qu'il ne tenait à l'épiscopat, que pour en soutenir l'honneur et le droit des églises; fermeté qui lui aurait peut-être attiré la disgrâce du pape et de l'archeuêque, sans la médiation de Geoffroi abbé de uendôme, qui, se trouuant alors à Rome, iustifia Yues auprès du pontife Romain, et passant ensuite par Lyon à son retour en France, fit sa paix auec le légat Hugues  .

Au bout de quelques temps, Yues ayant appris qu'on uoulait donner à l'église de Beauuais pour éuêque Etienne de Garlande, dont il connaissait l'incapacité et les autres défauts, mit tout en euure pour trauerser son élection et empècher son sacre; en quoi il réussit  . Au contraire il fauorisa et appuya de tout son pouuoir celle qu'on fit ensuite de Galon abbé de Saint-Quentin, dont le mérite lui était parfaitement connu  .

Ce n'est pas seulement par rapport au maintien des canons et de la discipline ecclésiastique, en ce qui regarde le spirituel, que paraissait la généreuse intrépidité de notre prélat; elle se montrait encore en ce qui concerne les coutumes ou deuoirs temporels des églises enuers les souuerains. Yues en a laissé des exemples bien marqués. Le roi Philippe lui ayant ordonné de se trouuer a uec les troupes de l'église de Chartres en un certain endroit où il deuait auoir une entreuue auec Henri roi d'Angleterre et duc de Normandie, mais y ayant ioint des conditions qui n'étaient pas d'usage, Yues prit la liberté de lui en faire des remontrances aussi fortes que respectueuses  . De mème Etienne, comte de Chartres et de Blois, exigeant de l'église de Chartres un deuoir inusité, Yues s'y opposa auec une uigueur digne d'un éuêque attaché aux intérèts de son église  .

Tant d'occasions où il donna des marques éclatantes de son habileté dans toutes sortes d'affaires, de  son amour et de son zèle dans le maintien du bon ordre, firent passer sa réputation dans les pays étrangers. Rome qui le connaissait mieux que les autres, le craignait et le respectait en même temps. L'Angleterre réuérait son mérite, sa uertu, et auait souuent recours à ses lumières. C'est ce qu'on uoit par les liaisons qu'auait Yues auec le roi Henri I, la reine Mathilde et plusieurs éuêques du royaume. Mathilde entre autres auait pour le pieux éuêque une estime singulière, dont on découure de grands traits dans les letters qu'il lui écriuait  . A sa considération, elle fit à l'église de Chartres un riche présent en cloches, dont le prélat sut lui faire un remerciement d'un excellent goût pour ce temps-là.

Si l'Eglise entière et les pays étrangers tirèrent tant de secours de l'épiscopat d'Yues, celle de France en particulier, et principalement le diocèse de Chartres en tirèrent encore dauantage. Pour en donner une iuste idée, il faudrait faire ici une analyse presque entière du recueil de ses lettres. On y uerrait par ses auis et ses décisions à toutes sortes de personnes, qu'il fut en son temps le conseil des éuêques et l'oracle des simples fidèles. On y uerrait par les instructions et les éclaircissements qu'elles contiennent, combien il aimait la pureté de la foi et des meurs, et l'obseruation de la bonne discipline, et combien il a trauaillé en faueur de l'une et de l'autre. Ce n'est point pousser les choses trop loin, que de dire à sa gloire, qu'on fut particulièrement redeuable à ses soins de l'espèce de renouuellement qui se fit alors dans l'église gallicane, tant parmi les cleres que les laïques, et que ses écrits seruirent à maintenir dans la suite.

Quelque séuère au reste que fût Yues dans ses décisions sur les points de morale et de discipline, sa conduite était pleine de lumière, de sagesse, de modération, de douceur. Ce fut par là qu'il sut gagner le ceur de ceux dont il auait combattu les passions. On a pu en remarquer un exemple en la personne du roi de France Philippe I. On en a un autre à l'égard d'Etienne comte de Chartres et de Blois qui, après auoir eu quelques contestations auec le zelé prélat, lui rendit tellement ses bonnes grâces, qu'à sa prière il abolit la pernicieuse coutume établie par ses prédécesseurs, de piller, à la mort de l'éuêque de Chartres, la maison épiscopale et tous les domaines de sa dépendance  : mais sa douceur n'alla iamais à tolérer le uice. Entre les autres preuues qu'il en donna, il le fit uoir particulièrement dans ce qu'il mit en usage pour faire cesser la conduite scandaleuse que tenaient un seigneur de son diocèse, nomme Guillaume, et Adélaïde proche parente d'Adèle comtesse de Chartres  . Ce fut par sa sagesse et sa douceur qu'il ouurit les yeux à l'infortuné Roscelin qui, après auoir renoncé à ses erreurs, embrassa la pénitence, comme on l'a uu dans son histoire  .

A tant d'excellentes qualités, Yues ioignait encore un ceur compatissant enuers ceux qui étaient dans l'oppression, ou en quelque autre genre de peine. Dans ces occasions, il se faisait un plaisir et un mérite d'employer en leur faueur le crédit qu'il auait auprès des grands. Entre grand nombre de traits de cette générosité bienfaisante que nous fournissent les lettres du tendre prélat, il suffit de dire que saint Godefroi éuêque d'Amiens, Geoffroi archeuêque de Rouen, et Hubert éuêque de Senlis se trouuant dans le cas, en sentirent d'heureux effets  : le premier auprès de Louis le Gros, les deux autres auprès du pape Pascal II. Ce pontife ayant été obligé de se réfugier en France, Yues eut l'honneur de le receuoir chez lui, où il célébra la fête de Pâques en 1107, et l'y retint le plus qu'il lui fut possible  . Geoffroi, abbé de uendôme, contraint de quitter son monastère par les uexations du seigneur du lieu, trouua une retraite aussi gracieuse qu'honorable auprès de notre généreux éuêque  .

Mais rien ne fut au-dessus du soin qu'Yues prit de l'instruction de son clergé et de son peuple, autant que les besoins de l'Eglise et de l'état auxquels il était obligé de se prêter, le lui pouuaient permettre  . Sitôt qu'il eut pris possession de son église, il se mit à instruire, à corriger, à détruire et à planter. Il auait du talent et du zèle pour le faire; et il trouua de quoi exercer l'un et l'autre. Les sermons qui nous restent de lui, tant imprimés que manuscrits, et qui ne sont apparemment que la moindre partie de ceux qu'il prononca deuant son peuple, font foi qu'il lui distribuait souuent le pain de la parole. Non content de lui parler de uiue uoix, il lui adressait aussi quelquefois des lettres pastorales, dont nous auons un beau modèle dans le recueil de ses autres lettres  .

Pour ce qui est de sa conduite particulière, quelque occupé qu'il fût du soin de son troupeau et de tant d'autres affaires étrangères, il était aussi intérieur et recueilli en Dieu que lorsqu'il uiuait à Saint-Quentin de Beauuais  . C'est cette piété que Robert de Torigni n'a pas oublié de releuer dans l'éloge de ce grand éuêque, qui le portait à se plaindre dès le commencement de son épiscopat, d'être obligé de se prêter à des occupations tumultueuses, qui le priuaient de l'union intime auec Dieu, et de cette aimable tranquillité que demande la prière  . C'est encore cette piété qui lui inspira de fauoriser tant de pieux établissements où Dieu deuait être serui en esprit et en uérité. Outre ce qu'il auait déià fait en faueur de Saint-Quentin de Beauuais, il fonda de nouueau à la porte de sa uille épiscopale l'abbaye de Saint-Iean en uallée pour des Chanoines réguliers  . Le célèbre Bernard, moine de Saint-Cyprien de Poitiers, s'étant retiré au diocèse de Chartres, et y ayant obtenu du seigneur du lieu un fonds pour y construire un monastère, Iues se porta à cet établissement auec tant de zèle et de succès, qu'il a mérité d'en être regardé comme le fondateur coniointement auec le B. Bernard  . Le monastère se nomma Tiron, du nom de la petite riuière uoisine, et deuint dans la suite chef d'ordre. Celui de Hautes-Bruyères de religieuses de l'ordre de Fonteurault doit aussi sa fondation au même prélat, qui établit encore un hôpital pour les malades, et fut bienfaiteur de l'ordre de Cluny  , et des abbayes de Marmoutier, de Bonneual et de Bourgmoyen à Blois  .

Iues, dans ses pieuses libéralités, n'oublia point sa propre église  . On a déià parlé du seruice signalé qu'il lui rendit, en la faisant décharger de ces criantes coutumes, qui étaient de urais pillages. Il prit soin d'embellir la cathédrale, et de la fournir de liures et d'ornements. Il renouuella et agrandit considérablement la maison épiscopale, à laquelle il ioignit une maison de campagne pour les diuers usages des  éuêques. Les écoles étaient fort fréquentées dès le temps de saint Fulbert, et le lieu où elles se tenaient deuait être fort spacieux. Yues le fit rebâtir tout à neuf, et laissa encore à son église et à ses chanoines diuerses autres marques de sa généreuse bienueillance. Enfin, il eut quelque part à la fondation de l'abbaye de Saint-uictor, à Paris, qui se fit en 1113  : au moins la souscription se lit-elle au bas de la charte du roi Louis le Gros pour cet établissement.

Il reste à dire quelque chose des liaisons de notre saint prélat. Sans parler des papes, des rois, des princes et princesses, il en auait auec presque tous les grands personnages de son temps. On en uoit paraître la plupart dans les inscriptions de ses lettres; mais nous ne rappellerons ici que ceux auec qui il était lié d'une manière plus intime. De ce nombre étaient saint Bernard de Tiron, dont il uient d'être parlé, et le B. Robert d'Arbrisselles. Il auait donné au premier la bénédiction abbatiale; et, à la considération de l'un et de l'autre, il s'était employé à la fondation de l'abbaye de Tiron et du monastère de Hautes-Bruyères. S'étant lié d'amitié, dès qu'il étudiait au Bec, auec saint Anselme, ils continuèrent touiours leur union, depuis que celui-ci fut abbé, et ensuite archeuêque de Cantorbéry  . Ils eurent la mutuelle consolation de se uoir, lorsqu'en 1103 Anselme uint en France, pour de là aller à Rome  . Ayant pris sa route par Chartres, l'éuêque Iues le reçut auec beaucoup d'honneur, et lui persuada auec la comtesse Adèle, d'attendre l'automne pour ce long uoyage, afin d'éuiter les chaleurs de l'été. A son retour sur la fin de iuin de l'année 1105, Anselme passa de nouueau à Chartres, et eut le plaisir d'y uoir encore son bon ami  : il y fit même un séiour considérable; puisqu'y ayant souscrit une charte en faueur des chanoines de Bourmoyen de Blois, le uingt-quatrième de iuin, il n'en partit que pour se rendre à l'Aigle, le uingt-deuxième de iuillet suiuant.

Il y auait aussi une étroite union entre Yues et Lambert, éuêque d'Arras, comme il paraît par une lettre du premier, insérée parmi celles de l'autre, qui lui en a écrit une des siennes, pour le remercier d'un seruice signalé qu'Iues uenait de rendre à l'Eglise d'Arras, et des autres qu'elle en auait déià reçus en d'autres occasions  . Depuis que notre prélat eut béni Geoffroi, abbé de uendôme, ce qu'il fit le uingt-troisième de septembre 1093, il se forma entre eux une amtié perséuérante, qui est attestée par les dixneuf premières lettres du second liure du recueil de celles de Geoffroy, toutes écrites à l'éuêque de Chartres  . L'épître par laquelle Hugues de Sainte-Marie, moine de Fleuri, et l'un des sauants de son siècle, lui dédia en 1110 sa grande chronique, montre qu'ils auaient ensemble des liaisons de littérature  .

Yues uécut iusqu'à la uieillesse, et mourut plein de gloire, de mérites et en odeur de sainteté  . Mais les écriuains tant anciens que modernes sont fort partagés sur le iour précis et l'année de sa mort. Les uns la placent dès l'année 1114; d'autres lui assignent l'année suiuante. Ceux-ci la marquent au premier de ianuier 1116; ceux-là, comme Robert de Torigny, la renuoient en 1117: enfin, d'autres la fixent au uingt-troisième de décembre  1116; et leur opinion mérite la préférence, étant celle des historiens Helinand de Froidmont et d'Albéric de Troisfontaines  1Kb] . Iues pouuait être alors dans la soixante dix-septième année de son âge, et auait passé uingt-cinq ans et un mois dans l'épiscopat, à compter du iour de son ordination. Il fut enterré dans le cheur de l'église abbatiale de Saint-Iean en uallée, dont il était le fondateur, comme il a été dit  . On a trois épitaphes consacrées à sa mémoire: l'une est de la facon de Philippe, abbé de Bonne-Espérance; mais on ignore qui sont les auteurs des deux autres. Celle que nous copions ici, et que nous préférons aux autres, par la raison qu'elle exprime mieux le caractère de ce grand éuêque, a été tirée d'un ancien manuscrit du président Barnabé Brisson, et se trouue imprimée en diuers recueils.


EPITAPHE.

Mente, manu, lingua, doctrina corporis usu,
Prudens, munificus, affabilis, utilis, insons:
Firma columna domus Domini, quam iure salubri
Fouit, muniuit, instruxit, iugiter auxit,
Consilio, scriptis quo uiueret ordine, rebus
Cuius opem gratis eger, rem sensit egenus,
Istius urbis apex, memorandus episcopus Iuo,
Hac situs exspectat aduentum iudicis urna.

Outre ces trois épitaphes qui contiennent un précis de l'histoire de notre prélat, le P. Fronteau, chanoine régulier de Sainte-Geneuièue, a composé sa uie qui est imprimée à la tête de son décret dans la dernière édition, et que les successeurs de Bollandus ont fait entrer dans leur grande collection d'actes des saints, auec quelques remarques de leur façon  . M. Baillet, de son côte;, en a publié une autre au uingt-troisième de décembre, entre ses uies des saints  . Enfin un troisième écriuain donna uers le même temps un petit uolume in-12 portant ce titre: L'esprit d'Yues de Chartres dans la conduite de son  diocèse, et dans les cours de France et de Rome. L'écrit a été imprimé à Paris chez Anisson en 1701, et représente assez bien en quatorze chapitres la conduite d'Yues dans les trois différents états qu'annonce le frontispice. Les bibliographes et autres écriuains qui ont parlé de cet excellent éuêque sont presque sans nombre. Nous auons profité de ce qu'ils en ont dit de meilleur; mais sans nous arrêter aux uies entières dans lesquelles nous n'auons pas trouué tout ce qui nous paraît nécessaire pour le représenter tel qu'il était; nous en auons dirigé une autre tirée pour la plus grande partie de ses propres écrits, et pour le reste, d'auteurs contemporains.

Yues se rendit aussi recommandable par sa sainteté de uie que par son grand sauoir: nec minus sanctitate quam scientia uenerandus  . Son sauoir est suffisamment connu par les écrits qui nous restent de sa façon; et sa sainteté lui attira dès les premiers temps beaucoup de uénération de la part des peuples, nommément de celui de Chartres  . On fut cependant plusieurs années sans célébrer aucune fête en son honneur, et l'on paraît ignorer s'il a iamais été canonisé dans les formes. Seulement le pape Pie u, en 1570, donna une bulle, pour transférer au uingtième de mai la fête qui se faisait alors en sa mémoire le uingt-troisième de décembre, par la raison que ce dernier iour, tombant touiours en Auent, ne conuient pas à la solennité des fêtes. Un autre indice de sa sainteté est le traitement que lui firent subir les Caluinistes au temps de leurs rauages, en réduisant en cendres ses reliques, comme celles des autres saints.

Il ne faut pas au reste confondre Yues, éuêque de Chartres, auec un autre Yues, cardinal, prêtre du titre de Saint Laurent in Damaso, auparauant chanoine régulier de Saint-uictor à Paris, et mort en 1142, ou l'année suiuante  . La même obseruation est à faire à l'égard d'un troisième Yues surnommé de Chartres, et qualifié docteur, qui auait étudié sous Gilbert de la Poirée, depuis éuêque de Poitiers. Celui-ci le cita pour sa défense au concile de Reims en 1148, auec Rotrou un autre de ses disciples, alors éuêque d'Eureux et dans la suite archeuêque de Rouen.

On a dit plus haut qu'Yues, éuêque de Chartres, eut la consolation de uoir auant sa mort quelques-uns de ses disciples éleués aux premières dignités de l'Eglise: mais nous n'auons de connaissance particulière que des suiuants: Iean, romain de naissance, reçut quelque temps des instructions d'Yues à Saint-Quentin de Beauuais  . En étant ensuite sorti, il se rendit moine au Bec, et deuint depuis éuêque de Tusculum et légat du Saint-Siége. Un autre de ses disciples de même nom que le précédent, après auoir perfectionné sous lui ce qu'il auait déià appris à l'école d'Utrecht, fut éuêque de Térouane, et uécut si saintement dans l'épiscopat, que l'Eglise le compte au nombre des saints qu'elle honore  . Il paraît par la manière dont Yues recommande au pape Urbain II, et à Richer, éuêque de Sens, Guillaume élu éuêque de Paris en 1095, qu'il le regardait comme un de ses élèues  . Galon, successeur de Guillaume, auait aussi l'auantage, ainsi qu'on l'a montré à son article, d'être élèue de la même école. Wulgrin d'abord chancelier de l'église de Chartres, puis élu éuêque de Dol au concile de Troyes en 1107, est reconnu pour un de ses disciples  . On met aussi de ce nombre Samson de Mauuoisin, archeuêque de Reims, mort en 1161  ; Odon successiuement chanoine régulier, ensuite abbé de Saint-Quentin de Beauuais après Galon, se donne clairement lui-même pour élèue de notre saint prélat, dans une assez longue lettre qu'il lui adresse, pour lui exposer l'état de sa conscience  .

Theuet, dans son Histoire des hommes sauants, a cru nous donner le portrait au naturel de l'éuêque Yues, qu'il a fait grauer en taille-douce, sur un autre que lui auait fourni un ancien liure de la bibliothèque du cardinal Georges d'Amboise  . Yues y est représenté auec les cheueux qui lui tombent iusque sur les épaules, une calotte qui lui couure presque toute la tête, une ample et longue robe, à laquelle est attaché un capuchon pendant par derrière.



§ 2. SES ÉCRITS


Robert de Torigny, abbé du Mont Saint-Michel, qui écriuait dans le siècle où mourut Yues de Chartres, atteste dans le petit éloge qu'il a fait de lui que ce prélat auait laissé beaucoup d'illustres monuments de sa science et de son habileté  ; et cependant il n'en spécifie aucun. L'anonyme de Molk, qui publia uers le même temps son catalogue d'écriuains ecclésiastiques, nomme quatre de ces monuments  ; et Sigebert plus ancien que l'un et l'autre, comme étant contemporain d'Yues, les réduit à son décret et au recueil de ses lettres  . Mais il est uenu dans la suite une foule de sauants qui, s'intéressant à la gloire de ce grand éuêque, ont fait des recherches à ce suiet, et en ont découuert plusieurs autres. On en a imprimé les principaux; et les autres ne sont encore que manuscrits. En uoici le dénombrement à la tête duquel nous placerons ceux qui ont déià été imprimés.

1o Le plus célèbre de tous est sa collection des canons, sur quoi il y a diuerses obseruations à faire. La plupart, ou même presque tous les écriuains qui ont entrepris d'en parler, n'en reconnaissent qu'une seule collection; mais il en faut distinguer et admettre deux, par les raisons qu'on ua uoir:

Yues, n'étant encore qu'abbé de Saint-Quentin de Beauuais, et faisant alors une de ses principales occupations de l'étude de l'antiquité ecclésiastique, comprit de quelle utilité serait un bon recueil de canons et autres règles en usage dans l'Eglise. Il y en auait déià plusieurs auant ce temps-là, comme nous l'auons remarqué en parlant de ceux de Reginon de Prom, de Bouchard de uormes, à l'article d'Olbert,  abbé de Gemblou. Mais Yues qui en connaissait les défauts, quoiqu'il ne les ait pas tous éuités lui-même, les iugeant insuffisants, conçut le dessein d'un autre recueil, et se mit tout de bon à l'exécuter. La manière dont il s'y prit pour en uenir à bout, est remarquable; et c'est de lui-même que nous l'apprenons dans l'assez grande préface qu'il a mise en tête  . Ayant rassemblé en un corps, auec le trauail qu'on peut imaginer, les extraits des règles ecclésiastiques que lui purent fournir tant les lettres ou décrétales des papes et les actes des conciles, que les traités des Pères et les constitutions des rois catholiques, il les rangea ensuite en un certain ordre. Le motif qui le porta à entreprendre ce pénible trauail fut de rendre seruice au public, en faisant ensorte que ceux qui n'auaient pas ces écrits en main pussent prendre dans son recueil ce qui leur conuiendrait; et, afin que chacun y pût trouuer aisément ce qu'il aurait à chercher, il y a obserué l'ordre suiuant: il dit qu'il y traitera d'abord de la foi, qu'il nomme le fondement de la religion chrétienne, ensuite des sacrements, puis de la conduite des meurs, enfin de ce qui concerne les différentes affaires, c'est-à-dire celles dont il appartient à l'Eglise de connaître. A ces quatre chefs principaux l'auteur rapporte tout ce qu'il a cru deuoir discuter dans son ouurage, sous diuers liures, ou parties, subdiuisées en plusieurs titres.

Préuoyant qu'il se pourrait trouuer des lecteurs qui n'entendraient pas assez ce qu'il dit, ou qui croiraient y aperceuoir de la contradiction, il a soin de les auertir de ne se pas presser de les blâmer, mais de considérer attentiuement ce qui est dit suiuant la rigueur du droit, ou suiuant l'indulgence, par la raison que tout le gouuernement ecclésiastique est fondé sur la carité. C'est par ce principe, aioute-t-il, en le montrant fort au long, que l'Eglise se tient tantôt à la séuérité des règles, et tantôt s'en relâche par condescendance  . Ce qu'Yues dit ici a trait à la méthode qu'il a suiuie dans sa collection, en y insérant sur le même suiet des canons de l'une et l'autre espèce, c'est-à-dire de rigoureux et de modérés. Mais, de peur qu'on ne crût que cette condescendance ou modération pût auoir lieu dans tous les cas, il fait obseruer qu'il est de deux sortes de préceptes, comme de deux sortes de défenses. Il y en a de droit diuin, qui sont établis par la loi éternelle, et d'autres qui ne sont que de discipline, établis par les hommes en uue d'un plus grand bien  . Les premiers, dit-il, sont immuables et par conséquent ne souffrent point de modération; mais il n'en est pas de même des autres.

Tel est, en général, le plan sur lequel Yues dirigea ses deux collections. Il donna à la première le titre de Pannormie, formé de deux mots, l'un grec, l'autre latin, comme pour exprimer un corps de toutes les lois ou règles du droit ecclésiastique  . Quelques puristes, trop délicats en ceci, uoudraient qu'on lût Pannomie; mais les anciens manuscrits ne le souffrent pas. D'autres, en plus grand nombre, ont tenté d'enleuer à Iues l'honneur de cet ouurage, prétendant qu'il n'en a composé d'autre sur cette matière que son décret; mais c'est ce qu'ils ne réussiront iamais à persuader aux personnes instruites. Les raisons sur lesquelles ils établissent leur sentiment sont trop faibles à cet égard. Ils disent, d'une part, qu'à la fin de cet ouurage il y a diuerses choses prises des decrétales de Calixte II et d'Innocent, son successeur, après Honorius, qui ne furent papes que plusieurs années après la mort d'Yues  . Ils allèguent, d'ailleurs, que la Pannormie n'est autre chose que l'abrégé du décret de notre auteur, que fit en son temps un certain Hugues, qualitié éuêque de Châlons-sur-Marne, comme le rapporte uincent de Beauuais.

Rien de plus faible que ces prétendues raisons. Par rapport à la première, il n'est point étrange qu'il soit arriué à la Pannormie ce qu'ont souffert dans tous les siècles tant d'autres ouurages originaux qui, après être sortis des mains de leurs auteurs, ont reçu des additions étrangères, au moins dans plusieurs de leurs exemplaires. C'est iustement le sort qu'a eu la Pannormie, comme il serait aisé de la iustifier par les deux fort anciens manuscrits de ce recueil, que dom Mabillon atteste auoir uus aux abbayes d'Anchin et de Blandimberg  . Ils portent l'un et l'autre le nom d'Yues de Chartres, et ne contiennent rien des additions alléguées. On a encore la même preuue dans l'ancien manuscrit de Saint-uictor, et dans un autre qu'auait en main dom Antonio Augustinus  .

L'autre raison sur laquelle on lui dispute cet ouurage n'a pas plus de solidité. Ce n'est point un Hugues, éuêque de Châlons, qui fit l'abrégé dont il s'agit, puisque cette Église n'a point eu d'éuêque de ce nom depuis le temps d'Iues de Chartres, mais Haimond de Bazoches qui la gouuernait au milieu du XIIe siècle  . Et bien loin que cet abrégé ne fût autre que la Pannormie, ainsi qu'on le suppose, il nous est une preuue du contraire, en ce qu'il montre qu'elle existait auparauant, en ayant été tirée, et non du Décret du même auteur. C'est Alberic de Trois Fontaines qui l'atteste, et qui mérite d'autant plus de créance qu'on sait certainement qu'il ne parle dans sa Chronique que d'après les historiens qui l'auaient précédé. »Ce Barthélemi, éuêque de Châlons, dit Albéric sur l'année 1151, mourut dans son pèlerinage de Iérusalem; et l'on élut pour éuêque l'archidiacre Haimond de Bazoches, homme recommandable par sa noblesse et sa uertu, qui a fait le manuel des décrets suiuant la Pannormie d'Yues de Chartres.« Témoignage aussi clair que décisif, et qui ne demande point de commentaire.

Celui de uincent de Beauuais, pris dans son urai sens, ne l'est pas moins: à cela près qu'au lieu d'Haimond, il nomme Hugues, l'éuêque de Châlons, abréuiateur de l'ouurage de notre prélat  . En effet, après auoir parlé du trauail de celui-ci, qu'il qualifie aussi abrégé, par rapport aux sources d'où il auait été tiré, il aioute que l'auteur l'intitula Pannormie; mais que comme il n'était pas d'une petite étendue, l'éuêque de Châlons entreprit de l'abréger, et en fit un petit liure portatif, qui fut intitulé la Somme des décrets d'Yues. uoilà iustement le Manuel ou Enchiridion dont parle Albéric, comme tiré de la Pannormie qui, par conséquent, en était fort différente.

C'est ce que le sauant M. Baluze auait déià prouué par un autre raisonnement  . L'abrégé fait par l'éuêque de Châlons, dit-il, sur le témoignage de uincent de Beauuais qu'on uient de lire, portait pour titre la Somme des décrets d'Yues. Or la Pannormie, dans trois anciens manuscrits de l'abbaye de Saint-Aubin d'Angers, et dans un quatrième de la bibliothèque de Saint-uictor, à Paris, est intitulée uniformément partout Pannormie, et iamais Somme des décrets. Il en est de même des éditions qui en ont été faites; ce qui montre que les manuscrits dont on s'est serui retenaient le même titre. Nous l'auons uue nous-mêmes intitulée de la même sorte, dans un autre ancien manuscrit de l'abbaye de Saint-Ouen, à  Rouen. Dans tout ceci se présente encore une autre obseruation, qui tranche la difficulté sans aucun retour; c'est que le manuscrit de Saint-uictor est plus ancien que l'abréuiateur, quel qu'il ait été. Il est donc hors de contestation que son écrit n'est point la Pannormie, et qu'il n'y a nulle raison de la refuser à Yues de Chartres, son uéritable auteur.

On fait encore naître à son suiet un autre question, sauoir si elle a précédé le décret du même prélat, ou si elle n'est uenue qu'après  ? M. Douiat paraît pencher pour la seconde alternatiue, et en apporte quelques faibles raisons: mais M. Baluze se déclare ouuertement pour la premiere, qui mérite la préférence, en ce que le décret est non seulement plus ample, mais aussi mieux trauaillé que la Pannormie, et qu'il y règne beaucoup plus d'ordre  . Un historien de la fin du siècle même où est mort l'éuêque Yues, et qui n'a écrit que d'après ceux qui l'auaient précédé, comme Albéric de Troisfontaines, nous apprend qu'Yues publia son décret en 1090, un an précisément auant qu'il fût éleué à l'épiscopat  . Il faut, à ce compte, que la Pannormie fût déià sortie des mains de son auteur quelques années auparauant.

On ne doit pas croire, au reste, qu'Yues eût en main tous les liures originaux qu'il indique en général dans sa préface, comme les sources d'où il a tiré ce qu'il rapporte  . Les liures étaient alors trop rares pour qu'il fût possible d'en rassembler un aussi grand nombre dans deux, trois ou quatre bibliothèques. Mais il en a puisé la plus grande partie dans les recueils qui auaient précédé le sien: nommément dans celui du fameux Isidore, compilateur des fausses decrétales, et dans ceux de Reginon, de Burchard et peut être encore d'autres  . Et il l'a exécuté de manière qu'il a copié iusqu'aux fautes de ces compilateurs. Isidore auait rangé ses decrétales suiuant l'ordre des temps auxquels les papes, qu'il en fait auteurs, ont uécu. Yues a changé cet ordre, et lui a préféré celui des matières. Les constitutions des rois catholiques qu'il y emploie, comme il l'annonce dans sa préface, sont le Code Théodosien, le Code, le Digeste ou Pandectes de Iustinien, et les Capitulaires de nos rois  .

La Pannormie est diuisée, non en dix liures, ainsi que quelques écriuains l'ont auancé, mais en huit seulement, et chaque liure subdiuisé en titres, ou articles. On y en compte quelquefois iusqu'a seize et c'est le plus haut nombre. Elle eut cours parmi les gens de lettres, après même que l'auteur eut publié son Décret. On a uu que ce fut elle qu'Haimon de Bazoches abrégea; et l'on croit auoir des preuues que c'est dans la Pannormie plutôt que dans le Décret que Gratien a puisé pour sa compilation  . Du reste la préface qui est en tête, étant la même qui se lit au-deuant du Décret, a donné occasion de confondre très souuent ensemble les deux écrits  .

Nous auons deux éditions de la Pannormie: l'une in-4o faite à Bâle en 1499, par les soins de Sébastien Brant  . Mais elle est pleine de fautes. L'autre, qui est in-8o et beaucoup plus correcte, parut en 1557 à Louuain, chez Etienne ualère, pour Antoine-Marie Bergagne  . Elle fut dirigée par Melchior de uosmedian, docteur ès-arts et en théologie, qui prit soin d'en donner le texte dans son intégrité. Mais il en a confondu le titre auec celui du Décret de notre prélat; ce qui ferait iuger qu'il a été du nombre de ceux qui ont confondu ensemble les deux ouurages.

2o Yues, uoyant l'accueil fauorable qu'on faisant à sa Pannormie, forma le dessein d'un plus ample ouurage sur la même matière, et ne tarda pas à l'exécuter, en composant ce qu'on nomme son Décret  . La Pannormie lui seruit de plan dans cette seconde opération. Il ne fit que changer un peu l'ordre des suiets dont elle traite, les discuter auec beaucoup plus d'étendue, et y en aiouter de nouueaux. De sorte qu'il poussa cette nouuelle compilation iusqu'à dix-sept liures, ou parties, dont chacune est diuisée en grand nombre de chapitres, qui uont quelquefois iusqu'à trois cent soixante-dix-huit, et même quatre cent-trente-cinq, comme la cinquième et sixième partie. Il est urai que ces chapitres sont ordinairement fort courts, quoiqu'il y en ait quelques-uns, nommément dans la première et la seconde partie qui tiennent une et deux pages entières. Du reste l'auteur y a retenu la préface entiére de la Pannormie: ce qui a donné occasion, ainsi qu'on l'a uu, de confondre les deux ouurages. Cette préface commence par ces mots: Excerptiones regularum ecclesiasticarum, dont on a formé le titre de l'ouurage dans quelques exemplaires manuscrits  , et qu'Yues emploie lui-même équiualemment pour le désigner, lorsqu'il en parle dans ses lettres, le nommant collectiones canonum  . Dans un ancien manuscrit de Saint-uictor à Paris, l'ouurage ne porte en tête ni titre, ni nom d'auteur  . Seulement on lit à la fin: Explicit: liber canonum; et sur la feuille suiuante il est marqué d'une main plus récente que ce recueil de canons appartient à Yues, ci-deuant éuêque de Chartres, et qu'on le nomme Decreta Iuoniani, en quoi l'on aperçoit uisiblement une faute; le copiste ayant écrit Iouiniani, au lieu de Iuoniana, les décrets d'Yues. Mais l'ouurage n'est guère plus connu que sous le nom de Déret, qui est le titre qu'il porte dans les imprimes, apparemment en conformité des manuscrits, sur lesquels on l'a donné au public.

A la tête, après la préface, uient la table des dix-sept liures ou parties, suiuant lesquelles l'auteur a iugé à propos de distribuer les matiéres qu'il entreprend de discuter  : table qu'Yues a pris lui-même soin de diriger, et qui a mérité les éloges du premier éditeur, pour le bel ordre qui y regne. Il aurait pu la louer aussi pour l'idée iuste qu'elle donne de l'étendue et de la uariété des matieres qui y sont traitées. La méthode qu'y suit l'auteur consiste à rapporter sous chaque titre ou chapitre, les passages des Pères de l'Eglise, et autres écriuains ecclésiastiques, des conciles tant ecuméniques que prouinciaux, des décrétales des papes, et quelquefois des ordonnances des princes catholiques qui y ont rapport: de sorte que s'il y auait autant de choix et d'exactitude qu'il y a de recherches et d'érudition, ce serait un répertoire inestimable. Il ne laissa pas d'être d'une très-grande utilité pour les gens de lettres, qui n'auraient pu auoir sans de grosses dépenses, ni lire sans dégoût tous les liures que notre auteur  y a découpés et rangés par ordre. On le regarda même comme le plus parfait qui eût paru iusqu'alors. Aussi eut-il le plus de uogue auec la Pannormie du même auteur, iusqu'a ce que le fameux recueil de Gratien, qui ne fut connu qu'au bout de plus de soixante ans, eût le dessus. M. de Marca compte celui de notre prélat pour la première collection de l'un et l'autre droit qui ait été faite en Occident  . Il est cependant certain que Réginon de Prom auait fait entrer dans la sienne plusieurs traits du droit ciuil.

Quelques écriuains sont dans l'opinion qu'Yues a puisé la plus grande partie de son ouurage dans celui de Burchard de uormes, si l'on en excepte la seconde et la pénultième partie  . Mais d'autres maintiennent que cela ne paraîcirc;t urai qu'en ce que l'un et l'autre copient les mèmes canons ou décrets. Il serait après tout fort difficile de l'en iustifier pleinement, puisqu'on le uoit copier ses fautes, quelquefois même iusque dans les titres. Il y a aussi beaucoup d'apparence qu'Yues a puisé de même dans Réginon, d'où Burchard a tiré lui-même, selon M. Baluze, enuiron six cent soixante-dix chapitres pour enrichir sa compilation.

Quelques écriuains, du nombre desquels est D. Beaugendre, ont uoulu rauir à Yues de Chartres l'honneur de cet ouurage, pour le transférer à Hildebert, éuêque du Mans, puis archeuêque de Tours. Ils appuient leur préetention sur ce que dit Hildebert dans une de ses lettres, où il parle d'un recueil de décrets qu'il auait entrepris de réduire en un uolume, mais que ses occupations ne lui auaient pas permis d'acheuer. D. Beaugendre conclut de là qu'il faut qu'Hildebert ait pour le moins commencé cet ouurage, saltem inchoauerit, et qu'Yues de Chartres, prélat studieux et laborieux, y aura mis la dernière main  . Car, aioute l'éditeur d'Hildebert, il ne tombe pas sous le sens que deux auteurs assez éloignés l'un de l'autre, aient entrepris le même ouurage, sans se communiquer, et se soient tellement rencontrés, qu'ils emploient les mêmes paroles. Pour renuerser sans ressource cette prétention, nous n'auons besoin que de la lettre qu'on nous oppose: c'est la uingt-septième du second liure  . Elle a été écrite à la fin de l'an 1118, ou au commencement de l'an 1119, sur la mort de Mathilde, reine d'Angleterre, arriuée l'an 1118. Ces époques sont certaines et établies par D. Beaugendre lui-même. »C'est dans cette lettre qu'Hildebert parle de l'ouurage qu'il auait entrepris, et que ses occupations ne lui auaient pas permis d'acheuer  . L'ouurage n'était donc point acheué lorsque Hildebert écriuait à la fin de 1118, ou au commencement de 1119. Qu'on nous dise à présent comment Yues de Chartres, mort deux ans auparauant, c'est-à-dire en 1117, pour le plus tard, a pu mettre la dernière main à l'ouurage d'Hildebert, qui n'était encore que commencé à la fin de l'an 1118, pour le plus tôt? Ce sont-là de ces raisons sans réplique qui dispensent d'en aiouter d'autres.

Concluons donc que c'est à tort qu'on a uoulu faire honneur à Hildebert du Décret d'Yues de Chartres; et que, si l'éuêque du Mans a composé quelque ouurage de ce genre, il n'est point paruenu iusqu'à nous; soit qu'il n'y ait point mis la dernière main, soit qu'il soit perdu.

Quant au prologue du Décret qui se trouue à la fin des lettres d'Hildebert dans toutes les éditions des Pères, et qui, selon D. Beaugendre, appartient à l'éuêque du Mans, nous n'auons encore besoin que de l'aueu de l'éditeur, pour renuerser cette prétention. Car enfin, puisque ce prologue, comme D. Beaugendre lui-même en conuient, ne se trouue dans aucun manuscrit d'Hildebert, quelle raison peut-on auoir de le lui attribuer, et de l'en croire auteur? Ce sera apparemment sur le fondement de la lettre dont nous auons parlé, que nous auons fait uoir, montrer tout le contraire. En un mot l'ouurage d'Yues de Chartres était fini en 1116; et celui de Hildebert ne l'était pas encore en 1118, lorsqu'il écriuait la lettre uingt-septième. Ainsi il est éuident qu'Yues n'a pu mettre dans son écrit ce qui n'était pas encore sorti de la plume de l'éuêque du Mans.

Nous n'auons que deux éditions du Décret d'Yues de Chartres; la première donnée en l'an 1561, par Iean du Moulin, docteur en droit canon dans l'uniuersité de Louuain; la seconde en l'an 1647 à Paris, publiée par le P. Fronteau, chanoine régulier de Sainte-Geneuièue.

3o De tous les ouurages d'Yues, le plus considérable et le plus estimé auec raison des sauants, est le recueil de ses lettres.

Ces lettres sont au nombre de 289, en y comprenant une charte d'Yues  , et une  assez longue lettre d'Hugues, abbé de Pontigni, et de saint Bernard à a Odon, abbé de Marmoutier, qu'on trouue à la fin en forme d'appendice. Elles ont toutes été écrites durant son épiscopat, à l'exception de la 287. qu'il écriuit n'étant encore qu'abbé.

Il est uisible que celui qui a pris le soin de dresser ce recueil, n'y a pas touiours gardé exactement l'ordre chronologique. Car, outre que la 287e deurait être la première pour la raison qu'on uient de uoir, il y en a plusieurs autres déplacées. Par exemple, la 7e à Roscelin n'a été écrite certainement qu'après plusieurs de celles qui la suiuent; puisque l'auteur auait déià plusieurs années d'épiscopat lorsqu'il l'écriuit. Il en faut dire autant de la 25e au pape Urbain II, n'ayant été écrite qu'après la 7e année de son épiscopat. Au contraire la 277e qui est adressée à Hildebert, nouuellement élu éuêque du Mans, deurait être placée bien plus haut, puisqu'elle est de l'an 1097. On a mis à la tète deux lettres du pape Urbain II, sur l'ordination d'Yues, qui seruent comme d'introduction à toutes les suiuantes.

Tous les sauants conuiennent que ce recueil de lettres est un des plus précieux monuments de l'érudition ecclésiastique que nous ayons pour la fin du XIe et pour le commencement du XIIe siècle. M. Baillet, ce critique si célèbre, en parle ainsi dans la uie de l'auteur  : »On a dans le recueil des lettres d'Yues les principaux points de la doctrine, des meurs et de la discipline de son temps; et surtout beaucoup de décisions excellentes sur diuers cas de conscience et sur diuerses questions de droit qu'on  lui proposait. On y uoit partout une connaissance profonde des affaires de l'Eglise, une droiture de ceur merueilleuse, une science et une capacité de très-grande étendue, un zèle pour la pureté de la foi et des meurs, et pour l'obseruation des canons, touiours fort ardent, mais touiours éclairé, discret et tempéré par une modération et une sagesse admirables.« Dès le uiuant de l'auteur, Sigebert en a parlé comme d'un recueil de lettres fort utiles  ; et spécifiant la soixantième, écrite en 1099 à Hugues archeuèque de Lyon et légat du Saint Siège en France, il dit que cette lettre, toute courte qu'elle est pour les paroles, est remplie de citations, de canons et d'autorités des saints Pèeres, qui la rendent très-instructiue. Albéric, moine de Troisfontaines, nous représente ce recueil comme un ouurage qui inspire partout l'amour du bien et de la iustice, et la haine du mal et de l'iniustice  . Entre autres liures légués uers l'an 1150 à la cathédrale de Soissons par l'éuêque d'Anculfe, on marque le Décret et les lettres d'Yues de Chartres, par où l'on uoit l'estime que ce prélat faisait de l'un et de l'autre ouurage  .

Il serait à souhaiter que nous pussions entrer dans le détail de ce qu'un recueil si excellent contient au moins de plus important et de plus curieux. Mais comme cela nous conduirait bien au delà des bornes que nous nous sommes prescrites, et que d'ailleurs M. Dupin nous a préuenu là-dessus, en nous donnant une notice assez exacte du contenu de chaque lettre  ; nous nous contenterons d'obseruer que ce qui rend encore ce recueil plus précieux, ce sont diuers points de l'histoire tant ciuile qu'ecclésiastiquè de France, qu'on cherchait inutilement ailleurs.

C'est dans cette source qu'il faut surtout puiser les principales circonstances et les suites fâcheuses du funeste diuorce du roi Philippe Ier auec la reine Berthe, sa légitime épouse, et de son scandaleux mariage auec Bertrade de Montfort, que ce prince auait enleuée au comte d'Aniou, son mari  : c'est là principalement qu'on peut aussi apprendre les raisons d'Etat qui portèrent le roi Louis uI à se faire sacrer en 1108, non à Reims, mais à Orléans  . Il y a même quelques lettres qui peuuent beaucoup seruir pour les généalogies de diuerses anciennes maisons de France: sauoir la quarante-cinquième pour les génealogies des maisons de Meulan et de Crespi; la cent uingt-neuuième pour les généalogies des maisons de uendôme et des uicomtes de Blois; et la deux cent onzième pour celle des comtes de Flandres et des comtes de Rennes.

Il est bon d'aiouter qu'il y en a deux sur l'eucaristie: sauoir la deux cent cinquante-unième à Manassès, éuêque de Meaux, de laquelle MM. de P. R. ont tiré la quatrième leçon de leur quarante-troisième office du Saint-Sacrement; et la deux cent quatre-uingt-septième à Haiméri, abbé d'Anchin, où il décide que les apôtres recurent dans la dernière cène le corps de iehsu-Christ passible tel qu'il l'était alors: au lieu qu'actuellement nous le receuons, en communiant, impassible tel qu'il est depuis sa résurrection. Cette dernière lettre a paru si importante à Iean Ulimier, prieur des chanoines réguliers de Saint-Martin de Louuain, qu'il a iugé à propos de la ioindre aux traités sur l'eucaristie de Lanfranc, d'Alger, de Guitmond, d'Adelman et de Pierre le uénérable, dans un recueil imprimé à Louuain en 1561, in-8o  : d'où elle a passé dans la bibliothèque des Pères de Margarin de la Bigne, et encore en d'autres recueils  .

Touchant la deux cent soixante-seizième, il est important de sauoir que ce n'est point à Iean, archeuêque de Lyon, comme portent les imprimés, mais â Iosceranne, archeuêque de la même uille, qu'elle a été écrite  . Cette remarque est nécessaire pour qu'on ne s'obstine pas à uouloir grossir le catalogue des archeuêques de Lyon d'un prétendu Iean, qui n'a iamais existé. A l'égard de la deux cent soixante-dix-septième dans laquelle saint Yues accuse Hildebert, nouuellement élu éuêque du Mans, d'auoir mené une uie licencieuse depuis qu'il eut été fait archidiacre, il est encore bon de sauoir que François Iuret, dans ses notes sur cette lettre, a prétendu que ce n'est pas à Hildebert, comme le porte l'imprimé de la première édition, mais à un autre nommé Aldebert, comme le porte un ancien manuscrit de Saint-uictor, que cette lettre a été écrite. Mais pour réfuter cette prétention de Iuret, il suffit de remarquer que ce n'est pas dans la seule adresse de cette lettre que Hildebert est nommé Aldebert; puisqu'il est encore nommé de même dans une des poésies de Baudri, son contemporain et son ami  . Au reste cette lettre ne saurait préiudicier en rien à la réputation de cet illustre éuêque du Mans, puisque tout ce qu'Yues y a auancé à son désauantage, il dit ne le sauoir que de ceux qui n'auaient uoulu ni conseiller, ni consentir à son élection, et qui étaient ainsi intéressés à le décrier  .

Si le recueil des lettres d'Yues est un précieux monument de son érudition ecclésiastique, il ne l'est pas moins de sa modestie et de son humilité. C'est sans doute par un effet de cette modestie qu'écriuant sa uingt-huitième lettre au roi Philippe, il n'y prend point d'autre qualité que celle d'humble clerc, ou chapelain de sa maiesté. Dans le plus grand nombre de ses autres lettres, il ne se qualifie que d'humble ministre ou seruiteur de l'église de Chartres  .

On uoit par la lettre cent dix-huitième que ses lumières sur la géographie n'étaient pas fort étendues, et qu'il ne connaissait guère l'antiquité des métropoles de France, que par une uue superficielle qu'il auait ietée sur les anciennes notices des Gaules  .

Il ne faut pas oublier que ses lettres ne sont pas moins remplies que son Décret de citations des Pandectes, du Code, des Nouelles et des Instituts de Iustinien  .

Il s'est fait trois éditions différentes du recueil entier des lettres de notre saint et sauant prélat. La première parut à Paris chez Sébastien Niuelle; quelques exemplaires portent en 1584, et les autres en 1585: ie ne sais s'il n'y en a pas qui portent encore en 1583  ; puisque le Père le Long marque expressément cette date  . C'est François Iuret qui a donné cette édition in-4o, comme on le uoit par son épître dédicatoire sans date à Pierre Pithou. Le priuilége est de 1578, ce qui pourrait porter à croire  qu il y en auait déià eu une édition précédente: mais il est certain qu'il n'y en a point eu d'autre auant celle-ci. La seconde parut aussi à Paris chez Sébastien Cramoisy en 1610 in-4o  . Lipen la met dès l'année précédente 1609  . Ce fut encore Iuret qui donna cette édition, comme il paraìt par une nouuelle épìtre dédicatoire adressée à Iacques-Auguste de Thou, premier président du parlement de Paris. Celle-ci est préférable à la première; car, outre que Iuret y a corrigé plusieurs fautes, et rempli plusieurs lacunes qui se trouuaient dans la précédente, il y a ioint de sauantes obseruations qui en éclaircissent le texte, et seruent beaucoup à éclaircir l'histoire de l'auteur, et à faire connaître les personnes à qui ces lettres sont adressées. Il y a aussi des notes de Iean-Baptiste Souchet, qui sont un supplément à ce qui manque dans celles de Iuret. Nous sommes redeuables de la troisième édition au Père Fronteau, chanoine régulier de Sainte-Geneuièue, qui a suiui en tout la seconde de Iuret, dans son édition générale des euures de notre prélat, publiée à Paris chez Laurent Cottereau en 1647, in-fol.  .

Outre ces trois éditions du recueil entier, il s'en est fait plusieurs autres d'un certain nombre de lettres, soit réunies ensemble, soit imprimées séparément. Nous ne faisons pas ici le dénombrement de toutes celles qui se trouuent dans les Annales de Baronius  , soit dans la collection des conciles  ; le détail en serait ennuyeux. Nous dirons seulement qu'André Duchesne a inséré dans sa collection des historiens francais toutes celles qui concernent l'histoire de France, les regardant comme des monuments et des originaux excellents pour seruir à l'histoire  . Elles sont au nombre de quarante six.

Une des plus considérables entre celles qui sont dans Duchesne, est la 1897e du grand recueil. Cette lettre qui traite du sacre et du couronnement de nos rois, a été imprimée séparément, premièrement en latin sous ce titre: De consecratione Ludouici regis, à Sens en 1561, in-40o, par les soins de Claude Goust, lieutenant général de la même uille; et puis traduite en français, à Chartres, en 1594, aussi in-4o  . Cette édition française paraît auoir été faite à l'occasion du sacre du roi Henri Iu. La même lettre se trouue encore tant en latin qu'en français, dans le cérémonial français de M. Godefroi, t. I, p. 127 et 130. La soixantième, écrite en 1099 à Hugues, archeuêque de Lyon, au suiet des inuestitures des éuêques et des abbés, qui est la seule, comme on l'a uu ci-dessus, que Sigebert ait spécifiée, a été imprimée par les soins de Melchior Goldast, entre les apologies de l'empereur Henri Iu, que le même Goldast publia à Hanoure en 1611  . Il est bon d'être auerti que l'archeuêque Hugues fit à cette lettre une réponse que M. Baluze a déterrée, et qu'il nous a donnée dans ses Miscellanea.

On a uu ci-deuant que la deux cent quatre-uingt-septième à Haimeri, abbé d'Anchin, a été imprimée, aussi séparément, par Ulimmier et par Margarin de la Bigne. Nous apprenons de Lambecius qu'on conserue dans la bibliothèque de l'empereur à uienne, un excellent manuscrit des lettres d'Yues de Chartres, sur lequel il dit qu'on pourrait corriger quantité de fautes qui se trouuent dans les imprimés  . Ce manuscrit est apparemment le même que celui dont parle Posseuin, qui se gardait de son temps à uienne chez Wolfgrand Lazius, et dont il paraît qu'on faisait une estime particulière  . Dom Montfaucon indique un autre manuscrit qui ne contient que deux cent soixante quatorze lettres; mais qui a cela de particulier, qu'on lit à la fin une prose rimée, qui commence ainsi: Alpha et omega, magne Deus  . Si c'est notre prélat qui a lui-même dressé l'ancien recueil de ses lettres, comme il y a lieu de le croire, il pourrait bien y auoir aiouté cette prose en forme d'épilogue, pour consacrer â Dieu l'ouurage entier.

Quelques peines que Iuret se soit données pour ramasser toutes les lettres d'Yues, il lui en a échappétrois qui méritent d'être iointes aux autres, lorsqu'on en fera une nouuelle édition. Ces lettres sont la uingtième du second liure de celles de Geoffroi de uendôme, où il est traité de la réitération de l'extrême-onction; une autre au pape Pascal II, en faueur de l'abbaye de Saint-Pierre de Chartres, que dom Dachéry a tirée de l'abbaye d'Euron dans le Maine, et qu'il a insérée dans ses notes sur Lanfranc, p. 360; et enfin une à Adèle, comtesse de Blois, sur le dessein qu'auait cette princesse de rétablir l'ancien monastère de Saint-Martin en uallée  . Dom Mabillon nous a donné cette dernière non-seulement imprimée, mais encore grauée sur l'original, dans son grand ouurage de la Diplomatique. Sanderus parle d'une quatrième lettre sur les mystères de la messe, qui se trouue parmi les manuscrits de l'abbaye de Saint-Amand  : mais comme il n'en dit rien de plus, nous ne pouuons point en donner une plus ample notice.

Outre les lettres qui ne sont point dans le recueil de Iuret, il y manque aussi trois chartes de notre prélat. La première, donnée en faueur des chanoines réguliers de Bourgmoyen, à Blois, est datée de Chartres le 24 iuin 1105: elle est remarquable en ce qu'entre autres témoins, elle fut souscrite par le grand saint Anselme, archeuèque de Cantorbéry, qui, par conséquent était alors à Chartres  . On est redeuable de cette pièce à Iean Bernier, qui nous l'a donnée parmi les preuues de son Histoire de Blois. La seconde est la charte de fondation de l'abbaye de Tiron, en date du 3 féurier 1110, écrite au nom de l'Eglise de Chartres, et à laquelle Yues, comme éuêque, souscrit le premier  . Le début de cette lettre est un récit des uisions et apparitions extraordinaires, qui précédèrent l'arriuée à Chartres du B. Bernard, fondateur et instituteur de cette maison, qui était uenu demander à Yues et à ses chanoines le fonds sur lequel il uoulait la bâtir. On uoit dans les souscriptions quelles étaient alors les dignités établies dans l'Eglise de Chartres, qu'il y auait six archidiacres et plusieurs préuots. Dom Mabillon l'ayant trouuée dans le cartulaire de Tiron, lui a donné place parmi les pièces qui composent l'Appendice du cinquième tome de ses Annales. La troisième charte est un acte public en faueur de l'abbaye de Bonneual, adressé à l'abbé Bernier, que dom Dachéry a publié à la fin de ses notes sur Guibert de Nogent  .

 On peut aussi compter parmi les omissions du recueil de lettres, donné par Iuret, deux sentences d'Yues, que Iacques Petit a fait imprimer à la suite du Pénitentiel de saint Théodore, archeuêque de Cantorbéery  . La première est une sentence qu'Yues prononça contre trois préuòts de sa cathédrale, qui uexaient beaucoup les chanoines, leurs confrères et les pauures. La seconde est un iugement qu'il rendit, comme commissaire du légat apostolique Hugues, archeuèque de Lyon, sur le différend qui était alors entre les moines de Marmoutiers-les-Tours, et ceux de Saint-Martin des Champs, à Paris, pour la possession de l'église d'Hienuille, située dans la paroisse du Puiset, au diocèse de Chartres. Par ce iugement l'église d'Hienuille fut pour touiours adiugée aux moines de Saint-Martin des Champs, et ceux de Marmoutiers furent absolument déboutés de leurs prétentions.

Enfin on pourrait encore aiouter aux lettres d'Yues de Chartres; le règlement qu'il fit en faueur de sa cathédrale; dont il est parlé dans le Nécrologe de la même Eglise en ces termes: Iunioratus omnes huius Ecclesie et precarias in communes redegit usus, et eas in posterum personis distribui tam suo quam apostolico priuilegio, uetuit  . Il parait par l'explication que M. du Cange donne des mots de iunioratus et de precaria, que saint Yues régla que tous les uicariats dépendants de sa cathédrale, et toutes les coruées qui leur étaient dues entreraient dans la manse commune; et que personne n'en serait plus dorénauant pouruu à titre de personat ou de bénéfice  . Il eut soin de faire confirmer ce règlement par un rescrit du pape: mais il ne paraît pas que ni l'un ni l'autre soient uenus iusqu'à nous.

Pour reuenir au recueil imprimé des lettres d'Yues, une preuue certaine qu'il ne contient peut-être que la moindre partie de celles qu'il écriuit pendant son épiscopat, c'est que presque toutes lës lettres qui composent le second liure de celles de Geoffroi de uendôme sont adressées à ce prélat. Cependant il n'y en a qu'une seule de lui, sauoir la uingtième du même liure. Est-il uraisemblable qu'Yues n'ait fait que cette seule réponse à Geoffroi, et qu'il ait gardé le silence sur les autres lettres de cet abbé.

Auant que de finir cet article, il est à propos de remarquer, afin qu'on ne multiplie pas sans suiet les écrits de l'éuèque de Chartres, que l'ouurage ainsi intitulé dans un manuscrit de l'abbaye de Saint-Amand, Iuonis Carnot. De excommunicatis, nisi denuntiati fuerint, non uitandis, n'est autre chose que sa cent quatre uingt-sixième lettre à Laurent, moine de la Charité, où ce point de discipline ecclésiastique est expressément prouué  .

4o Après les lettres d'Yues, on nous a donné dans l'édition de ses euures de 1647 un recueil de ses sermons, qui sont au nombre de uingt-quatre  .

Les six premiers sont plutôt des opuscules ou des traités particuliers que de simples sermons. Aussi l'auteur lui même, citant le cinquième, où il traite des rapports qui se trouuent entre l'ancien et le nouueau sacerdoce, ne l'appelle point autrement qu'un liuret: In libello, dit-il, quem composui de conuenientia ueteris et noui sacerdotii  . C'est de même sous le titre de liures ou traités qu'ils sont presque touiours désignés dans les manuscrits. Par exemple, dans un manuscrit de l'abbaye de Liessies en Hainaut, ils sont ainsi indiqués: De sacramentis dedicationis liber unus; De sacris ordinibus liber unus  , etc. Cependant, comme il est porté que les trois premiers ont été prononcés en plein synode, on ne peut douter que ce ne soit autant de discours que notre pieux et sauant prélat a prononcés pour l'instruction de son clergé, non tant en forme de sermons que de leçons d'un maître à ses disciples.

Comme ces six premiers sermons ou petits traités sont les plus considérables de tous, et qu'ils paraissent auoir fait beaucoup d'honneur à notre prélat, nous ne pouuons nous dispenser d'en donner une notice au moins générale.

Dans le premier qui est intitulé De sacramentis neophytorum, l'auteur, après auoir parcouru les mystères opérés dans les six premiers âges du monde et auoir marqué l'institution du baptême, s'applique à expliquer toutes les cérémonies que l'Eglise employait dans l'administration de ce sacrement, et à en déuelopper les sens mystérieux et spirituels  ; ce qu'il fait auec beaucoup de lumière, d'ordre et de netteté. Dans le second qui a pour titre De excellentia sacrorum ordinum, et De uita ordinandorum, après auoir marqué quels sont les signes d'une uraie uocation à la cléricature, et expliqué ce que signifie le mot de clerc, il explique en détail ce qui regarde les sept ordres ecclésiastiques de porrier, de lecteur, d'exorciste, d'acolythe, de sous-diacre, de diacre et de prêtre; marquant auec beaucoup d'exactitude les fonctions de chaque ordre, et les obligations de ceux qui y sont promus: il prétend de plus qu'il n'y a aucun de ces sept ordres, que Iésus-Christ lui-même n'ait en quelque sorte exercé en personne pendant sa uie mortelle. Il est remarquable que, distinguant les prêtres des éuêques, il dit que les premiers sont les successeurs et les uicaires des soixante-dix disciples de Iésus-Christ, et les seconds les successeurs des apôtres. Dans le troisième, intitulé De significationibus indumentorum sacerdotalium, après auoir parlé de l'origine des habits sacerdotaux qu'il dit auoir été institués sur le modèle de ceux de l'ancienne loi, il en donne des raisons mystiques, et s'étend sur les uertus représentées et figurées par ces saints uêtements. On y uoit que les habits des diacres, des prètres, des éuèques et des cardinaux prêtres, étaient alors les mêmes que ceux dont ils se seruent encore à présent, quoique la forme en ait éte changée par la suite des temps. En lisant ces trois premiers sermons, on s'aperçoit qu'ils sont une suite l'un de l'autre; que le second suppose le premier, et que le troisième est un supplément de ce qui manque dans le second.

Le but du quatrième, qui a pour titre, De sacramentis dedicationis, est de montrer que toutes les cérémonies religieuses que l'Eglise emploie dans la consécration de ses temples matèriels ne sont que des images mystérieuses de ce qui se fait par le baptème dans la consécration des temples spirituels, qui sont les fidèles. C'est un sermon qui est assurément digne des lumières et de la piété de l'auteur: Le cinquième intitulé De conuenientia ueteris et noui sacrificii  est un uéritable traité où l'auteur s'étend beaucoup à prouuer que le sacerdoce de l'ancienne loi n'a eu d'autre fin que de figurer et représenter celui de la nouuelle; et que le culte grossier que la Synagogue rendait á Dieu n'était qu'un tableau du culte uraiment religieux que l'Eglise lui rend auiourd'hui. Ce discours suffirait seul pour nous conuaincre qu'Yues a été de son temps un des sauants les plus profonds dans l'intelligence  des grands mystères contenus dans les Ecritures de l'un et l'autre Testament. Enfin le dessein du sixième, qui a pour titre Cur Deus natus et passus est, est de prouuer la nécessité de l'incarnation et de la mort du Fils de Dieu. Le principal raisonnement dont l'auteur se sert pour cela, est que si Dieu auait sauué, comme il le pouuait, l'homme pécheur par sa seule uolonté et sans le sacrifice de son Fils, il aurait à la uérité manifesté sa puissance, qui est sans bornes, mais il n'aurait pas satisfait à sa souueraine iustice, qui demandait d'une part que le pécheur ne demeurât pas impuni, et de l'autre, que le diable ne fût pas priué des droits qu'il auait acquis sur l'homme, par la uictoire qu'il auait remportée sur lui, sans auoir mérité d'en être dépouillé. Yues déueloppe et étend ce raisonnement, et aioute plusieurs choses qui font uoir qu'il était aussi habile dans les matières théologiques que uersé dans celle du droit. Yues paraît auoir composá ce sixième discours, qui est beaucoup plus court que les précédents, et qui n'a aucun air de sermon, sur le modèle du célèbre traité de saint Anselme, Cur Deus homo? Nous pouuons aiouter que cet écrit de l'éuêque de Chartres n'est qu'un précis et un abrégé de celui du saint archeuêque de Cantorbéry.

On conserue dans la bibliothèque du roi d'Angleterre un manuscrit qui porte en tête: Iuonis Carnot. episcopi, De sacramentis ecclesiasticis, libri quatuor  . Ces quatre liures ne seraient-ils pas les quatre premiers sermons d'Yues dont nous uenons de parler? Ce sont en effet comme quatre liures particuliers auxquels ce titre peut fort bien conuenir, en entendant par les mots de sacrements de l'Eglise, non ce que nous appelons proprement les sept sacrements de l'Eglise, mais en général, comme fait notre auteur, tous les signes sacrés que l'Eglise emploie dans ses cérémonies, et dans tout le culte extérieur qu'elle rend à Dieu. Ce sont encore apparemment ces quatre premiers sermons qui sont aussi désignés sous le nom d'un liure des sacrements, dont il est fait mention dans plusieurs bibliographes  , et dont Gui, éuêque du Mans, fit présent uers l'an 1130 à sa cathédrale  , auec le décret de notre Yues de Chartres. Ecclesie nostre, dit l'auteur de la uie de l'éuêque Gui, decreta cum libro De sacramentis, que Iuo, Carnotensis episcopus, abbreuiauit, noscitur contulisse. Peut-être néanmoins que ce liure des sacrements n'est autre chose que le premier sermon De sacramentis neophytorum. Après cette petite digression qui était nécessaire, reuenons à notre suiet.

A l'égard des dix-huit autres sermons de notre prélat, il y en a quinze qui sont des instructions courtes, mais lumineuses et solides, sur les principales fètes de l'année, sauoir l'Auent, la Natiuité du Seigneur, la Circoncision, la Purification, la Septuagésime, le commencement du ieûne, ou le mercredi des Cendres, le Carême, l'Annonciation, le dimanche des Rameaux, la cène du Seigneur, ou le ieudi saint, Pâques, l'Ascension, la Pentecôte et la Chaire de saint Pierre  . Les trois derniers sont des instructions sur l'Oraison dominicale, sur le Symbole des apôtres, et sur les habits adultérins ou mondains, tant des hommes que des femmes. On apprend de l'un de ces sermons que la loi de la continence pendant le carême, pour les personnes mariées, était encore alors en uigueur, au moins dans l'Eglise de France. Le commencement de celui de la cène du Seigneur a paru si important à MM. de P. R. qu'ils en ont fait la cinquième leçon de leur office quarante-troisième du Saint-Sacrement. Il est bon d'être auerti que, dans un manuscrit du roi d'Angleterre, celui de l'Auent a pour titre De distinctione Aduentus Domini, parce qu'en effet ce sermon traite du double auénement de Iésus-Christ dans l'humilité de sa chair mortelle dans la plénitude des temps, et dans toute la gloire de sa maiesté diuine à la fin des temps [. 1Kb] .

Le premier qui a entrepris de donner au public les sermons d'Yues est Melchior Hittorpius, qui fit entrer les uingt-un premiers dans son recueil d'anciens écrits sur la liturgie, imprimé à Cologne chez Geruin Calenius en 1568 in-fol.  , et réimprimé à Rome en 1591, et à Paris en 1624.  Dans ce recueil ils ont pour titre: B. Iuonis Carnot. episcopi, De ecclesiasticis sacramentis et officiis, De precipuis per annum festis, sermones nunc primum editi. Ce titre confirme la remarque qu'on a déià faite, que le liure ou les quatre liures des sacrements qui, dans quelques manuscrits portent le nom d'Iues, ne sont que le premier ou les quatre premiers de ses sermons. Du recueil d'Hittorpius, les mêmes sermons sont passés dans l'édition générale des euures d'Yues, faite à Paris en 1647 par les soins du Père Fronteau  ; l'éditeur y a aiouté trois autres sermons, dont le premier, qui est sur les habits adultérins, auait déià été publié par Iuret, sur un manuscrit de Saint-uictor, à la suite des lettres de notre respectable prélat.

Les uingt-quatre sermons qui se trouuent dans l'édition du Père Fronteau ne sont pas les seuls qu'Yues ait composés.

Les derniers éditeurs de saint Augustin nous apprennent que le sermon pour un martyr, qui commence par ces mots: Triumphalis B. martyris N. lui appartient  . Ce sermon qui, dans le bréuiaire Romain, porte le nom de saint Augustin, était ci-deuant le quarante-quatrième parmi ceux que ce saint docteur a composés pour les saints; et il est maintenant le deux cent uingt-troisième dans l'Appendice du troisième tome de ses euures. Les mèmes éditeurs nous auertissent qu'ils l'ont trouué dans un ancien manuscrit de l'abbaye de Saint-Germain des Prés, où il tient le milieu entre les autres sermons d'Yues de Chartres.

Il est bon de remarquer que ce sermon n'est pas le seul entre ceux qui appartiennent certainement à notre bienheureux prélat, auquel on ait fait l'honneur de le regarder comme une production de saint Augustin. Il y en a trois autres de lui dans le même Appendice; sauoir, le soixante quatrième qui est son sermon uingt-deuxième sur l'Oraison dominicale; le soixante-quatorizième, qui est son sermon uingt-quatrième sur les habits adultérins, et le deux cent quarante-septième, qui est son sermon sixième: Pourquoi Iésus-Christ est né et a souffert? Les Bénédictins dans l'errata de leur onzième tome de saint Augustin, disent que ces trois sermons se trouuent dans l'édition du P. Fronteau, auec quelques fautes qui sont corrigées dans leur Appendice du cinquième tome de saint Augustin.

Outre le sermon d'un martyr, faussement attribué à saint Augustin, Yues en a encore composé trois autres qui n'ont iamais uu le iour. Le premier est sur la croix, et se trouue dans deux manuscrits; l'un  appartenant au roi d'Angleterre, et l'autre à Thomas Theyer à Londres  ; le second est sur la fête de saint Iean l'éuangéliste, qui se trouue aussi dans deux manuscrits, l'un de l'abbaye de Cambron, et l'autre de l'abbaye de Lobbes en Hainaut  . Le troisième est sur les noces de Iésus-Christ, et se trouue dans un manuscrit indiqué par dom Montfaucon  .

Si nous nous en rapportions aux coniectures de Iean Préuost, chanoine de l'Eglise de Rouen, nous serions portés à croire qu'Yues de Chartres serait encore auteur des six autres sermons sur les deuoirs des pasteurs  , que le même Iean Préuost a publiés à Rouen en 1679, à la suite du traité des offices de l'Eglise de Iean, éuêque d'Auranche, dans la suite archeuèque de Rouen  , dont on a parlé en son lieu.

Ces sermons s'étant trouués sans nom d'auteur, dans un manuscrit de la bibliothèque de MM. Bigot, ancien de cinq cents ans, Iean Préuost a coniecturé qu'ils pouuaient bien être d'Yues de Chartres  : les raisons qu'il en allégue sont: 1o Que ce même manuscrit contient trois sermons du même prélat, qui ont déià paru plusieurs fois sous son nom. 2o Que le style et la manière de penser de l'auteur de ces six sermons sont fort semblables au style et à la manière de penser d'Yues, dans les sermons qui sont indubitablement de lui, et surtout dans celui qu'il a fait sur la Chaire de saint Pierre. 3o Enfin qu'on ne peut nier qu'ils ne soient de quelque éuèque, puisque l'auteur y parle à ses prêtres, comme étant leur supérieur, et chargé en cette qualité de répondre á Dieu de leur conduite: ce qui fait uoir que ce sont des discours synodiques.

Mais à ces raisons qui paraissent auoir quelque uraisemblance, on en oppose d'autres qui n'ont pas moins de force pour la combattre, Car, dit-on: 1o si ces six sermons étaient ueritablement d'Yues de Chartres, est-il possible que dans cette multitude prodigieuse de manuscrits de ses ouurages qui se conseruent encore auiourd'hui dans les bibliothèques, il ne s'en trouuât pas au moins quelques-uns ou ces sermons lui fussent expressément attribués? 2o On a uu ci-deuant que les trois premiers de ces uingt-quatre sermons imprimés sont des discours synodiques, dont le but est d'instruire à fond ses ecclésiastiques sur tout ce qui regarde leurs fonctions et leurs deuoirs: cela étant, quelle apparence y a-t-il qu'il ait uoulu composer six autres discours synodiques sur la méme matière, où il n'aurait presque fait que rêpéter ce qu'il aurait dit dans les précédents? 3o On sait qu'en fait d'instructions synodiques ce n'est pas la coutume des éuêques de les multiplier sur le même suiet sans nécessité. 4o Il faut bien remarquer que l'auteur de ces six sermons ne manque point, à la tète de chacun, de prendre un texte de l'Ecriture pour suiet de tout son discours; or, c'est ce que ne fait iamais Yues de Chartres dans aucun des sermons qui sont certainement de lui. On uoit par là que, si le style de l'auteur des six sermons en question, a quelque ressemblance auec celui de notre prélat, au moins il y a une différence considérable dans la méthode de prècher de l'un et de l'autre. Quant à ce que dit Iean Préuost, que la manière de penser de l'auteur de ces sermons est fort semblable à la manière de penser d'Yues, nous ne uoyons pas quelle induction on peut tirer de là. Car l'éuêque de Chartres n'auait pas une manière de penser qui lui fût propre et particulière. Dans ce temps-là il n'y auait presque qu'une manière de penser sur tous les points concernant la religion, et ce n'a été que depuis Yues que l'Eglise a eu la douleur de se uoir inondée d'une multitude d'opinions différentes, tant sur le dogme que sur la morale et la discipline.

Au reste, quel que soit l'auteur de ces six sermons, on uoit que c'était un homme iudicieux, trèsuersé dans l'étude de l'Ecriture, des Pères et des conciles, qui auait de la piété, du discernement et une grande connaissance de toutes ses obligations; il écriuait assez bien pour le temps où il uiuait. Tous ces caractères ioints à d'autres circonstances, nous font naître la pensée que ses sermons pouuaient bien être d'Hildebert éuêque du Mans. C'est ce que nous pouuons examiner dans l'article du dernier.

5o Le dernier ouurage qu'on nous a donné sous le nom d'Yues, dans l'édition de ses euures de l'an 1647, est une courte chronique des rois de France, qui commence à Pharamond et finit à Philippe I  .

Il est surprenant que François Iuret qui, le premier, a tiré cette chronique de la poussière des bibliothèques, ne se soit pas aperçu qu'elle ne saurait ètre de notre prélat. La preuue en est certaine, puisqu'il est parlé de Henri I, roi d'Angleterre, comme d'un prince qui était alors dans la 30e année de son règne. Or, la 30e année du règne de ce prince, qui monta sur le trône l'an 1100, concourt auec l'an 1130 de l'ère chrétienne. Comment donc Yues, qui est mort dès l'an 1116, pouuait-il être auteur d'une chronique qui n'a été écrite qu'enuiron 14 ans après qu'il n'était plus au monde?

Il est urai que quelques-uns ont uoulu dire que l'endroit de cette chronique qui regarde Henri I, roi d'Angleterre, est une addition faite par une main étrangère  . Mais quelles preuues en donneront-ils? Cette prétendue addition ne se trouue-t-elle pas dans tous les manuscrits? D'ailleurs elle est une suite fort naturelle de ce qui précède; car, l'auteur ayant parlé immédiatement auparauant de Guillame le Conquérant et de Guillaume le Roux, prédécesseurs de Henri I sur le trône d'Angleterre, il était naturel qu'il n'oubliàt pas ce dernier prince, qui était très-certainement régnant dans le temps qu'il écriuait. A quoi il faut aiouter qu'on ne connait aucun bibliographe qui ait attribué cette chronique à l'éuèque de Chartres. Nous parlerons de cette chronique dans l'article de Hugues de Sainte-Marie, moine de Fleury, qui en est le uéritable auteur.

Au reste les sauants conuiennent auiourd'hui que cette chronique est très peu de chose et fort défectueuse  . L'auteur y rapporte, selon M. l'abbé le Gendre, bien des choses qui ne s'accordent point auec les historiens contemporains.

On a déià remarqué que François Iuret est le premier qui a fait paraître cette chronique, dans les deux éditions qu'il a données des lettres d'Yues de Chartres  ; la première à Paris en 1584 ou 1585, in-4o; la seconde aussi à Paris en 1610, in-8o. Marquard Frecher se donna la peine de la faire réimprimer en 1613  ; dans la première partie de son recueil des historiens français. Des deux premières éditions de Iuret, elle est encore passée dans celle des euures d'Yues, faite à Paris en 1647, in-fol.  .

Nous allons donner ici une notice de cette dernière édition, afin de n'y plus reuenir. Quoiqu'on l'annonce  comme contenant tous les écrits d'Yues de Chartres, il est certain qu'elle n'en contient qu'une partie, sauoir: le Décret, les Lettres, les Sermons et la petite Chronique dont on uient de parler. On y a ioint les notes de François Iuret et de Iean-Baptiste Souchet, sur les lettres, auec la uie de l'auteur qui a été réimprimée dans les Bollandistes au uingtième de Mai. On trouue à la tête, dans l'exemplaire qui est à la bibliothèque de l'abbaye de Saint-uincent du Mans, deux différentes épîtres dédicatoires, toutes les deux adressées à Iean Lescot, éuêque de Chartres: la premiêre est du P. Fronteau, chanoine régulier de Sainte-Geneuièue de Paris, qui s'y donne pour l'auteur de l'édition, et qui la dédie à l'éuêque de Chartres, tant en son nom qu'au nom de sa congrégation; la seconde est de Iean-Baptiste Souchet qui, se prétendant aussi auteur de la même édition, la reuendique comme un bien qui lui est propre, et dont le P. Fronteau uoulait uainement se faire honneur et à sa congrégation. Cela produisit entre ces deux sauants un procès littéraire des plus uils, dont nous n'entreprenons pas ici de faire l'histoire; nous dirons seulement que Caue  et Oudin  la donnent à Souchet, parce qu'ils n'auaient uu apparemment que son épître dédicatoire; et que MM. Dupui  et Dupin  la donnent au P. Fronteau.

6o Outre la petite chronique dont on uient de parler, on a encore attribué à Yues une autre chronique bien plus étendue, qui commence à Ninus, fondateur de la monarchie des Assyriens, et qui est diuisée en deux parties; dont la première finit à la dernière année de Charlemagne, et la seconde s'étend iusque uers l'an 1034, ou plutôt iusqu'au règne de Louis XI  .

Gérard-Iean uossius dit auoir uu cette chronique à Amsterdam, dans un manuscrit de Guillaume Oomsius, où elle auait pour titre: Histoire abrégée des gestes de quelques rois Assyriens, des gestes de tous les empereurs romains, et enfin des gestes de Charlemagne et de tous ses successeurs, composée par le uénérable Yues, éuêque de Chartres  . Elle se trouue, auec le même titre, dans un manuscrit de M. Cotton, à Londres  ; c'est sur la foi d'un troisième manuscrit, que Marquard Frecher en a fait imprimer une partie, sous le nom de notre sauant prélat, dans sa collection des historiens de France, publiée à Hanoure, en 1613  .

Il faut que l'attribution de cette chronique à Yues de Chartres soit bien ancienne, puisqu'elle est expressément citée comme étant de lui dans une lettre que Nicolas, moine de Saint-Alban, en Angleterre, écriuit, uers l'an 1176, à Pierre de Celle, abbé de Saint-Remi: Iuo uenerabilis, est-il dit dans cette lettre, Carnotensium episcopus in Chronicis suis scripsit  , etc.

Il est à croire que cette chronique n'est pas différente d'un liure qui, dans l'inuentaire qui fut fait en 1458 des liures de Gauthier de Shiginpton, chanoine de Chartres, se trouue ainsi marqué: Iuo, Carnot. episcopus, De collectione historiarum ecclesiasticarum, mense frugalis  , etc. Il est bon de remarquer à ce suiet que la même chronique est effectiuement qualifiée d'histoire ecclésiastique dans quelques anciens manuscrits, comme dans celui de Saint-Denis, cité par dom Mabillon  . Ne serait-ce pas encore la même chose qu'une histoire qui se trouue dans un des manuscrits de l'abbaye de Saint-Euroui, en Normandie , auec ce titre: Historia magistri Iuonis?

Mais quoique l'attribution de cette chronique à Yues de Chartres soit, comme on uient de uoir, et fort ancienne et fort multipliée, il est cependant certain que cet ouurage n'est pas de lui  . Tous les sauants conuiennent auiourd' hui qu'il appartient à Hugues de Sainte-Marie, moine de Fleuri, ou de Saint-Benoit sur Loire, qui en composa la première partie en 1110, à la prière d'Adèle, comtesse de Blois et de Chartres, et puis la seconde partie à la prière de la reine Mathilde, femme de Henri Ier, roi d'Angleterre, comme on le uerra dans l'article de cet écriuain.

Ce qui aura apparemment causé la méprise, c'est  une lettre du même Hugues de Sainte-Marie à notre prélat, par laquelle il lui adresse son ouurage, en le priant de uouloir bien se donner la peine de le reuoir et le corriger. Comme cette lettre se trouuait à la téte de la chronique, il sera arriué que des lecteurs superficiels ou des copistes peu attentifs, sans examiner autrement la lettre, auront conclu, en y uoyant le nom d'Yues, qu'il était auteur de la chronique. Il leur aura été d'autant plus aisé de tomber dans cette méprise que le nom de l'auteur était peu connu, au lieu que celui d'Yues était célèbre partout. Ceux qui sont au fait des manuscrits sauent que ces sortes de méprises n'ont été que trop communes auant l'inuention de i'imprimerie.

7o Si notre prélat ne peut pas être regardé comme auteur des deux chroniques précédentes, il n'en est pas apparemment de même d'une uie de saint Augustin qui porte son nom. Cette uie, qui a été inconnue iusqu'ici à tous les bibliographes, se trouue dans deux manuscrits: l'un de la bibliothèque de M. Cotton, à Londres, où elle a pour titre: uita B. Augustini, Hippon. episcopi per Iuonem Carnot. episcopum  ; et l'autre de l'église de Saint-Pierre de Cambridge, où elle est ainsi intitulée: Excerptiones uenerabilis Iuonis, Carnot. episcopi, De confessionibus et uita B. Augustini, Hippon. episcopi. On uoit, par ce dernier titre, que cette uie est composée des passages tirés des confessions de saint Augustin et de la uie de ce saint docteur, écrite par Possidius, éuêque de Calame.

8o Dans l'énumération que l'anonyme de Molk, publiée par dom Pez, fait des ouurages d'Yues de Chartres, il marque un Martyrologe des saints  ; mais ce Martyrologe pourrait bien être un ouurage chimérique, puisqu'on n'en trouue absolument rien ailleurs.

9o Lorsque dans notre huitième uolume nous auons parlé du Micrologue sur les rites ecclésiastiques, nous sauions certainement que cet excellent écrit était l'ouurage d'un éuêque qui uiuait auant la fin du XIe siecle  ; mais nous ne sauions pas auec la même certitude que cet éuèque fut Yues de Chartres. Nous  sommes redeuables à Henri Warton de nous auoir appris ce fait important, de manière à n'en pouuoir plus douter  . Le même auteur nous apprend encore que cet écrit n'est qu'une partie détachée d'un ouurage plus étendu, qu'Yues a composé sur les offices de l'Eglise: De officiis ecclesiasticis, dont il y a un tres-beau manuscrit, presque aussi ancien que l'auteur, dans la bibliothèque de Lambeth, en Angleterre.

Cet ouurage d'Yues sur les offices de l'Eglise, tel que nous le représente Warton, est composé de soixante-onze chapitres, dont les huit premiers traitent des matines, laudes, prime, tierce, sexte, nones, uêpres et complies. Les soixante-deux suiuants composent le Micrologue; et le dernier, qui n'est pas dans le Micrologue, traite des auteurs de la messe, et de chacune de ses parties. On uoit par là que c'est un des ouurages, sur la liturgie, des plus considérables et des plus étendus qui aient été composés anciennement.

Ceux qui désireront en auoir une notion plus parfaite et plus détaillée peuuent se satisfaire, en lisant ce qu'on a dit dans le huitième uolume de l'histoire littéraire du Micrologue, qui fait une partie considérable de l'ouurage de notre prélat sur les offices de l'Eglise. Nous obseruerons ici seulement que cet écrit sur les offices de l'Eglise, dont Yues est l'auteur, et qui mériterait bien d'être imprimé en entier, n'est uisiblement autre chose que l'écrit marqué par l'anonyme de Molk sous le nom de sentences sur les offices diuins, et qu'il attribue expressément à notre saint prélat.

Outre le manuscrit de la bibliothèque de Lambeth, indiqué par Warton, il s'en trouue encore deux autres: l'un dans la bibliothèque du collége de toutes les âmes, à Oxford, et l'autre dans celle du collége de Saint-Benoit, à Cambridge  . A ces quatre manuscrits d'Angleterre, il en faut aiouter un que l'on conserue à Rome, dans la bibliothèque du uatican, qui a appartenu à la reine de Suéde  .

10o Un des ouurages qui, selon toutes les apparences ferait le plus d'honneur à Yues, s'il était imprimé, est son commentaire sur les Psaumes  . Il se trouue dans deux manuscrits, l'un de la bibliothèque. de M. Colbert, coté 1473, en deux uolumes in-fol.; et l'autre de Ia bibliothèque de Saint-Allire de Clermont, en Auuergne, en un uol. in-fol., et dans un troisième manuscrit des Pays-Bas, dont parle Sanderus  .

11o On uoit dans plusieurs manuscrits, tant de France que d'Angleterre, un liure sous le nom d'Yues de Chartres, qui a pour titre: De multimoda distinctione Scripturarum  . Il n'est pas facile de sauoir ce que c'est que ce liure. Dans un des manuscrits appartenant à la bibliothèque publique de Cambridge, le titre en est expliqué, comme si ce liure n'était autre chose que le recueil méme des lettres d'Yues  .

uoici le titre: Iuo Carnotensis episcopus, De multimoda distinctione Scripturarum, sub una castorum eloquiorum facie contentarum: uel, ut ab alio notatur, epistole Iuonis. Au contraire, dans un autre manuscrit appartenant au cheualier Cotton  , le titre en est exprimé comme si le liure, n'était autre chose que la Pannormie de notre prélat: Liber Pannormie Iuonis Carnot. episcopi De multimoda distinctione Scripturarum, sub una castorum eloquiorum facie contentarum. Dans un troisième manuscrit de la cathédrale d'Herford, le même liure n'est désigné que sous le titre général de Distinctions d'Yues de Chartres  . C'est à ceux qui entreprendront un iour de donner une nouuelle édition des euures de ce grand prélat, de déterrer cet écrit et de le faire connaître au public. Il est bon qu'ils soient auertis qu'il s'en trouue un exemplaire parmi les manuscrits in-4o de l'abbaye du Mont Saint-Michel, numero 165.

12o Posseuin parle d'un écrit de notre prélat, intitulé Liber De determinandis Patrum decretis, qui se trouuait de son temps à uienne en Autriche, auec les lettres de saint Yues parmi les manuscrits de Wolfgand Lazius  . Cet écrit nous est encore moins connu que le précédent, à moins que ce ne soit, ou la Pannormie, ou le Décret, ou peut-être quelque fragment de l'un ou de l'autre.

13o Nous ignorons de même ce que c'est qu'un autre liure, intitulé Liber De sacramentis deuotionis, qu'on dit que quelques uns attribuent à Yues, mais que le P. Combefis prétend, sur l'autorité du B. Pierre de Damien, être de saint Fulbert  .

14o Enfin, nous ignorons encore ce que c'est qu'un Euangile de la Sainte-uierge, qui se trouue, diton, manuscrit auec la soixantième lettre d'Yues à Hugues, archeuêque de Lyon, dans la bibliothèque du collége de Caio-Gonuilen, à Cambridge  .

15o Il n'en est pas de même d'un discours ou traité De la matière, de l'ordre et de la uérité des sacrements de Iésus-Christ et de l'Eglise, qu'on nous annonce comme se trouuant à Londres dans un manuscrit de Thomas Bodley  ; car la place que ce discours tient dans le même manuscrit donne tout lieu de penser que ce n'est autre chose que le premier sermon de saint Yues, qui a pour titre: Des sacrements des néophytes. Pour ce qui est d'un autre discours contenu dans le même manuscrit, sous ce titre: De clericatu et eius officio, c'est uisiblement le sermon de notre prélat, qui traite de l'excellence des ordres sacrés et des deuoirs de ceux qui y sont éleués  .

16o Sixte de Sienne parle d'un Umbert, éuêque de Chartres. qui, uers l'an 1100, écriuit un traité contre les Iuifs, sur ces paroles du chapitre XLIX de la Genèse: Non auferetur sceptrum de Iuda  , etc. Comme notre Yues était certainement éuèque de Chartres en 1100, quelqu'un s'imaginera peut-être que c'est lui qui est auteur de ce traité, d'autant plus qu'on ne trouue point d'éuêque de Chartres du nom de Umbert. Mais il est certain que ce prétendu Umbert n'est autre que saint Fulbert, quia a effectiuement écrit contre les Iuifs le traité dont il est ici question  . uoyez son article dans notre histoire littéraire.

17o Pour ne rien omettre de ce qui regarde les écrits d'Yues de Chartres, nous remarquerons qu'Antoine l'Oisel cite un manuscrit du liure des écriuains ecclésiastiques de Sigebert, dans lequel il dit qu'il  y a des choses qui ne se trouuent point dans l'imprimé d'Aubert le Mire  . Le mème l'Oisel soupçonne que ce manuscrit a appartenu, ou même a été copié par Yues dans le temps qu'il n'était encore qu'abbé de Saint-Quentin de Beauuais: ce qui supposerait que notre sauant prélat serait auteur des additions au liure de Sigebert qui se trouuent dans ce manuscrit. Mais pour s'assurer que ce soupçon ou cette coniecture d'Antoine l'Oisel n'a aucun fondement, il ne faut que faire attention que Sigebert n'a publié son liure des écriuains ecclésiastiques que sur la fin de sa uie, et qu'Yues de Chartres ne lui a guère suruécu que quatre ans: ce qui donne tout lieu de douter si ce dernier a iamais eu connaissance du liure du premier, ces deux sauants n'étant guère à portée d'auoir une communication réciproque de leurs ouurages.

Après l'énumération que nous uenons de faire de toutes les productions de la plume de saint Yues, nous croyons pouuoir assurer qu'il n'y a point eu de sauant dans les XIe et XIIe siècles qui ait plus écrit que lui, ni sur un plus grand nombre de matières concernant la science ecclésiastique, quoiqu'il faille reconnaître que c'est principalement dans celles qui regardent la discipline et la liturgie que notre saint et sauant prélat s'est distingué. Nous aiouterons qu'il n'y en a guére eu non plus qui ait traité chaque matière auec plus d'ordre, de netteté, de solidité et d'érudition que lui; en sorte qu'il a eté, sans contredit, un des plus grands et des plus habiles hommes de son temps, presque en tout genre.





DISSERTATIO DE DECRETO QUOD IuONI TRIBUITUR ALIISQUE ANTIQUIS CANONUM COLLECTIONIBUS GRATIANO ANTERIORIBUS.


 Inter questiones que in iuris canonici historia agitari solent, non postremum locum obtinet illa que Iuonis Decretum illiusque genuinitatem spectat. Cum enim non solum ipsa huiusce operis ratio singularis omnino et ab aliis eiusdem generis collectionibus plane diuersa sit, atque insuper multiplex ipsum inter ac Panormiam, quam genuinum Iuonis opus esse constat, nexus intercedat, sed incerta etiam cum sint nec semper recte ea intelligantur, que ab historicis referuntur, factum est ut in hoc Decretum nullo non tempore dubia insurrexerint, que ipsi sapientes uiri modo leuiori, modo grauiori argumentorum pondere aut propugnare aut impugnare contenderunt. Quod uero in aliis huius generis questionibus tam sepe occurrere solet, ut nempe ad tuendam unius operis genuinitatem aliud, quod eidem auctori tribuitur, ipsi abiudicetur, hoc etiam in hac de huius Decreti auctore concertatione euenit. Plerique enim, Decreti amplitudine decepti, quod facillime fieri potuit, Panormiam Iuonis opus  esse denegarunt, illamque nichil aliud nisi eiusdem Decreti epitomen quamdam esse affirmarunt. Alii contra ualidioribus profecto argumentis ostendere conati sunt, utramque collectionem Iuoni tribuendam esse, quem ea maxime de causa ad edendum Decretum permotum fuisse dixerunt, quod que in Panormia breuiter collegerat, nouis adiectis monumentis augere, atque in ampliorem eamque perfectiorem formam redigere uoluerit. Que opinio ea ipsa quam preferebat ueri similitudine in errorem suos auctores adduxisse dicenda est. Fieri quidem  omnino potuit ut Iuo ipse, cum maturius suorum temporum sueque conditionis rationem perspiceret, quamplurima in opere quod, ipso Panormie nomine indicante, ecclesiastica monumenta omnia complecti debebat, desiderari cognosceret: quare iteratis curis illud in melius immutaret, atque in ampliorem formam elucubraret. Quod ab Iuone reuera factum esse doctissimi fratres Ballerinii  , iampridem multis iisque non spernendis rationibus indicauerant: nostris uero temporibus eruditissimus Sauignius tam certum reddidisse uidetur, ut omnem litem de hac re prorsus sustulisse dicendus sit. Sauignius enim illi ipsi canonum collectioni, quam Ballerinii non satis estimasse uidebantur, innixus, et unde Decretum illud originem suam duxit, et modum etiam quo fuit elucubratum deprehendit et apertissime explicauit  . Atqui ex hac eadem collectione que Decreti originem tam clare demonstrat, inuictissime simul probari potest, quod mirum profecto cuiquam uideri debet, Iuonem  nullo modo posse eiusdem operis esse auctorem. Quod ut omni quo par est argumentorum genere ostendamus necesse est ut collectionem illam de qua diximus, quamque ob particularem ordinem in quem diuersos fontes dispositos exhibet, deinceps Collectionem tripartitam appellabimus, propius inspiciamus, eamque primo cum ceteris quibusdam canonum collectionibus, dein cum Iuonis Panormia et Decreto ac denique cum Gratiani collectione conferamus.



CAPUT PRIMUM. Qua ratione Collectio tripartita ad alias canonum collectiones sese habeat.


 Duplicem merito rationem distinguere debemus quam in colligendis iuris monumentis diuersi ueterum collectionum auctores adhibuerunt. Alii siquidem ipsos fontes adierunt atque ex conciliorum canonibus, ex Rom. pontificum litteris, atque ex Patrum operibus ea deprompserunt que dein in eam formam, que fini quem aut ipsi aut alii sibi prefixerant, magis conuenicet, in suis collectionibus disposuerunt. Alii uero non ad ipsos fontes, sed ad anteriorum collectorum opera accesserunt et que hic erant monumenta uel alio eoque magis minusue sibi proprio ordine digesserunt, uel ea tantum modo ex illis sumpserunt que sibi ad nouam collectionem elucubrandam aptiora uiderentur. Opere pretium est, hanc collectorum agendi rationem nouis quibusdam exemplis illustrare, cum plures sint canonum collectiones que nondum publici iuris facte sunt, quasque nobis accuratius examinare licuit.

 § I. In bibliotheca uindobonensi asseruatur codex seculi decimi  qui canonum collectionem illi simillimam continet quam Ioannes Petitius  primus euulgauit quamque prius Coustantius  , dein et fratres Ballerinii  accuratius illustrarunt. Ex iisdem siquidem fontibus utraque  collectio defluit, nichilque in uindobonensi adiicitur quod non in alia prostet. In sexaginta uero et quatuor rubricas diuisa capitula singula eodem ferme ordine eademque serie digesta exhibet, quibus in illa Petitii Collectione inueniuntur. Gregorii tamen Magni littere ad Eleutherium Lugd.  et ad Brunichildam reginam   , nec non alia quedam ex Isidori libris excerpta intra ipsam collectionem inueniuntur, quin tamen ad suas rubricas referantur, quemadmodum in Collectione Petitiana uidere est. Gregorii Magni epistolam ad Augustinum archiepiscopum Cantuariensem, Gregorii Iunioris capitula et eiusdem capitulationem uel communitorium Martiniano, Gregorio et Dorotheo euntibus cum Domini auxilio in Boioaria  dein S. Hieronymi litteras duas ad Oceanum et ad Amantum qualiter clerici uiuere debeant in hoc mundo, et denique libellum de remediis peccatorum qui uulgo  Bede tribuitur, compilator ad calcem collectionis adiunxit. Qui hanc nostram collectionem cum illa quam Petitius edidit paulo diligentius conferat, facile sibi persuadeat hanc ultimam ex illa ortam esse  .

§ II. Quamuis collectio de qua locuti sumus exigui  momenti sit, tamen ab ignoto quodam huius discipline studioso in epitomen redacta est. Exstat siquidem in bibliotheca Parisiensi codex quidam  sub seculi IX finem, aut sub X initium conscriptus, qui canonum collectionem exhibet unius uel alterius ex superius memoratis collectionibus ope adornatam, cui sequens titulus prefixus est: Incipit capitulatio breuiter collecta de canonibus diuersorum conciliorum qui in sequentibus sententiis propriis titulis et loca et nomina innotescunt, in triginta rubricas diuisa  sub quarum singulis plura capitula continentur, que auctor ex notis iam fontibus incredibili cum integritate excerpsit, quibusque nonnulla alia ex Dionysii Exigui collectione et speciatim ex eiusdem collectionis secunda parte seu ex Rom. pontificum litteris decretalibus desumpta sine ulla omnino mutatione atque cum iisdem inscriptionibus  que in Dionysiano opere conspiciuntur, addidit  .

§ III. Pluris tamen ceteris facienda uidetur alia quedam collectio, que in codice Parisiensi bibliothece regie n. 4280 A, seculo X exarato, habetur, atque Breuiarii Cresconiani certo ordine digestam recensionem exhibet, in qua elaboranda patet auctorem ad Martini Braccharensis opus respexisse. Collectio hec in duodecim rubricas diuiditur, quarum singule plura uel pauciora capitula continent, que tamen per totum opus perpetua numerorum serie recensentur, atque ad tercentum quinquaginta quatuor pertingunt. Capitula rubricarum argumentis respondent, quare ex diuersis Cresconiani operis partibus desumpta et collecta sunt. Incipit uero ipsa collectio a prefatione ex Cresconiana exscripta; hanc rubricarum et capitulorum indiculus subsequitur,  quem demum ipse capitulorum textus excipit. Eodem modo etiam Cresconius opus suum adornauerat, unde factum est ut non pauci in errorem adducti huiusmodi indiculum Abbreuiatio canonum inscriptum a Concordia canonum separarent, atque opus ab illa distinctum esse putarent  . Ceterum nostre collectionis auctor in capitulis ex Cresconiani opere depromptis uix quidquam mutauit; iis uero paucis que omisit alia suffecit ex Gallicis compilationibus, uti uidetur, desumpta. Preter canones enim qui ex Gallicis conciliis mutuati sunt, sepissime Statuta Ecclesie antique occurrunt, que, testantibus fratribus Balleriniis, nonnisi in collectionibus in Gallia confectis inueniuntur. Ex quibus colligere fas est collectionem ipsam de qua loquimur, in Gallia adornatam fuisse. Citat insuper auctor loca quedam ex concilio Clementis  que cum concilii quarti Carthaginensis canonibus omnino conueniunt et sub huius concilii nomine a Gratiano   in Decretum recepta sunt.

§ III. Alia collectio que exstat in codice Parisiensi bibliothece regie, n. 3859, minoris momenti est. Continet hec 341 capitula  ex collectionibus tum Dionysii Exigui tum Pseudo-Isidori deprompta, nullo temporum nulloque rerum ordine seruato. Auctor a Dionysii collectione exorditur, ex cuius tum prima, tum secunda parte loca quedam desumpsit, quorum seriem cum Gregorii Iunioris constitutione claudit. Dein a capitulo 155 ad aliam Pseudo-Isidori collectionem gradum faciens, quedam inde  excerpta capitula subnectit, nec tamen eorum seriem ubique seruat. Ceterum aliquot etiam canones ex conciliis Parisiis anno 557 et 615 celebratis, necnon ex concilio Turonensi anni 813 desumptos sue collectioni inseruit, quod eam in Gallia fuisse confectam indicare uidetur. De collectionis etate nichil certi definiri potest, codex tamen haud post seculi IX finem  descriptus uidetur, quod sane demonstrat quanti iam tunc Pseudo-Isidori collectio fieret.

§ Iu. Cuius tamen rei nullibi clariora monumenta habentur quam in eo libro qui Collectio Anselmo dedicata inscribitur, quique eo scilicet tempore quod inter annum 883 et annum 897 intercedit, fuit concinnatus. Hec collectio iam proprius ad illam accedit que, ut superius diximus, tribus partibus constat, et de qua pro operis nostri ratione paulo post plura dicenda erunt. Quedam interim de hac ipsa disserere iuuabit, presertim cum docti illi uiri  qui hactenus illam illustrarunt  ea ipsa ignorarent que illam a ceteris huiusmodi lucubrationibus quam maxime distinguunt. Fontes quos auctor adiuit, ad quatuor reduci possunt: quanquam pre ceteris procul dubio Dionysii et Pseudo-Isidori operibus usus est, cum ea, licet diuersa ac peculiari omnino ratione disposita fere integra in suam collectionem receperit. Ubi enim inuenerat, quod Dionysius easdem Rom. pontificum litteras habebat, quas Isidorus exhibet, ab Isidoro fere discessit ut Dionysii uestigiis omnino insisteret. Quamobrem  Syricii, Innocentii, Zosimi, Celestini, Gelasii et Anastasii decretales omnes ex Dionysio desumpsit, quin uel apicem immutaret, retentis etiam iisdem inscriptionibus et capitulorum diuisione. Quod uero Bonifacii, Hilarii, Simplicii, Felicis, Symmachi et Hormisde litteras attinet, eas ex Pseudo-Isidori collectione mutuatus est, unde coniicere facile possumus eum germana Dionysii recensione usum fuisse. Capitulorum Adriani nullum uestigium occurrit, et Gregorii Magni epistolas denuo ab ipso Isidoro desumpsit. In illa quoque operis sui parte que conciliorum canones exhibet, Dionysiana collectione pre Isidoriana usus est, presertim in excerpendis Grecorum conciliorum canonibus quos raro admodum et in singularibus tantummodo quibusdam capitulis ex Isidoriana recensione seu uersione hausit. Ceterum in adornandis iis Rom. pontificum litteris quas ex Isidoriana compilatione desumpsit, Dionysium imitatus fuisse uidetur, ipsas uero decretales litteras  ita disposuit, ut, seruato temporum ordine, uniuscuiusque pontificis decretales omnes, si plures ediderit, , in plura uel pauciora capitula diuiserit: hec uero etsi continuato numerorum ordine recenseantur, diuersis tamen collectionis locis pro argumentorum uarietate ab inuicem separata inserta sunt. Hinc si quis, ex. g., capitula illa 98, in que quinque S. Clementis decretales ab auctore nostro diuise sunt, et una simul coniungere, et cum ipsarum decretalium textu conferre uellet, inueniret sane, singulas quaslibet particulas ita sibi succedere, ut secunde, tertie, quarte et quinte decretalis capitula naturali ordine, et continuata numerorum serie, prime decretalis capitula excipiant  . Propria omnino est hec rerum distributio, nec ab alio quolibet superiorum temporum collectore auctor ipsam mutuatus esse uidetur. Temporum tamen rationem, tam  in iis que ex Dionysio quam in iis que ex Isidoro deprompsit, eque ac alii collectores habuit, atque passim ex una eademque decretali  uel ex uno eodemqueconcilio  plura loca continue sibi sequentia inseruit; unde patet, non illi admodum fuisse cure neque ordo neque methodus. Ex Patribus aliisque ecclesiasticis scriptoribus nichil ipse in medium profert, neque apud ipsum uidere est decretales eorum pontificum qui Gregorium Iuniorem et Zacariam subsecuti sunt. Hinc apparet, preter plurima, que tum ex Gregorii Magni epistolis, tum ex Iustiniani collectionibus hauserat, reliqua omnia ex Dionysii et Pseudo-Isidori compilationibus ipsum desumpsisse.

Interim tanta est rerum et copia et uarietas, qua hec collectio abundat, ut sequentes canonum collectores egre admodum latere potuerit. Burchardus sane Wormatiensis illam ob hanc causam magni fecisse dicendus est, siquidem opus suum quoad  maximam ipsius partem ex illa hausit  ac loca inde desumpta leuiter adeo mutauit, ut ea cum iisdem inscriptionibus et summulis exscripserit. In Germania enim tunc temporis preter ieiunum illud Reginonis Prumiensis opus nulla erat canonum collectio que necessitatibus omnibus presto esse posset; atque hinc Burchardus ad id excitatus uidetur, ut ope scilicet huius nostre collectionis, quam, dum in Italia uersaretur, inuenerat, et maximi momenti esse cognouerat, ampliorem quamdam uberioremque compilationem adornaret. Hinc etiam facili negotio explicari poterit, unde commendatissimus ille Burchardi liber, cuius origo tenebris hactenus obuoluebatur, prodierit. Ad hanc porro que Anselmo inscribitur collectionem, mentem conuertat quilibet nouam eamque accuratiorem Burchardiani operis recensionem adornare uelit: ac mirandum profecto est, quod summi etiam uiri, Franciscus Salmon. P. Constantius et fratres Ballerinii penitus  ignorauerint, quam arcto uinculo hec nostra collectio ac Burchardi opus inter sese coniungantur. Preterea non leuiter errarunt cum Reginonem ea usum fuisse affirment  ; nostre siquidem collectionis auctor, quod superius animaduertimus, in citandis Innocentii decretis Dionysianam recensionem unice secutus nullum omnino alium ex precedentibus imitatus est, quod tamen si Reginoni locum a Balleriniis prolatum  inspicimus, minime uerum esset.

Postquam Burchardus ex ea que ab Anselmo nomen habet collectione, suum opus adornauit, ipsa collectio ita obsoleuit, ut nec Anselmus Lucensis, nec alius quispiam eorum qui postea canones collegerunt, ad illam accesserint, sed omnia ex Burchardi opere haurienda esse censuerint, non aliam profecto ob causam, nisi quia amplam atque indigestam antecessoris molem ordine ac methodo disposuerit.

 § u, uI. Alia canonum collectio, que uindobone in bibliotheca imperiali asseruatur , magis multo quam ea, de qua nuper diximus, ad Collectionem tripartitam accedit, cum eam iam in tres partes diuisam deprehendamus. Prima etenim pars LXXX capitula exhibet, que ex spuria Isidori collectione desumpta sunt, et Rom. pontificum, Clementis scilicet aliorumque qui eum usque ad Gregorium Iuniorem sequuntur, Decretalium fragmenta iuxta temporum successionem disposita exhibent. Hisce addita sunt quedam Nicolai I decreta ex eiusdem litteris ad Salamonem episcopum Constantiensem et Carolum archiepiscopum Coloniensem datis excerpta.  Prime huic parti auctor prefixit ordinem celebrandi concilii ex Pseudo-Isidoro, nec non fragmenta quedam ex ipsius prenotationibus desumpta, que ita inscribuntur: Origo conciliorum generalium et adnotatio synodorum, quarum gesta in hoc  codice continentur; quam tamen adnotationem auctor noster  usque ad concilium uicesimum quartum produxit   . Rom. pontificum insuper catalogum, quorum series a S. Syluestro incipiens ad Gregorium Iuniorem usque pertingit, auctor annexuit, in quo singulorum pontificum nominibus numerum ascripsit, qui loco quem eorum quilibet in pontificum  serie occupat plane respondet  . Quibus dein concilium Triburense an. 795 habitum et nonnulli canones ex synodis Grecis et Latinis, nec non fragmenta quedam ex regum Francorum capitularibus decerpta, adiiciuntur, que licet pauciora ac minoris momenti sint, secundam tamen collectionis partem constituunt. Tertia demum pars et uberiorem et ordinatiorem sese prebet. In ea auctor capitula XCuIII reiecit, que ex Patribus, decretalibus et canonibus decerpsit, atque apposito hoc titulo: Incipiunt capitula ex canonibus LXXXuIII Patrum, quin alterum alteri ullo pacto coniungeretur, ita disposuit, ut earum collectionum speciem pre se ferat, que nomine Deflorationis canonum frequentissime occurrunt. Codex nono adhuc seculo conscriptus uidetur, quique istiusmodi artium peritiores sunt, concilii Triburensis recensionem, quam collectio exhibet, eodem tempore quo concilium ipsum celebratum fuit, adornatam esse contendunt.

Ceterum quamuis hec nostra collectio minoris  momenti sit, ipsa tamen posteriores canonum compilatores usi esse uidentur. Quod si codex qui illam exhibet reuera nono adhuc seculo exaratus est, Regino primus illam adiisset, siquidem circa annum 906 suum opus conscripsit. Apud ipsum enim fere omnia tertie partis capitula reperiuntur  ; eadem cum nostro codice est rerum series, iidem tituli. Si uero quis codicis etatem impugnaret, hanc nostram collectionem ex Regionis compilatione desumptam esse dicere oporteret.

§ uII. Hactenus plerasque ex antiquis canonum compilationibus illustrauimus. Ad eam nunc manum admouemus de qua pre ceteris nobis agendum est; cumque ad illam omnes questiones, quas nobis proposuimus referantur, paulo accuratius describenda esse uidetur.

Hec igitur collectio, quod superius adnotauimus, in tres partes tota diuiditur, quarum prima Rom. pontificum litteras, altera conciliorum canones,  tertia denique loca ex SS. Patrum aliorumque ecclesiasticorum scriptorum operibus, nec non ex Rom. et Francorum iuris collectionibus decerpta complectitur. Auctor, aliorum compilatorum morem secutus, prefatiunculam  collectioni sue preposuit, in qua tum operis finem explicat, tum fontium ex quibus hausit naturam indigitat.

Ad conficiendam primam et secundam operis  partem, nulla alia quam Pseudo-Isidori collectione usus est, Gallicamque ad hoc ipsius recensionem adhibuit. Plurima tamen occurrunt que ipsius propria sunt, suumque opus ab aliis huiusmodi superiorum etatum secernunt. Quemadmodum in prima parte Rom. pontificum seriem. quam Pseudo-Isidorus cum Gregorio Iuniore claudit, usque ad Urbanum II  perduxit; dein Exceptiones S. Syluestri statim Melchiadis Decretalibus, quin quidquam interserat, subiunxit, cum tamen Pseudo-Isidorus conciliorum canones, ipsis intromiserit. Duos insuper Romanos pontifices nominat, Chrysogonum nempe et Mercurium, quos omnino ignoramus, et quorum nec ipse Blanchinius  doctus ille et in rerum antiquarum studio indefessus, qui uitas pontificum ab Anastasio conscriptas edidit, ullum in historia uestigium inuenire potuit. In ascribendis singulorum pontificum nominibus numerum locumue quem in pontificum serie quisque tenet, sedulo indicat  , qua in re illum collectorem  imitatus esse uidetur, cuius codicem ms. diximus in bibliotheca uindobonensi asseruari. Pontificum decretales non perturbato ordine ex Pseudo-Isidoriana collectione desumpte, et in capitula diuise sunt. Hec inuicem capitula continuata numerorum  serie ita sese excipiunt, ut ultime decretalis capitula capitulis prime naturali ordine subnectantur. Passim quoque auctor adnotauit, ubi ab altera decretali ad alteram progred tur  . Hanc diuidendi rationem in disponendis cuiusque pontificis litteris ita ipse sectatus est, ut omnium eiusdem litterarum capitula separatim numerentur, et tum ab anteriorum tum a posteriorum pontificum litterarum capitulis, penitus distincta sint.

In adnotanda secunda parte, eamdem methodum seruauit auctor; singula enim consilia eodem ordine sue collectioni inseruit quo illa Pseudo-Isidorus disposuerat, et singulorum canones ita numeris distinxit, ut cuiusque concilii canones propria numerorum serie censeantur, neque cum sequentis concilii canonibus coniungantur. Greca concilia a concilio Niceno I, Latina a Carthaginensi I exorditur. Illorum seriem cum concilio Chalcedonensi, harum uero, cum secundo Hispalensi  claudit. Titulos seu summulas a Pseudo-Isidoro appositas, necnon numeros, quibus ipse conciliorum canones distinxerat, communiter retinuit, Greca tamen concilia eadem fere ratione disposuit qua in prima parte Rom. pontificum decretales disposuerat. Chalcedonensi concilio plures canones  ex synodo quinisexta seu Trullana, que Constantinopoli an. 692 habita fuit, subiunxit, quibus loca quedam ex uenerabilis Bede et aliorum ecclesiasticorum scriptorum libris, necnon ex eiusdem concilii actis desumpta prefixit. Ceterum canonum uersio in multis ab illa discrepat, que in conciliorum collectionibus habetur  , magisque ad Grecorum exempla accedit  . Concilium dein secundum Nicenum an. 787 habitum, et synodus octaua annis 869 et 870 celebrata annexa sunt, quibus iterum fragmenta quedam ex ipsorum actis decerpta premittuntur. Cuilibet denique canonum seriei, tum eorum qui ex Latinis, tum eorum qui ex Grecis conciliis decerpti sunt capitula nonnulla ex SS. Patrum et aliorum scriptorum operibus deprompta, addita sunt.

Tertia collectionis pars, que sola canonum collectionis speciem refert, loca exhibet ex Patribus, scriptoribus ecclesiasticis, Romanorum et Francorum  legum compilationibus excerpta, et in XXIX rubricas disposita, quarum dein singule plura capitula nunquam perturbato numerorum ordine distincta diuiduntur. Quibus tamen capitulis alia tum decretalium tum canonum fragmenta admista sunt.

Huius collectionis auctorem non minus quam  tempus, quo confecta fuit, ignoramus. Attamen cum Rom. pontificum seriem non citra Urbanum II perducat, nec posteriorum conciliorum canones exhibeat, merito illam huius pontificis tempore elaboratam fuisse credimus. Tanto enim tamque admirabili in colligendis monumentis ardore auctor suum opus absoluit, ut certe si que posteriora habuisset aut cognouisset documenta, illa ipse inseruisset.

Cum nos in huiusce nostri opusculi decursu sepissime ad hanc collectionem accedere debeamus, necessarium ducimus perspicuam quamdam ipsius speciem exhibere, ne quoties illam proferimus, non satis lectores nos intelligant. Hinc in nota omnium collectionis argumentorum indicem apponimus, in quo retenta trium partium diuisione, cuiusque pontificis decretales, et singulorum conciliorum canones in totidem titulos distribuentes, eumdem omnino temporis ordinem secuti sumus quem  auctor in sua collectione obseruauerat. Quod uero ad appendices illos duos spectat, qui, uti diximus, conciliorum tum Grecorum tum Latinorum canonibus adiiciuntur, primum hac nota distinximus, scilicet, pars secunda, appendix a. Alterum uero hac alia: pars secunda, appendix b, ipsosque simul cum aliis titulis numerauimus  .

 uidendum nunc est an et quosnam antecessores nostre collectionis auctor secutus sit. Ad primam quidem et secundam partem quod attinet, dubium uideri poterit utrumne in illis ardornandis alios priores collectores imitatus fuerit, necne. Modus enim quo Pseudo-Isidori collectionem excerpsit, ipsi proprius ac peculiaris est. Ab auctore autem illius collectionis, que Anselmo dedicata est, quam maxime discrepat. Ipse enim nunquam a Pseudo-Isidoro recedit, decretalium fragmenta eodem plane ordine quem in Pseudo-Isidori collectione seruant profert et ipse, eaque nec ab inuicem separat, nec diuersis collectionis sue locis interserit, multo tamen pauciora capitula, eaque selecta ex ipso deprompsit, dum ille totum ferme Pseudo-Isidori opus indiscriminatim nulloque habito delectu in suam compilationem congessit.

Ceterum negari minime potest, maximam similitudinem nostram collectionem inter atque illam  aliam intercedere, que in codice uindobonensi habetur, de qua nuper locuti sumus. Prima siquidem nostre collectionis pars eadem plane ac in uindobonensi, licet uberiori forma, disposita est: utrinque  capitula omnia ex Pseudo-Isidori unice desumpta sunt, et pontificibus singulis, ascripta est nota, que significat quantum quisque in pontificum serie a beato Petro distet. Capitula denique fere omnia  que in uindobonensi codice reperiuntur, plus minusue quandoque immutata  cum iisdem omnino titulis, et in eadem forma atque in eodem ordine in nostram collectionem transierunt.

Neque mirum uideri debet quod auctor collectionis, que sane amplissima est, paruam illam ac ieiunam uindobonensem secutus sit: quandoquidem ingentia etiam opera a minimis normam atque incrementum non raro accipiant. Secundam partem quod spectat, non alio duce neque magistro indiguit auctor, cum a Pseudo-Isidoro iam omnia parata essent. Ad adornandum demum tertiam operis sui partem, unum Burchardi Wormatiensis Decretum in promptu habuit  , receptis aliis fere omnibus.  Attamen cum hinc messem colligeret, eadem uoluit uti libertate qua Burchardus cum suorum antecessorum compilationes meteret.



CAPUT II. Quid sit discriminis inter Collectionem tripartitam ac Iuonis opera.


 Quin diutius in referendis aliorum opinionibus  circa Iuonis opera, iisque approbandis uel refutandis immoremur, ad hanc nostram collectionem nosmet conuertamus, eamque cum Iuonis operibus comparemus, ut hinc pateat Iuonem Panormie solummodo auctorem dici posse, eamque nostre collectionis ope exstruxisse; Decretum uero non Iuoni, sed alii cuidam qui multo post uixerit tribuendum  esse.

 Panormiam germanum esse Iuonis opus omnes fere uiri sapientes fatentur, ii etiam qui illam ante Decretum elucubratam fuisse, ac proinde nullo modo Decreti summam esse contendunt. Omnes omnino codices mss., tam antiqui quam recentiores, qui Panormiam exhibent, quorum innumeros in bibliothecis Gallie presertim inspicere mihi licuit, Iuonis nomen pre se ferunt, iisque preit notus  illius prologus. Plurimi itidem iique optimi, nullam  Leonis Iu decreto de eligendo pontifice antiquiorem decretalem litteram exhibent: appendix uero de canone, qui libri et quo tempore sint legendi in Ecclesia, preterea concilii Lateranensis II, sub Innocentio II celebrati, canones in plurimis desiderantur. Docti uero ferme omnes in hoc consentiunt, quod nempe postremi tardius Panormie superadditi fuerint; nec minus certum esse uidetur alium quoque de legendis libris canonem huc insuper accessisse, tum quia nullius auctoritatis est, utpote qui ex rituali quodam libro desumptus, tum quia idem titulus in alio etiam eiusdem collectionis loco inuenitur  .

§ I. Ubi Iuonis Panormiam accurate cum collectione tripartita quis conferat attenteque consideret quam intime he due compilationes inter sese coniungantur, facili negotio comprehendet Panormiam totam illiuc quodammodo emersisse, ex ipsius scilicet uasta atque indigesta mole elaboratam  et in quemdam ordinem fuisse redactam. In singulis itidem partibus et rubricis maxima dignoscitur inter utramque collectionem similitudo, que presertim in tertia illius collectionis parte apparet. Ex hac enim non singula quedam capitula, sed integras rubricas desumpsit  , ac, paucissimis tantummodo exceptis capitulis, sine ulla ordinis uel  forme immutatione in suam collectionem recepit. Romanas uero leges ex una Collectione tripartita transtulit  .

Hinc etiam probari potest Iuonem ex prima parte, que decretales complectitur, multa ad suum opus adornandum desumpsisse  . Secundam uero partem quod spectat, licet illam non minus quam Collectionis tripartite auctor ex Pseudo-Isidori opere mutuare potuerit, apertissime tamen patet, etiam in hac parte Iuonem ab antecessore suo non deflexisse. Ab illo enim concilii quinisexti, necnon Niceni II et ecumenici uIII canones exscripsit, qui in Pseudo-Isidori opere desunt, et in Collectione tripartita primo inueniuntur: dein ex earumdem synodorum actis, que in Collectione tripartita synodis ipsis prefixa sunt, fragmenta quedam, demum et capitula illa que, uti diximus, appendicis loco tum Grecis, tum Latinis conciliis adiecta sunt, in Panormiam recepit; quibus omnibus nostram  sententiam esse extra omnem dubitationis aleam positam, nemo est qui non uideat.

At enim ex eiusdem Iuonis litteris non minus quam ex Panormia constat Collectionem tripartitam ipsi cognitam fuisse, eademque ipsum usum esse. Adnotauimus ea tantummodo loca  , que in Panormiam recepta non sunt, que proinde euincunt  ipsum in illis perscribendis Collectionem tripartitam pre oculis habuisse. Si pretermissis iis que hactenus ad nostram sententiam comprobandam adduximus, aliquis adhuc contendere uelit Iuonem in sua condenda Panormia minime Collectionem illam fuisse secutum, imo tum, cum opus suum adornauit, ipsi penitus ignotam fuisse, id necessario tribuere debebit, tripartitam scilicet Collectionem ex Panormia desumptam esse: quod quanquam absurdum omnino sit affirmare, tamen simul probaret, collectionem pariter ex Decreto quod Iuoni uulgo tribuitur, desumptam esse, quandoquidem eodem omnino nexu quem Panormiam inter et Collectionem tripartitam existere demonstrauimus, cum hoc Decreto coniungatur.

uerumtamen diutius in hac re immorare opere pretium minime ducimus, cum iam satis nostram corroborauerimus sententiam, Iuonem scilicet Panormiam effinxisse ad exemplar et ex monumentis Collectionis tripartite.

 Tanta interim erat collectionis illius moles, ut Iuonis liber, cum ipsa comparatus, in multis man cus appareret, et minime sufficeret ad omnem ecclesiasticam questionem dirimendam. Multa sane Iuo ex sui antecessoris collectione reliquerat que colligenda fuissent, diuersasque sue collectionis rubricas pluribus capitulis ampliare adiectisque aliis nouis rubricis, augere potuisset, quin ob nimiam atque inordinatam colligendi cupiditatem reprehendendus fuisset. Quod tamen Iuo neglexerat, alii fecerunt. Duo enim canonum collectores exstiterunt qui Iuonis Parnomiam ex Collectione tripartita iteratis curis ampliarunt, et eodem fere tempore, aut saltem post paulo, nouas canonum collectiones adornarunt, quin tamen alter ex alterius opere quidquam assumeret. Primi nomen omnino latet, alter uero aut consulto Iuonis nomen sibi arrogauit, aut quod magis uero simile  est, librariorum ignorantia editorumque errore sub tali nomine ad posteros peruenit.

Opus utrumque nunc diligentius illustrandum est.

§ II. Codex uindobonensis  collectionem exhibet que nouam Iuonis Panormie recensionem in decem partes diuisam complectitur; quam diuisionem ideo auctor amplexus fuisse uidetur, ut in suo opere adornando propius ad decalogum accederet, atque ita suitemporis indolem suorumque ciuium consilium sectaretur. Ceterum Panormiam, integram ipsius diuisionem in libros et capitula imitatus, eadem ferme seruata forma in suam collectionem recepit, ita tamen, ut ipsius capitula propria et peculiari quadam ratione ac ordine disponeret. Capitula enim singula non diuidit numeris, nec unum post aliud inserit, sed plura que de iisdem rebus agunt, coniungit, ac ad unum ueluti caput quod titulos seu rubricas imitatur, ita reducit, ut a primo capitulo  cetera, adiectis uno uel pluribus punctis distinguat, prouti plus minusue a principio distant. Ut uero decem essent partes, tertiam Panormie partem in duas diuisit, queis decimam addidit, in qua de penitentia agitur, cuius documenta, cum ab Iuone penitus esset omissa, tum ex Collectione tripartita , tum ex Burchardi Wormatiensis Decreto desumpsit. Collectio uero tripartita ita illi quodammodo sese prebuit quemadmodum sese ipsius antecessori  prebuerat.

Duplicem prefationem operi suo preposuit, quarum alteram que totius operis rationem exponit, alteram ex Iuonis Panormia usurpauit, ut ipsa  totius sacrarii porta sit atque dux, quo dirigente quilibet ipsius arcana lustrare possit. Hinc Iuonis prologum sue etiam proprie prefationi anteposuit  , quam dein partium index  subsequitur, unde, melius quam ex prolixa descriptione uideri potest, qua ratione antecessoris libro usus sit.

Preter ea que ex duabus collectionibus de quibus diximus, decerpsit, alia quedam documenta adiunxit, quod cum prestaret, nullius antecessoris exemplum secutus est. Huc pertinent canones quamplurimi ex concilio Patauino anni 1100, Tolosano anni 1119, Bellouacensi, anni 1120, Lateranensi II sub Calixto II, et denique ex synodo Nanetensi anni 1127 desumpti, nec non plurime Iuonis, Paschalis II, Calixti II littere. In calce partis quarte note illi Acaccii littere formate, duas alias adiecit, quas ipse auctor conscripsisse uidetur, et quarum altera Iuoni inscribitur. Ambe annum 1130 inscriptum habent.

Quanquam nec huius collectionis auctor, neque tempus quo fuit confecta nota sint, utrumque tamen non improbabili ratione coniicere posse confidimus.  Et quidem ad Collectionis etatem quod pertinet facilius rem conficiemus, cum ex documentis recentioribus adiectis, et maxime ex litteris illis duabus  que annum preferunt 1130, iure deducimus collectionem ipsam aut hoc ipso, aut saltem subsequenti anno confectam esse. Non alia argumentatione ex litteris formatis que anno 906 fuerunt exarate, et quas Regino Prumiensis in suum Decretum lib. I, c. 448 et 449, recepit, tempus quo illud elucubrauit a doctis uiris eruitur. Ex iisdem rationibus que nostre collectionis etatem indicant, ipsius quoque auctorem inueniri posse credimus,

Hildebertus, episcopus prius Cenomanensis, dein ab anno 1130 archiepiscopus Turonensis, qui anno 1134 mortuus est, in quadam epistola quam anno 1118 uel 1119 ad Guilbertum episcopum Limericensem in Hibernia dedit  id narrat, se nempe in conficienda canonum collectione occupatum esse, eam quidem nondum absoluisse, absolutam uero statim ad ipsum transmissurum esse. In alia ex ipsius epistolis reperitur prefatio  quam huic sue collectioni preponere moliebatur, que tamen nec  est absoluta, nec aliud est quam pars ex Iuonis prologo decerpta. Hec si cum nostre Collectionis uirtutibus conferantur, non sine causa affirmari poterit  Hildebertum ipsius fuisse auctorem. Et re quidem uera prefatio quam in nostra collectione ab ipso auctore elaboratam inuenimus, omnibus iis respondet que Guilbertus Limericensis episcopus postulauerat, cui preterea ipsa inscribitur. Apertum etiam ex ipsius principio, imo ex prefatione uniuersa est, eam ab homine ecclesiastica dignitate prefulgente ad alium eiusdem conditionis hominem esse scriptam. Canones insuper concilii Nanetensis, quod anno 1127, mense Nouembris, preside Hildeberto, habitum fuit, eumdem collectionis, in quam recepti sunt, auctorem esse arguunt. Quibus si adiicimus quod inter Hildeberti litteras, Iuonis prologus in Panormiam, inueniatur, recte conficere possumus, eumdem sue collectioni prefigere ipsum uoluisse. Quod cum in collectione nostra factum conspicimus, Hildeberto eam merito tribuimus.

Hinc etiam dignosci facile potest unde factum sit  quod librarius qui codicem exscripsit, ueri auctoris nomen obliuisci potuerit, cum Iuonis nonnisi prologum respiceret, sic secundam quoque prefationem ab ipso conscriptam putaret. Hinc preterea apertum est cur librarius qui codicem Berolinensem, in quo Collectio tripartita reperitur  , conscripsit, etiam hanc collectionem Iuoni tribuerit, non aliam certe ob causam nisi in illo codice ad collectionis initium itidem Iuonis prologus habebatur. Quod uero idem librarius affirmet Iuonem opus suum in decem partes distribuisse, quodque codici Iuonis nomen inscripserit, cum tamen nonnisi illam Collectionem tripartitam exhibeat, mirum uideri minime debet, si mature perpendimus quod uel librarius ipse, uel ille cuius iussu codicem exarauit, facillime scire potuit quamdam existere canonum collectionem in decem partes diuisam, que uel ob magnam similitudinem quam habet cum Iuonis Panormia, uel ob id solum quod  ipsi Iuonis prologus prefixus sit, Iuoni quoque uulgo attributa est.

 Merito proinde, ac sine ulla dubitatione collectionem de qua loquimur Hildeberto tribuimus, qui pro magno, quo flagrabat conseruande ecclesiastice discipline desiderio, minime noua illa documenta negligere potuit, que ipsius discipline mutatas aut ampliatas regulas exhibebant, queque a precedentibus collectoribus nec habebantur nec haberi poterant, cum prius opera sua elaborarent, quam illa in lucem ederentur. Nec tamen huiusmodi documenta in suam collectionem recipiendo ab antecessorum suorum consuetudine recessit, cum omnes quecunque noua et suis temporibus accommoda reperiebant, suis collectionibus certatim insererent. Qua de causa nec collectiones que uulgo Cesaraugustana et Tarraconensis nominantur, nec illam que ab Anselmo Lucensi auctore est repetenda, Hildeberto tribuere possumus, uti ab aliquibus factum esse nouimus, cum omnes he collectiones nullas Urbani II epistolis recentiores complectantur. uiri quidam doctissimi ex congregatione  Benedictinorum Sancti Mauri in Gallia  , qui preclare admodum subtiliterque opiniones uarias excutere studuerunt, que de Hildeberti canonum collectione circumferuntur, hic uero errores notarunt, quibus istiusmodi opiniones innituntur, at cum sibi sufficere arbitrarentur, si uera esse ostenderent, que Hildebertus de sua canonum collectione narrat, nichil omnino certi attulerunt, unde hec questio penitus dirimi posset.

§ III. Quod ad alterum compilatorem pertinet, qui Panormiam denuo elucubrando auctor fuit illius Decreti, quod, ut euincere post paulo contendemus, Iuoni falso tribuitur, breuiores esse poterimus, cum hoc unum agere debeamus, ut clare demonstremus qua ratione fuerit hoc opus confectum.

Auctor opus suum septemdecim in partes distribuit, quarum rubricas in notis apponimus  ut illud facilius cum precedentibus collectionibus, ac  presertim cum Collectione trium partium conferre possimus. Quantum ex ipso opere coniicere fas est,  duo pre oculis auctor habuisse uidetur. Generatim quidem ab Iuone nunquam sibi recedendum; quanquam uero formam quam Iuo in instruenda Panormia adhibuit imitatus fuerit, tamen in pluribus ab illa discessit, iis maxime in locis ubi uberior Collectionis tripartite materia hunc agendi modum exigebat. Iuo siquidem, quod superius etiam diximus multa ex illa Collectione excerpere omiserat, que ad opus suum ampliandum magisque perficiendum excerpere potuisset atque etiam debuisset. Hinc in alia illa Collectione quam Hildeberto tribuimus, Iuonis opus ex Collectione tripartita ampliatum magisque elaboratum fuisse ostendimus. Decreti uero auctor, quem Pseudo-Iuonem nominamus, cum, uti paulo post uidebimus, ab Iuone minime confecta sit, singulas Panormie partes in duas diuisit, et decimam septimam que preter quedam loca ex Augustini operibus decerpta, tota ex Burchardi Wormatiensis Decreto desumpta est,  adiecit. Hinc quoque factum esse puto quod hec ultima Decreti pars in quodam codice Parisiensi penitus desit, et merito ab eiusdem Decreti epitomatoribus omnino omissa sit, cum neque Panormie neque trium partium Collectionis ratio et methodus eiusmodi partem exigeret. Quod uero ipsas partium rubricas attinet, Pseudo-Iuo Collectionem tripartitam pre Iuonis Panormia secutus est. Prima quidem et secunda pars ex Panormia certe deprompte  sunt, sequentes uero a tertia ad decimam sextam, quanquam in illis disponendis auctor ad Iuonem respexerit, tamen ut plurimum Collectionem tripartitam imitatus est, que particulares rubricas magis distinctas exhibebat. Plures igitur tertie partis huiusce collectionis rubricas in unam contraxit, prout ipsius operis ratio postulabat. Hinc tertia Decreti pars, tertiam collectionis rubricam; quarta, rubricam quartam, quintam, sextam et septimam; quinta, rubricam octauam et nonam; sexta, rubricam decimam; septima, rubricas undecimam, duodecimam, decimam tertiam et decimam quartam; octaua, decimam quintam; nona, decimam sextam, septimam, octauam et nonam; decima, uigesimam; undecima, uigesimam primam; duodecima, uigesimam secundam; decima tertia, uigesimam tertiam, quartam, quintam et sextam; decima quarta denique, decima quinta et decima sexta, rubricas uigesimam septimam, octauam et nonam, que ultima  est in Collectione trium partium complectuntur.

Non solum uero in suo opere instruendo Pseudo-Iuo Iuonem germanum secutus est, sed etiam materiam ipsam ex iisdem fontibus ex quibus Iuo illam hauserat, desumpsit, adiiciendo ea que Iuo iam ad loca ex aliis deprompta adiecerat. Hinc Burchardi Decretum  et Collectionem tripartitam  , quibus Iuo speciatim usus erat, denuo adiit, et plura etiam excerpsit, atque hisce collectionibus  Panormiam quoque addidit, qua non solum tanquam fonte  , sed etiam tanquam norma  usus est. Capitula uero ex Tripartita desumpta, et ab Iuone in unum coniuncta, aut mutata, Pseudo-Iuo eamdem cum Iuone retinens formam, recepit. Ceterum tam inepte hisce operibus usus est auctor, ut ipsum omni talia disponendi atque ordinandi dexteritate caruisse, nec aliud fecisse dicas, quam in quamdam inordinatam indigestamque molem congerere, quecunque in tribus illis collectionibus reperiebantur. Incredibile dictu est quam permista omnia sint, quam inordinate digesta, ac nullo locorum habito delectu hac illac ueluti disseminata. Quidquid apud suos antecessores inuenerat, omnia, neque exceptis quisquiliis, in suam collectionem assumpsit, tamque anxie in illis colligendis insudauit, ut eadem documenta, ne seriem in quam ab antecessoribus suis capitula singula erant digesta, interrumperet, bis et ter   in suam collectionem receperit, prout in duabus uel tribus collectionibus, quas ad manus habebat, ea inuenerat. Que quidem loca, pro maxima parte ex Burchardi Decreto desumpta, etsi tum a Collectionis tripartite auctore, tum ab Iuone in Panormia paululum immutata essent, tamen Pseudo-Iuo, qui hanc immutationem nec animaduertit quidem, eadem seruata forma quam apud illos habebant, collectioni inseruit.

Cum ita igitur Decretum fuisse confectum ostendimus, simul nos etiam probasse confidimus Iuonem nullo modo ipsius auctorem dici posse. Quo enim pacto fieri potuisset ut summi ingenii atque eruditionis uir, qualem Iuonem fuisse historia testatur, opus suum tantis curis tantaque perspicuitate tum ex Buchardi et Anselmi Lucensis operibus, tum ex Collectione tripartita elaboratum atque omni ex  parte connexum et mirifico ordine et metnodo elucubratum, penitus destrueret, aliudque denuo ex hoc suo proprio atque ex eorumdem antecessorum suorum operibus compilaret, in quo incredibilis perturbatio omnisque ordinis defectus conspicitur, nec aliam ob causam nisi ut indigesta quedam ac minime elaborata rerum moles congereretur, compilatum fuisse uidetur? Non ita facile profecto quisquam hoc sibi persuadeat, ac difficilius etiam Iuonem ita egisse quisquam demonstrandum susciperet.

Iam uero sententiam clarissimi Sauignii quod spectat, qui Iuonem ipsum post confectam Panormiam, Decretum elaborasse, atque ad hoc perficiendum presertim trium partium Collectionis inuentione, quam antea ignorarat, adductum fuisse affirmat, in eo quidem quod Decretum ex hac Collectione depromptum fatetur, nichil est cur ab ipso dissentiamus, in eo uero quod Iuonem eiusdem auctorem  agnoscit, hoc uno argumento ipsius errorem euincimus, quod nempe iam Panormia ad Collectionis tripartite normam disposita, et ex ipsa desumpta fuerit.

Quod uero hactenus Iuo Decreti auctor habitus fuerit, id ex errore euenisse uidetur. Eiusdem siquidem auctor, cum uti uidimus, non adeo multum in ordinandis sue collectionis documentis ualeret, ut ex tribus ordinatis ac certa ratione digestis compilationibus, nonnisi informem molem collegerit, ne prefari quidem operi suo illiusque rationem exponere ausus est. Hinc optimum simulque breuissimum duxit operi Iuonis prologum preponere. Qua in sententia maxime affirmor, postquam codices duos, uindobonensem unum, alterum Londinensem sedulo dispexi, quorum uterque Decretum septemdecim in partes diuisum exhibent. In hisce  codicibus nullibi Decretum Iuoni tribuitur, in utroque tamen ipsius prologus inuenitur, atque ita appositus, ut omnino pateat tunc temporis Decreti auctorem minime tam ignotum fuisse quam hodie dum illum esse uidemus. Hoc utriusque codicis exordium: Incipit prologus domini Iuonis Carnotensis episcopi ante collectionem ecclesiasticarum regularum de conuenientia et dispensatione eorumdem. Quo in titulo librarius per hoc uerbum ante satis indicat se Iuonem tanquam huius Decreti auctorem minime existimasse.

Iuonis insuper nomen neque in principio neque in fine singularum partium, et quod magis mirandum est, nec in fine quidem totius operis, quo tamen in loco librarii auctoris nomen ascribere soliti erant, apparet. In alio uero codice Parisiensi in bibliotheca regia sub num. 3874, qui idem Decretum, relicta tamen decima septima parte, exhibet, Decretum et Panormia tanquam unum idemque opus  habentur; ita enim inscriptus est codex: Panormia Iuonis Carn. episcopi collecta de libris authenticis decretorum, canonum, legum Romanarum, et de libris orthodoxorum Patrum. Minime igitur dubitandum esse puto hanc solam ob causam Decretum Iuoni attributum fuisse, quod ipsi Iuonis prologus preierit. Quibus si accedat, Decretum Panormie non solum simillimum esse, sed etiam huius similitudinis argumentum nonnisi ex Collectione tripartita, que per longum tempus ignota fuit, erui posse, facillime id euenisse intelliges, ut nempe Decretum tanquam Panormie recensio haberetur. Sola proinde trium partium Collectio, que Decreti originem omnino explicat, simul etiam manifeste probat Iuonem minime illius auctorem esse. Quod si quis hinc negare contenderet quod Iuo in epistola de suis canonum collectionibus  , et non de unica, Panormia scilicet, loquatur, facillime refutari poterit ex eo quod Iuo ipse ubi de Buchardi Wormatiensis  opere loquitur, plurali etiam nomine utitur  .

Ceterum huius Decreti auctor eam in sua compilatione curam adhibuit, ut quandoquidem nullum recentius adiecit documentum, tempus in quo illud confecerat minime manifestarit. Contentus ea materia, quam antecessores in suas collectiones receperant, nichil sue collectioni inseruit quod Urbani  II tempora excederet. Ipsum uero paulo post mortem Iuonis opus suum effinxisse ex eo maxime ostenditur, quod iam etate Iuoni proxima quedam eiusdem epitome existeret, de qua mox plura dicturi sumus.

Priusquam ad tertium huiusce nostri opusculi caput accedamus, opere pretium erit pauca huc adiicere per que tenebre dispellantur queis ea obuoluuntur que de summa Decretorum Iuonis ad nos peruenerunt. Nemini non in hac re satisfacere nos posse confidimus, cum quod sane mirandum est, quelibet ex iis collectionibus, de quibus locuti sumus, suum epitomatorem inueniret. Tantus enim seculo duodecimo ineunte iuris scientiam excolendi ardor homines inuasit quodammodo, ut dum ad promouenda litterarum studia paulatim tunc temporis reuiuiscentia quam maxime conferret, apud omnes eorum operum qui alicuius momenti erant, epitomen habendi desiderium prouocaret atque suggereret.

 § Iu. Codex Londinensis, in bibliotheca Cottoniana repositus atque notatus Cleopatra CuIII, excerptum Collectionis tripartite exhibet, cuius hoc proprium est quod ipsius auctor licet ex integro eam ex Collectione tripartita deprompserit, tamen ab eiusdem ordine recesserit et denuo ad diuisionem a Pseudo-Isidoro obseruatam redierit. Hinc interrupta epistolarum decretalium serie post Melchiade litteras  , conciliorum canones subiecit, quorum series a concilii Niceni canonibus incipit, et cum synodi Hispalensis II explicit; dein iterum decretales RR. PP. usque ad Gregorium M. ascripsit, quibus demum excerpta ex tertia Collectionis tripartite parte desumpta adiecit  . In hoc operis loco quedam noua documenta inseruit, que tamen iis que in Collectione tripartita continentur minime recentiores sunt. Inter hec habet quasdam Fulberti Carnotensis epistolas  , que illam in Gallia adornatam  fuisse indicare uidentur. Codex medio seculo duodecimo exaratus est.

Codex Berolinensis, signatus ms. Lat. quart. 106, quamdam epitomen exhibet, que integra ex Iuonis Panormia excerpta, et Summa decretorum Iuonis inscripta est. Auctor tum librorum, tum capitulorum ordinem ex eadem collectione mutuatus  est  . Ex historia scimus Hugonem  et Haimonem  , ambo Catalaunenses Iuonis opus excerpisse. Cum autem, quod sequenti paragrapho demonstrabimus, Haimoni presens hec collectio non possit attribui, eam Hugoni ascribendam esse censemus. Ipse uero Hugo, quem Iuonis amicum  fuisse ex eiusdem epistola ad Urbanum secundum nouimus, circa illud tempus quod annum 1100 et 1113 intercedit, episcopus fuit in Catalaunia, atque hoc ipso tempore, breui scilicet postquam Iuo Panormiam absoluerat, collectionem, suam concinnauit. Codex itidem seculo duodecimo conscriptus est, nec plura quam quatuordecim folia complectitur, qua de causa iure libellus portatilis potuit appellari.

§ u. Neque minoris est faciendum opusculum quod in codice Parisiensi num. 4377 exhibetur, quodque epitomen illius collectionis in decem libros diuise atque ex Iuonis Panormia desumpte, de qua  supra locuti sumus, continet. Libellus sub initium illorum pontificum seriem exhibet qui pre ceteris leges ediderunt, dein catalogum RR. PP. a S. Clemente  usque ad Adrianum Iu . Porro huiusmodi catalogus inter Caium et Marcellum, ad exemplum Collectionis tripartite, Chrysogonum nominat. Duabus hisce prefationibus huiusmodi pontificum cataloqum exhibentibus ea subsequuntur, in quibus operis sui finem et ordinem significat. Huc accedunt excerpta quedam ex Iuonis prologo, a capite scilicet primo ad sextum, quibus hos titulos fecit: Quomodo canones concordent et de preceptis mobilibus et immobilibus. Ad finem hec sequuntur: Hec de expositione canonum breuiter dictata transcribimus, que si lectori non sufficiunt, opusculum diffusius, quod de iisdem canonum regulis uenerabilis Carnotensis episcopus inscripsit, inspiciat, ibi que breuius hic pertraximus latius disputata repertet. Hisce denique proprius opusculi prologus adiicitur qui auctoris nomen inscriptum habet, quemque in adnotatione transcribimus  . Decem uero illius collectionis libros ordinatim excerpsit, illisque eadem  summaria apposuit. Haimonem episcopum Catalaunensem huiusce opusculi auctorem esse dubitari nullo modo potest. Cum autem uix annum integrum  illam sedem obtinuerit, mortem uero obierit anno 1153, fieri facile potuit ut illud elucubrarit cum nonnisi archidiaconus erat; que res e uerbis etiam, que in fine prefationis notauimus, erui posse uidentur. Ceterum codex intra ipsum duodecimum seculum est exaratus.

Mirum certe uideri potest, quod Haimo collectionem in decem libros distributam, quam in epitomen reduxit, Iuoni tribuat, ast facillime labi in hunc errorem potuit, quod illi Iuonis prologum prefixum inueniret. Albericus, qui hoc Haimonis opus pre manibus habuisse uidetur, pariter errauit, quare ea etiam que uti superius uidimus de Haimonis opere narrat, nonnisi de hoc ipsius opusculo intelligi debent. Doctiores uero sodales Benedictini idem opus Haimoni quidem uindicarunt, at nullam de hac re mentionem fecerunt  .

Quod si quis uerba prologi, ad minimum decem librorum laudabili compendio redegit, ita intelligenda  esse credat ut significent Haimonem collectionem  illam in decem ad minimum et non ad plures libros compegisse, non uero, opus suum intra angusti decem librorum compendii fines absoluisse, quem obuium illorum uerborum sensum esse, quilibet facile uidet, uerba hec eadem etiam atque etiam arguerent atque euincerent quam incerta iam inde ab illis temporibus ea essent que de genuino Iuonis opere circumferebantur.

§ uI. At demum ad epitomen ueniamus ipsius Decreti, quod uti uidimus, falso Iuoni tribuitur. Nihil de huius operis ratione superest dicendum cum eadem plane methodo ac cetera de quibus hactenus locuti sumus elaboratum sit. Operi Iuonis prologus nec non singularum partium, in quas decretum ipsum tributum est, catalogus preponitur  ; partes ipse eo ordine in quo ab origine inter sese coniungebantur, in compendium redacte sunt, seruata etiam propria cuiusque inscriptione. Ultima tamen pars omnino desideratur  .

 Duos huiusce opusculi codices mihi inspicere licuit,  quorum primus uindobone , alter Londini  asseruatur. Lipsie quoque et quidem in bibliotheca urbana alium eiusdem collectionis codicem ms. exstare ex clarissimo Bienero antecessori Berolinensi accepi. Ceterum codices quos ego inspexi, omnino inter se conspirant, atque in calce RR. pontificum catalogum exhibent, qui usque ad Calixtum II protrahitur, cuius pontificatus anni accurate designantur.

Iure hinc eruimus, epitomen hanc sub illud tempus et proinde non post annum 1126, adornatam fuisse. Uterque codex medio seculo duodecimo exaratus uidetur; de collectionis uero auctore, deque ceteris qui hoc opere usi sunt nulla uestigia occurrunt.

§ uII. Eodem fere tempore tres alie collectiones confecte uidentur, que tamen ex aliis collectionibus excerpte sunt, earumque epitomen exhibent. In selectissima Sauignii bibliotheca Berolini singularis  codex existit. Hic eam collectionem comprehendit, in qua Anselmi Lucensis celebris compilatio, qua Gratianus pre ceteris usus est, eadem ratione qua Decretum Iuoni ascriptum in indicata nuper collectione abbreuiata exhibetur, in epitomen redacta est. In tredecim libros diuiditur hec compilatio ad exemplum tredecim Anselmi librorum, a quorum ordine raro admodum recedit. Sic libri II, III, Iu, u, uI, uII, uIII, IX, X et XII, libris Anselmi III, Iu, u, uI, uII, uIII, IX, X, XI et XIII, omnino respondent,  et ex illis tantummodo eorum capitula decerpta sunt. Libri uero primus, secundus, undecimus et decimus tertius non ex Anselmi collectione sed ex Burchardi Decreto desumpti sunt, quem in omnibus que ex Anselmo non deprompsit, auctor sedulo secutus est  . Habet tamen et alia documenta, que neque ex Burchardo neque ex Anselmo aut alia nota compilatione desumpsit. Tempus quo hec epitome facta fuit, atque ipsius auctor penitus ignorantur. Cum uero nulla documenta contineat que Urbani II  tempus pretergrediantur, illam breui post Anselmi opus compilatam fuisse merito defendimus. Ea uero documenta que, uti diximus, auctor de nouo adiunxit, pro maxima parte in Gregorii collectionem commigrarunt, que Polycarpus nominatur, et citra omne dubium nostram collectionem ad suam adornandam adhibuit. Cum enim ipse ex Anselmo potissimum deprompserit, simillimum uero esse uidetur, et eorum opera adiise qui ex Anselmo nouas collectiones  adornarunt, nouaque documenta adiunxerunt. Gregorius opus suum post annum 1125 perfecit; unde sequeretur collectionem Sauignianam eo tempore, quod annum 1098 et annum 1125 intercedit, fuisse confectam.

Gratianus quoque hanc epitomen non despexisse uidetur, cum plurima et quidem etiam ex iis que apud Gregorium minime inueniuntur in suum Decretum receperit  . Plura tamen de hac collectione proferam, ubi, cum per tempus licebit, de  Anselmi collectione eiusque cum Gratianeo Decreto connexione libellum conscribam, in quo tum de ipsa tum etiam de nexu quem cum Anselmi, Bonizonis et Gregorii collectionibus habet, fusius agam.

Commodiorem uiam iniit auctor cuiusdam compilationis, que in bibliotheca regia Parisiensi sub num. 4283 asseruatur, et seculo decimo tertio adornata est. Tota enim ex Burchardi Wormatiensis  decreto desumpta est, in quo ne apicem quidem auctor mutauit. Codex uero mutilus est, et liber decimus sextus omnino desideratur.

Multo minus antecessores suos imitatus est auctor collectionis que in bibliothece Sancte Genouefe codice Parisiis exstat, et ex Burchardi et Pseudo-Iuonis decreto compilata est. In quatuor partes tota diuiditur, quarum singule in plures libros distribuuntur  . Non raro auctor libros eodem  modo ac Burchardus exorditur  , et quamplurima ex Pseudo-Iuonis Decreto habet  . Codex inscriptus num. 2 seculo duodecimo ad finem uergente exaratus uidetur, illumque Baluzius attentius dispexit, quippe qui ex lib. Iu, p. 11, c. 101, decretum Adriani ad episcopum Catalaunensem euulgauit. Baluzius hanc decretalem Adriano II  attribuit, ex quo sequeretur eam ad Bereonem  datam fuisse  . uerumtamen si illius decretalis stylum paulo attentius inspicimus, illam potius Adriano Iu  tribuendam, et ad episcopum Bosonem  datam fuisse dicemus  . Proinde collectio ipsa sub idem tempus confecta censenda esset: preterquam quod illud etiam est animaduertendum, quod uidelicet hec littera ab inferioris eui manu exarata et codici adiecta uidetur.



PROLEGOMENA EDITIONIS ANNI MDCXLuII. [1Kb]





EPISTOLA DEDICATORIA Illustrissimo reuerendissimoque D.D. Iacobo LESCOT, Carnutum episcopo.

Flaminum, sacerdotum, druidum, et si quod aliud nomen priscis sacrorum prefectis, hoc moris fuit si potestatis, Presul illustrissime, ubique terrarum ac gentium Deum et hominum iura componere, atque inter utrosque ita contemperato uersari consortio, ut modo celitum instar terreant, detonent, eminentur, modo uero accensiti, apud aras supplices orent, gemant, aduoluantur. Nempe qui sacerdotem agit, Deum quadamtenus induit et hominem, utrinque factus, ut nichil magnum quod non audeat, nichil infimum quod defugiat. Quamobrem ad id muneris euectos diuinarum humanarumque rerum peritissimos oportuit, ut superum inferumque procliue dignoscentes, et illorum placita, horum commoda prospicientes, iis prompto sese obsequio aptare et facili in utramque partem flexu conformare possint. Et quidem apud ueteres, Aegyptios maxime, quorum  , sacerdotes scientias accersebant et illustrabant. Nunc uero qui sacerdotiis diuinitus destinantur, scientiarum prius antistites quam sacrorum esse debent. Illic, teste Philosopho  , sacerdotes scientiarum parentes; hic scientie ad sacerdotia sunt quedam, et quasi certa . Et quod Gallos attinet, Presul illustrissime, non nuperus est amor quo reipublice litterarie ciues ac senatores prosequuntur sacrisque preficiunt. Diu est cum ipsis  . Et quod non possum non mirari, quondam addo et theologum, sequentia enim fauent: , , , . Sacerdotes itaque Gallorum, atque adeo Carnutum, sapientie magistri, inquit uetus auctor  ; et quia celorum contemplationi incumbunt, quid dii uelint scire se profitentur. Ex quo non miramur si quam promittunt sidera, futuram adorant: aut si dum astra sollicito uenantur intuitu, uirginem inueniunt, non spicam tantum, ut uulgus astrologorum, sed Panem ipsum mundo proferentem Tanti est sacrificos sapientiam colere et celos intendere! Hi Druide appellati sunt  , dubio procul , quia eius uisco nichil sacratius habuere, sine cuius fronde nulla sacra conficiebant. Et quia conceptum feminarum adiuuat et partum  , diceres ea usos maturando illius partui quam parituram coluere. Et unde porro Lertio  dicuntur, nisi quia et apud ipsos erat . namque,  . Et pudicam ac castam natiuo significatu habet  . Aut uero dum uirginem colunt parituram, quod humane rationi imperuium, , hoc est,  ; uel ut alius, celebrare ac uenerari dicuntur. Et quidem de ipsis scriptum  quod clam et in specu, aut in abditis saltibus multa docerent. Hoc numen ipsorum fecit quod idem ac  , proindeque et ipsos . Theologi ergo Gallorum sacerdotes. A quo nec Ecclesie ueteris mores abiere. Ut enim iidem olim populis iudices qui reges, sic in primoribus Ecclesie annis iidem et nec maiori frequentiorique Os aureum Antiochenum suum patriarcham uocat quam  . Unde fit autem ut inter paucos qui suo in genere primas habent, sint et presules ex eo est profecto quod  . Qua tria utcunque licet episcopo conueniant, medium tamen  maxime et proprie eius est, a quo ius habet baculum ferendi. Et si rerum primordia relegimus, inauguratio episcoporum in Ecclesia successit illi, qua apud Hebreos ad magisterium promouebantur initiationi. Hec enim gradibus quibusdam fiebat, et tandem ac uerbis conceptis peragebatur, qua nichil postea sublimius habuere. Quamobrem est unde Gallie gratulemur, quod diuino prorsus inspirata genio fecit, ut academicarum principes essent presules Ecclesiarum. Redeunt pristina tempora, emulamur ueterum mores, et grande posteris relinquimus exemplum quod aut imitentur, aut mirentur. Thales Pythagoram sibi operam dantem, , ,  : quod uetustissimum sacerdotum decus est. Fortunatior Gallia que non ad exteros ablegat quos sacris uult imbui, sed habet hierarchas tanta eruditione refertos, ut eorum domus esse possint. uerum enim uero superat omnes hac laude, ultraque Memphim ipsam est Carnutum ciuitas, seu , seu seriora tempora consideremus. Illic sedes quondam illic floruere presules, pietate, et doctrina longe maximi. Testes huius rei Fulbertus, Gauffridus, et Ioannes Saresberiensis, aliique quibus, uel Opera edita, uel obita munia, uel auctores celeberrimi fidem faciunt. Testis es ipse, Presul sapientissime, postremus omnium, et tamen equalis: omnes ut maiores tuos reueritus, nec illis minor; multum ante episcopatu dignus quam episcopus. Litterarum omnia decora habens, et ipsarum decus; sacre ac uenerande theologie alumnus, et parens. Te multe optarunt Ecclesie, sed ea uicit que uincere debuit; et cum unum ac eumdem plures habere non possint, quod possunt, optant similem. Felices academie que Ecclesiis principes conferunt! Felices Ecclesie que ab academiis Patres accipiunt! An tantis Carnutum pontificibus a me accenseri, iisque comparari, egre tibi est? Modestie tue morem geram; uenio ad alterum: uereor tamen ne adhuc de te loqui uidear. Testis est, sed omni exceptione maior, Iuo quem hic exhibemus: cuius doctrina nichil solidius, cuius pietate nichil sincerius, cuius animo nichil maius ac fortius esse potuit. Querat forte aliquis quid nouerit? Omnia que pontificem scire oportuit. Ita Patrum, conciliorum, canonum, consuetudinum peritus, ut his unis pugnet, hec sola fere loquatur et scribat. Querat cuius uirtutis? Antique prorsus et canonice, quam cum maximo candore coluit, et candidatis eius efficacissime persuasit. Querat cuius fortitudinis, que crimina debellaret, etiam regia; que homines ad meliora cogeret, etiam principes; que imbelles ac meticulosos animaret, etiam pontifices. Hunc uirum, a suis tandem et tuis simul rediuiuum effectum, cuinam dicatum oportuit quam illi qui auctoritatem eius et mores per sese reuiuiscere facit? Munus hoc, opinor, non despicies, quia continet, et quo aliis precellis, summam eruditionem: et quod plurimum diligis, canonum obseruationem; et quod serio amplecteris, Ecclesiarum curam et sollicitudinem; et quod omnibus qua uerbo, qua opere suades, pietatem, et amplissime uirtutis usum. Medium te inter Deum et homines constitutum agnoscimus, illorum , et idcirco per te nostra Deo offerimus, Iuonis nempe sudores, uigilias, labores, pridem Deo deditos, et quos nunc a nobis suo iure reposcit. Habes quod inuitet nos et alliciat, ut hanc a te operam exoptemus. Solemne fuit sacerdotibus antiquis deorum suorum insignia sibi uindicare, arcus, uittas, sceptra, frameas, radios, et si que alia, quibus uenerationem populorum sibi conciliarent. Dei magni nascentis ex uirgine sacerdos factus, quodnam ab ipso habebis insigne? Non illic fulmina, non framee, non spicula, que tibi assumas. Lac tantum est quod ab filio sugitur, a matre sufficitur. Symboli illius partem in nobis confirmauit Iuo, nempe candorem. Confirmasti et tu ipse etiam canonicorum regularium abbas; obseruatio enim canonica Catalaunensi omnium sanctorum monasterio restituta, tibi et sollicitationi tue omnia debet, ne uel hac in re te Iuoni absimilem dicere possimus. Dulcedinem uero lactis sibi reseruarunt episcopi. Hac una nixus, Presul illustrissime, ausus sum tua limina accedere, et canonicorum regularium qui tua in ditione sunt, nomine, nomini tuo hoc operis consecrare.

Illustrissime dominationis tue, Humillimus et addictissimus F. I. FRONTO, Canonicus regul. S. Genouefe Paris.





uITA D. IuONIS.

 Inter eos qui Iuonis nomine in Gallia appellati sunt, longe omnibus excelluit Iuo Carnotensis. Hic in agro Bellouacensi natus, nobili a sanguine nobilem animum traxit  . Patrem habuit Hugonem de Altoylo, et matrem Hilemburgim dictam. Adolescens litteris humanioribus imbutus, atque in philosophia  uersatus, Lanfranco doctore abbate Beccensi theologie sacre operam dedit in monasterio Beccensi, quam et ipse docuit, etate factus prouectior  . Cum autem serio Patrum conciliorumque lectioni incumberet, et e diuersis decreta ecclesiastica congereret, indignanti quod tantis interuallis obessent a  canone suo canonici, commodum adfuit Guido Beltouacensis. Hic quondam Auguste ueromanduorum in ecclesia S. Quintini decanus, Cesaromagi Bellouacorum factus episcopus, in memoriam sancti Quintini monasterium construxit, concessisque prediis canonicos illic constituit an. 1078. His prefectus Iuo monasterium paternis possessionibus auxit, et quo illud omni ope iuuaret secum, legibus ad id conditis, uitam regularem intulit, uir canonum peritissimus, et eorum obseruationis studio flagrantissimus. Erant quidem iam olim canonici regulares passim in Gallia, atque in aliis prouinciis. Diu est cum Chrodegangus  peculiarem Metensibus suis canonicis regulam conscripsit. In concilio autem Aquisgranensi omnibus regulam Ludouicus pius  edendam curauit, opera Amalarii diaconi, misitque in singulas prouincias obseruandam  . In qua, maximam partem, Chrodegangi regula continetur. uerum lapsu temporis cum relaxata esset disciplina, ei denuo instaurande multi laborarunt, in quibus Iuonis opera pre cunctis excelluit. In monasterio predicto prefuit annos plus minus XIu, modo prelatus eius, ut in priuilegio Philippi regis; modo prepositus, ut in bulla Gregorii uII; modo abbas, ut sepius dictus: hic procul dubio dum sancto otio fruitur Collectionem canonum fecit, quam postea in compendium Hugo Catalaunensis  contulit, et Pannomiam siue Pannormiam uocauit. Preterea theologiam docuit: moris enim fuit tunc ut sacre  theologie studia in monasteriis maxime uigerent: neque id oneris abbates ipsi monasteriorum defugerunt, ut ante uidimus in Lanfranco, hic in Iuone nostro. Hoc autem muneris quod defunctus est Iuo in causa fuit cur in antiquissimis monumentis magister et doctor appelletur. Tanta fuit autem monasterii illius et Iuonis ipsius pietatis ac canonice obseruationis fama  , ut multa monasteria accitis inde canonicis aut edificata, aut instaurata fuerint, et ex iis celebres aliqui ad episcopatum peruenerit. Interea rerum sedebat id temporis Aictrici  Carnutum Gaufridus, quem cum pridem Gregorius uII Romam simonie accersiuisset, quod deessent testes ad tantam rem comprobandam, remissum sedem obtinere permisit. uerum Urbanus II, hunc iterum  sibi delatum, tandem multis criminibus conuictum, sede sua mouit, et apud clerum populumque Carnutum, ut sibi Iuonem nostrum doctrina et pietate insignem deligerent, suis, ut ait ipsemet, monitis effecit. uotis ipsorum non illico cessit Iuo, quietis amans, nec inhians dignitatibus; sed iubente Philippo rege, parere coactus est  . uerum Richerius Senonensis archiepiscopus, assentientibus et e suffraganeis nonnullis, nec electioni subscribere, nec  electo manus imponere uoluit, ob id quod in depositione Gauffridi contra ius suum actum diceret, quo ad se pertinuit tanquam ad proximum iudicem, causam eius dignoscere et iudicare  . Egit diu precibus et sollicitationibus apud ipsum clerus populusque Carnutum, sed frustra se esse uidens, facit ut Iuo Urbanum conueniat: et ille in Italiam profectus animo se ab illis difficultatibus liberandi, uolens nolens ab eo Capue finiente anno 1092 recepit. Inde graues discordie ipsum inter et predictos episcopos, qui factam maiestati regis iniuriam, et iura Gallie ab Iuone uiolata contendentes Stampis collecti Iuonem reiicere et Gauffridum sedi restituere aggrediuntur, zelo procul dubio in insontem Iuonem exerto, minime tamen nouo et multis tum ante, tum  post exemplis confirmato  . Contra autem Iuo sedem apostolicam appellare, spretam temeratamque eius auctoritatem alte conqueri, uir ceteroqui minime seruilis, nec potestatum adulator etiam summarum. uerum cum ei quod summum est, et ipsum nomen religionis accedit, cedant omnia necesse est; quare Richerius ipse usu pallii interdictus, Gauffridus iterum pulsus, et sedi sue Iuo constitutus est. Hic quidnam egerit narrant eius epistole ad summos pontifices, ad reges, ad cardinales, legatos, primates, episcopos, uirosque primarios; narrant quotquot ab illo usque exarate fuerunt historie. Dum uero inde auctoritatem tuetur, inde uirtutem colit sese non modo Gallie, sed Ecclesie toti conspicuum reddidit, et sane utraque hac opus habuit cum primis,  tum ad obsistendum uitiis, nusquam non grassantibus; tum ad perferendum mala, que ipsemet zelo suo uehementi, et publicorum erratorum  minime toleranti in caput suum accersiuit. Philippus tunc Gallie rex, Bertrade amore captus, eam Fulconi Andium comiti eius marito abstulit, uel sane illam a Fulcone tacite se subducentem sibi matrimonio coniunxit; aliis ex episcopis Gallie conniuentibus, silentibus aliis; adeo procliue est maiestati obsequi quocunque inclinet; aliis denique episcopatu cedentibus, quod nollent uel amicum uel iratum habere regem contra fas agentem  . Mandatur Iuoni ut Parisios se recipiat celebritati nuptiarum adfuturus; sed ire detrectat, et qua uoce qua  litteris regi ipsi, summo pontifici ac presulibus Gallie scriptis, illicitum hoc coniugium constanter occlamat: que sibi Philippi et Bertrade infensissimum odium pepererunt. Sed huius odium insuper habuit, a qua nec amari uellet: aduersus illum autem ita feruorem animi temperauit, ut licet illius libidinem acriter cercuerit, maiestati tamen regie cetera obsequibilem se prestiterit, et rerum illius, atque adeo totius regni amantissimum. Fugit diu regis conspectum,  et in aulam aduentare, etiam uocatus, renuit, ne si adsit et taceat, fauere; sin uero obliquatur, regem offendere uideretur. Haud quidem impune tulit magna illa eius . Non defuere etiam anter presules qui abrupte contumacie eum accusarent, dum ipsi sese deformi obsequio dedunt. Ministri uero regis, per fas et nefas ei addicti, bona Iuonis diripere, Ecclesie redditus intercipere, eum modis omnibus, et omnibus exemplis affligere, ut ne panis quidem ei esset quo uesceretur. Sed inter alios hac in re primas tulit Hugo Puteacensis dominus, Carnutum uicecomes, qui dum regi morigeratur, et adulteris uel etiam incestis abblanditur, Iuonem nostrum carceri impingit, ac in quodam castello diu detinet, quo frangat animum ni saxo fortior esset.  Perstat enim ubique inuictus. Cumque ad aures eius peruenisset primates urbis Carnutum ac ciues armis eum liberare uelle, prohibuit  , noluitque libertate potiri sanguine et detrimento suorum redempta: patientia prorsus omni laude digna, et antiquorum defensorum Ecclesie ac sanctissimorum uirorum nulla in re absimili. Et quidni illis parem fecerim cum eum Guillelmus Fiscanensis abbas , Ioanni et Elie comparauerit? Non omni prorsus caruisset ope, si alter in Gallia fuisset Iuo, qui erga se ageret aduersus Hugonem uicecomitem, quod ipsemet aliquanto post egit Iuo pro Hildeberto Cenomanensi contra Rotrocum comitem  , qui hunc etiam carcere incluserat. Post enim quam frustra preces adhibuit, dicto anathemate, diris eum deuouit. Hec  agens uir magnus inimicam, et perpetuo illas insectantem uitare non potuit. Atque in primis non desit forte aliquis qui eum ire et suspicioni nimio plus indulgentem fuisse existimet, qui contra regem indignationem summi pontificis et fulmen prouocauerit. uerum licet mihi de regibus bene mereri uideantur qui maculas eorum nomini temere impressas uel minuere, uel eluere conantur, tamen nec Philippum undequaque innoxium quisquam affirmare audeat: nec satis rationum habere possit, ut ostendat Iuonem parum illi aut regno eius fuisse tauentem. Quod ad Philippum attinet, factum eius precessere exempla secutaque sunt, multa quidem, non tamen similia omnino, et que peccatum  eius magis obruunt quam excusant. Nam ut concedatur quod a Berta diuortium nulli reprehensioni sit obnoxium, quod tamen constare debuit et Iuoni et aliis, ut illud in dubium non reuocarent, at certe initum cum Bertrada matrimonium, que nullo Ecclesie iudicio se a Fulcone subtraxerat, queque eodem consanguinitatis nexu, quem cum Fulcone pretexere potuisset, a Philippo absterreri debuit, nullo modo excusari potest. Et ut omittam  auctores , uiros magnos, rerum testes oculatos, qui Iuonem mirum in modum celebrant ac laudant  , ut nemo quisquam sit contra illum hac de re oblocutus, licet inimicis non caruerit et criminatoribus, ipsi Philippus et Bertrada, quando absolutionem excommunicationis a Lamberto Atrebatensi episcopo Romani pontificis uiges agente receperunt, reos se esse fassi sunt, et nunquam deinceps conuenturos coram presentibus episcopis promiserunt, sicut legi ego ipse in epistola manuscripta  eiusdem Lamberti ad Paschalem II summum pontificem. Non defuere inter principes et presules qui regi assentarentur, nempe de genere eorum, quibus omnia principum, honesta atque inhonesta, laudare mos est. Nam si quid rationis in  eis, quidni reclamant, dum ista et tot alia fiunt in testificationem nuptiarum illicitarum? Cur non aut manu aut uoce regis innocentiam tutantur? Inuitant omnia, rex, uexata innocentia, exempla, Iuonis feruor immodicus, eius criminandi licentia. Et tamen silent, neque quidquam contra Iuonem pronuntiant: tot uero et toties collecti episcopi, cardinales, legati, principes, nichil ne uident, qui una uoce regis peccatum condemnant; excusant autem nunquam aut minuunt aut tegunt? Cum autem Iuo dicat  Philippum Richardo Albanensi S. pontificis legato promisisse a Bertrada se discessurum, usque ad dispensationem Romani pontificis, quod contigit an. Dom. 1102, et ipse roget summum pontificem ut cum rege temperet et dispenset, et aliunde certum  sit nullam dispensationem intercessisse ex laudata Lamberti epistola, signum est in nuptias illas inquisitum fuisse iterum, neque dispensationi locum ullum inuentum esse. Addo neque Iuonem habuisse unde regi Philippo minus bene uellet, cum multis beneficiis sese ei obstrictum sciret, nec uero diffitetur. Episcopi dignitatem ei fert acceptam non semel, propter quam, si quid humani pateretur, et uulgo similem gereret animum, regi pre ceteris eiusque libidini assentiri debuit. Sed et antequam ad episcopatum perueniret, regi maxima debebat. Constructo S. Quintini monasterio, atque inibi collocatis religiosis canonicis, rex priuilegio concesso et institutionem et largitiones ei factas regia  auctoritate communiuit. Deinde, rogatus ab Iuone, canonicis S. Quintini apud ueromanduos misit epistolam qua petit ut cognomini Ecclesie Bellouacensi prebendam concedant. Utrumque monumentum regium, quia ineditum est, ne desideretur, hic apponendum censui. Prioris igitur hec uerba sunt  : Instituta regia et rebus Ecclesiasticis aut secularibus publica uel priuata sine ulla iuris controuersia priorum regum iussu et auctoritate firmata  non uiolare, sed inconcussa seruare, nostra quoque nulla iuris parte reclamante presentibus ac posteris seruando mandare, regii culminis est opus implere. Unde notum uolumus esse cunctis orthodoxis Ecclesie filiis, etc. uide supra in Philippo I, ad. an. 1106.

Posterius sic habet  :

Philippus Dei gratia Francorum rex, O. decano et ceteris canonicis nostris Ecclesie Sancti Quintini, salutem et gratiam nostram. Notum facimus uobis quod Iuo abbas Beluacensis Ecclesie B. Quintini nostre mansuetudinis aures adierit, supplicans nobis tam per se quam per fideles nostros, ut Ecclesie sibi commisse prebendam unam in uestra Ecclesia pro remedio anime patris mei et matris mee perpetuo habendam concederemus. Cuius petitioni ideo libenter  assensum prebuimus, quia uos id in capitulo uestro iam collaudasse per quosdam ex uobis audiuimus. Quapropter mandamus uobis ut sicut inter uos determinatum est, inuestituram que ad uos pertinet, predicte Ecclesie per predictum abbatem faciatis. ualete.

Ex his nemo non uidet Iuonem Philippum pre cunctis obseruare debuisse, nisi ab eo quod humano sensu et regia dignitate altius est, reuocaretur. Multos exinde sibi fecit inimicos, qui nomini suo tum apud regem, tum apud summos pontifices detractum iuere. Apud Urbanum, , calumniis appetitus, non aliis argumentis iis obuiam ire uoluit quam abdicato episcopatu; sed prohibuit summus pontifex: quippe Iuone , non Iuo indiguit. At cum Urbanus diem  suum ultimum obiisset, resque semper in peius ruerent  , Roman Iuo se conferre statuit, animo se omni onere exuendi; sed insidias inter Alpes sibi structas intelligens pedem retraxit. Paschalis autem summus pontifex, sciens quid illi esset animi, in presidio manere iussit. Haud tamen euitare potuit quin etiam eius indignationem incurreret, quia cum probe sciret quid discrepent obseruantia et adulatio, dum illam exhibet, istam amandat, non semper placet. Delatos Richardo Albanensi episcopo S. R. E. legato simonie nomine canonicos suos, ita crimen illud repulit, ut ostenderit simul taxandos eodem crimine summi pontificis ministros, qui ab episcopis, abbatibus, et aliis  pretia exigunt sane immensa, specie chartulas et alias id genus minutias repensandi  . Fatendum sane tunc temporis, et paulo ante, adeo crimen simonie in clericis inoleuisse, tantumque ei exstirpando summos pontifices insudasse, ut quidquid uel umbram illius preseferebat in suspicionem ueniret. uerum nemo telum contorquet qui contra se idem contorqueri libenter patiatur; atque  infirmum semper excusationis genus uisum est, crimen regerere. Neque Iuo id fecit, sed quid canonici responderent ingenue retulit. Agnoscunt plerique omnes solum prope Iuonem ea tempestate contra exundantium uitiorum torrentem se obtulisse. Ipse est qui ne male fame homo Ioannes archidiaconus, Aurelianorum fieret episcopus, apud Hugonem Lugdunensem, pontificis Romani legatum, pro uirili laborat  . Ipse est qui Stephano Galardensi, ne in sedem Bellouacensem euehatur obstistit  . Et ne Gallia uirtuti eius satis ampla sit, ipse est qui apud Paschalem II et Robertum comitem Mellentinum conqueritur  , quod Ranulfus Dunelmensis episcopus Lexouiensem Ecclesiam nouo genere inuasionis occupat, ei  filios preponens adhuc pueros more Iudaico alterum alteri successurum. Ipse est qui Henrico, regi Anglie, semel ac iterum scripsit  , tum ob multa alia, tum etiam ne incestis nuptiis filiam suam alligaret. Ipse est qui cum pontificibus summis, modeste tamen, legatorum qui dicuntur a latere auaritiam, importunasque ad sedem apostolicam appellationes eorum qui propriorum pastorum sententia constringuntur, expostulauit. Nempe sedis illius obseruantissimus egre ferebat passim ipsi detrahi  : unde abscissas uoluit detractionum ansas quoad fieri posset. Florebat tunc temporis Goffridus abbas uindocinensis, uir sane simplex et bonus, quem inter et Iuonem amicitia nexa est. Scribit tamen hic Paschali II  se multa pati ab  episcopo Carnutum, Iuone nempe nostro: et ex utriusque epistolis simultatem quandam inter illos natam uidere est ob exemptum uindocinense monasterium ab episcoporum potestate. Hec enim est radix similium discordiarum ab antiquo feracissima, etiam inter quoscunque sanctitate et doctrina claros. Et sicut illi nulla uirorum etiam piissimorum auctoritas hactenus finem facere potuit, ita nec illa integritati ac sanctitati utriusque partis disceptantis quidquam officere uisa est  .

Dum autem undequaque Iuo in uitia omnium inuehitur, quid mirum si aliis oneri, aliis odio sit? Quis obstrepentem perpetuo tubam illam equo animo audire possit? Et si quosdam fecit gradus atque  superiores, quis non irascatur, aut toties lancinatam non uindicet dignitatem? Profecto qui ad mores hominum illius eui animum aduerterit, mirabitur, non quod clamauerit Iuo, sed quod solus exclamauerit, et tot alii silere potuerint, cum opus fuisset clamore ualido ad ueternum hominum excitandum. Ne mihi tamen fingas Iuonem uirum austerum, ac ferreum qui contumacia ac inani iactatione  libertatis famam fatumque prouocaret  . Qui legerit eius epistolas, moderatum agnoscet. Sepe namque canonum rigorem temperauit aut alios temperare monuit. Sepe pontifices aut legatos eorum, aliosque presules a pronuntiando anathemate dehortatus est. Denique multo plura tolerauit quam increpauit, ut de ipso dicere possimus quod olim de pontifice, sed profano, dictum, nullius seruilis sententie sponte auctor, et quoties necessitas ingrueret sapienter moderans. Dictum ab Urbano II anathema contra Philippum, diu celatum detineri uoluit, beneuolentia ac propensione quadam erga principem, ne quid in regno tumultus fieret. Bellouacensi clero, sciscitanti utrum reum quemdam canonicum tribunali ecclesiastico, ut fert canonica  lex, an ciuili uel regio, ut rex ipse imperabat, sisteret, illud quidem melius et ex iure, istud tamen faciendum censuit, ob ea que imminebant mala, nisi patientiam ad omnia duratam paratamque haberent. Similia fere scribit Turgedo ingene Abrincantorum episcopo, dubio sententie, num legato summi pontificis aut regi obtemperaret. Illi quidem morem gestum oportere dicit: at si non satis ei sit animi, neque iratum regem habere uelit, mittat ad summum pontificem qui factum contra eius uoluntatem excusent. Apud Cononem autem Prenestinum episcopum, sancte sedis apostolice legatum, orat ut episcopus Baiocensis censura ecclesiastica non inuratur, quippe qui sub alieno iure, cui seruiat necesse est, destinctur. Sed  inter moderationis et erga suos superiores propensionis argumenta, non omittendum quod ait Ordericus de illo, uerba eius offeram. »An. 1103 Paschalis papa in Gallias uenit . . . « Tunc uenerabilis Iuo Carnotene urbis episcopus inter precipuos Francie doctores eruditione litterarum tam diuinarum quam secularium floruit. A quo inuitatus papa solemnitatem Pasche apud Carnotum celebrauit. Porro autem dum iis sedulus uacat, inde discipline ecclesiastice assertor, inde eiusdem cum id exigit locus, temperator maximus, non pretermittit ea que et regi et patrie debet; et licet sacrorum sedis apostolice iurium defensor fuerit acerrimus, nichil tamen contra Gallicane Ecclesie iura commisit unquam aut committi passus est, in utrisque seruandis ac  propugnandis mirum quantum prudens et circumspectus. Id sensit Ludouicus uI statim ab eo quo regnare cepit. Post enim aliquot dies quam fato Philippus functus est, suboluit Iuoni, multos sacre regis unctioni moram nectere uelle nouandarum rerum studio  . Quamobrem institit ut quam primum ea Genabi Aurelianorum perageretur, reclamantibus nequidquam Remorum clericis: qua in re haud dubium, et regi et regno consultum iuit. Quid referam curam eius, qua egit ne rex Ludouicus  parum honestis se naptiis commacularet  , quas illi Hugo Trecensis comes suadebat, et destinatam sponsam sine mora sibi copularet ut successoris spes impendentes regni scissuras retineret  ? Certe magni a rege estimatus est, ita ut pre cunctis illi esset a consiliis. Hominem anathemate percussum, et mense regis participem effectum, ab episcopo recipiendum censuit, et recepit ipse  ; tanti fecit regi acceptum esse. Cum mandasset Paschalis II Radulpho, sedi Rhemensium designato, ne se regi ullo sacramento obligaret, scripsit minime obtemperatum fuisse  , quod hoc mandatum et contra consuetudinem episcoporum Gallie, et contra ius regis esset; neque aliunde profectum, quam ab eo quod in hominibus  , et quod querit , non que Dei sunt. Eidem summo pontifici scribens  rogat ut nunquam ab amicitia regis Gallie temere discedat, ne Gallie alioqui religiosissime, et rom. pontif. amantissime, dissidii ac schismatis, quo tunc Germania misere lacerabatur, causam det. Quare sensit res humanas incolumes et tutas esse non posse, nisi consenserint inter se regnum et sacerdotium: cui rei alterum alteri de suo nonnunquam cedat necesse est.

Sed nulla res est in qua ingenium ac sapientia Iuonis magis emicuerit quam in questione de inuestituris, ut appellant. Ea hoc temporis agitata est cum tanto calore inter imperatores, reges, pontifices, ut qua parte steterit uictoria neque nunc, neque  tunc dicere possis. Iuo de his pronuntians licet modo Baronio placeat, modo displiceat, ita tamen disseruit, ut nec pontifici Romano, nec regibus ac imperatoribus notam ullam hereseos, aut erroris, aut schismatis, aut ignauie inuri passus sit: cum nec hereseon errorumque ea sit materia, et cetera si nulla sit diuisio, pro loco, tempore ac aliis circumstantiis minui, augeri, tolli, apponi possint, que uarias deinde acceptiones et appellationes subire queant. Itaque censuit factas a principibus non continuo damnandas; eisdem a pontificibus summis permissas minime reiiciendas; ex natura rei, si id fert bonum pacis, ab solo summo pontifice accipiendas, ante hac autem sepe non sine regibus  datas acceptasue. Hoc, inquam, censuit et magno conatu affirmauit, atque si tempora nostra consulis non penitendo. Noluit libertatem ecclesiasticam secularibus potestatibus subiici, uti nec se ita attollere, ut has despiceret, aut offenderet. Diceres ex his alium esse Iuonem ab eo quem ante descripsi increpantem ac detonantem. Tamen is ipse est, equalis erga omnes, si equales erga se habuisset; moderatus sane, si eo tempore luxurie, ambitioni, auaritie modus ullus fuisset. Ludouicum regem eiusque aulicos a direptione bonorum Ecclesie  seu minis, seu censuris audacter deterruit; ab his tamen abstinuit, quando illas satis esse existimauit: mansuetudinem ergo seueritate temperauit, nisi forte cum Ludouicum ipsum, uile nescio quid a se petentem, ita seuere cercuit, quod futilia ab episcopo requireret, ut diceres regium induisse animum, quia regem alloqueretur.

Maximis his distentus minora non neglexit, atque imprimis ut fratres suos secum semper haberet, eorumque frueretur consortio, ecclesiam Sancti uincentii, prope urbem Carnutum a Realdo quodam presbytero an. Dom. 1038 circiter edificatam, in qua canonicorum cetus degebat, eis tribuit, addito Sancti Stephani collegio; et his. an. Dom. 1099 cum consensu canonicorum suorum, claustrum  templumque exstruxit sancto Ioanni Precursori sacrum, ex quo monasterium nomen Sancti Ioannis uarliacensis  traxit. Stetit id ad annum usque 1568, quo sortem multis aliis parem, segregum et hereticorum furore expertum est; quamobrem religiosi canonici sese in urbem recipientes in predicti S. Stephani edibus habitarunt, ni malis dicere in ruderibus, adeo omnia uetustate et squalore confracta ruine appetebant, donec an. Dom. 1624, illustrissimi domini Destampes, tunc Carnutum presulis, opera, illuc acciti canonici regulares, qui recens Siluanecti consilio et auctoritate eminentissimi cardinalis de la Rochefoucauld, eiusdem urbis episcopi, se meliori uite ac sanctiori reformauerant, domum eamdem a fundamentis edificarunt.  Preterea ecclesie S. Andree eiusdem urbis decanum de capituli sui consensu collegio preposuit, dominum nempe Odonem uirum uenerabilem, in ecclesiasticis et secularibus bene eruditum, qui suas ipsius uices obiret. Abbatem antiqua acta uocant, quod nomen quia olim canonicis et monachis commune fuit etiam post diuisionem secularium canonicorum a regularibus his utrisque aliquando attribuitur. Amicos habuit dum uixit Robertum de Abressello B. Marie de Rota ordinis sanctimonialium Fontis Ebrardi auctorem, et Bernardum S. Cypriani Quinciasensis ad Augustoritum Pictonum monachorum etiam quorumdam institutorem et abbatem. His sua in diecesi monasteria edificasse dicitur.  Monachis quidem Bernardi Tironum monasterium. Mulieribus autem Roberti hoc quod uocatur Altabruyeria. Leprosis domum magni Belliloci exstruxit. Cluniacensibus Magdalene parui Belliloci prioratum dedit, Caritatemque  monasterio eorum audixit  . Ambonem ecclesie carnutum ueteris Nouique Testamenti historiis eleganter pro tempore illo exornari fecit. Tandem de Ecclesia optime meritus supremo fato fungitur X Kalend. Ian. An. Dom. 1115; contra quam sensit Mattheus Paris, aut Papirius Massonius: sed huius fidem faciunt Necrologia tum Ecclesie Carnutum, tum Monasterii Sancti Ioannis, quorum elogia intra descripta habes  . Non me fugit aliquos Iuonem nostrum purpuratorum numero accensuisse, sed decepti sunt ex eo quod eodem fere tempore uigeret Iuo cardinalis, qui et in Gallia legatus fuit Innocentii II S. P., an. Dom. 1142.

Hec de Iuone dicenda habui: qui epistolas eius  legerit, plura deprehendet. Ampliores eius laudes nemo hic requirat. uiam institit qua itur ad celos. uir illis quibuscum uixit magnus; posteris tamen maior, quia his nichil oblocutus est. Stirpe et dignitate equalis multis, inferior nonnullis, at uirtute et doctrina omnium maximus. Conditione quidem et obedientia principibus et pontificibus summis subiectus, at animi celsitudine et constantia ne suppar quidem, sed si quid ultra. Ad summa natus et qui summus esset dignus, nisi cum summis tractare difficilius aliquid esset. Regum fauorem nec spreuit nec quesiuit; beneuolentiam illorum estimauit propter hoc quod ipsis bene uellet. Nobilis, theologus, canonicus, abbas, episcopus: ut quodam modo omnium sit qui tantus est, nec ullus ulli propter  ipsum quidquam inuideat. Natiuitati eius locum dedit Belgica, dignitati Celtica, uirtuti tota Gallia, Italia, Anglia. Regibus ac principibus fidus et utilis, non tamen semper placens quia utrumque difficile. Pontificum summorum filius addictissimus; sed aliquando eorum ut hominum quasi pater, adeo cum res exigeret altos induebat spiritus. Denique sic in terris uersatus est, ut celum proxime attigerit: et corpore solutus dubio procul, consecutus sit. Memoriam eius semper quidem uenerati sunt Christiani, haud uero ullo die festo celebrarunt per multos annos. Post mortem tamen eius in ipsum ossaque in illius grassati sunt heretici, quod non solent nisi in sanctos. Et Pius u, felicissime memorie  pontifex, canonicis regularibus Lateranensis congregationis diem eius festum celebrare permisit XX Maii, bulla data XuIII Decembris 1570, pontificatus u.





TESTIMONIA uETERUM DE IuONE.


Glorioso et sapienti Iuoni Carnotensi episcopo, frater Hugo monachus S. Benedicti Floriacensis cenobii sempiterna pace et felicitate perfrui.


 Ecce tibi, precellentissime Pater et domne, duo humilitatis mee opuscula transmitto, ut si quid ibi uideris indecens et incultum, lima prudentie tue corrigas, et exornes, et quod tibi placuit corrohores, et confirmes. Arma mea aduersus otium sunt hec opuscula que nunc uides, nam malo studio uacare, quam in otio et torpore sicut pecus inutile uitam exigere. Sed hec omnia uestro desidero iudicio discuti et uestra sapientia condiri, quoniam uacillare non poterit quod semel auctoritatis uestre nodus corroborauerit. At mihi forsitan aliquis dicet: Tam uilia et inutilia cur uiro prudenti, et in summa  arce philosophie sedenti mittere non erubuisti? cum scias scriptum quia orationi et carmini est parua gratia nisi eloquentia sit summa. Ego uero ad hec respondeo, quoniam malo iusto sapientis iudicio comprobari, quam arrogantium sententia condemnari. Laboriosum tamen est, Pater honestissime, tue integritatis adiectiones et detractiones huic adhibere uolumini: sed fructus laboris pretiosior auro caritas est. uale.


Sugerius abbas S. Dionysii in lib. De uita Ludouici Grossi, regis Francorum.

Consulte ergo agitur, et potissimum dictante uenerabili et sapientissimo uiro Iuone Carnotensi episcopo, ut ad refellendam impiorum machinationem citissime. Aurelianis conueniant, eiusque exaltationi  operam dare mature festinent. Senonensis igitur archiepiscopus Daimbertus inuitatus cum comprouincialibus uidelicet Galone [al. Walone] Parisiensi episcopo, Manasse Meldensi, Ioanne Aurelianensi, Iuone Carnotensi, Hugone Niuernensi, Humbaldo Antisiodorensi [al. Altissiodorensi] accessit.


Idem paulo post.

Recedentibus prelatis Ecclesie, archiepiscopo Senonensi episcopo Aurelianensi, Carnotensi uenerabili Iuone, qui tentus fuerat carcere, quem coactus fecerat pingi in eodem castello multis diebus.


Andreas uetus scriptor lib. III Hist. Francorum ad P. Atrebatensis Ecclesie episcopum.

 Anno Domini 1109 episcopi qui ad exsequias  Philippi regis conuenerant, post exsequias statim Aurelianis conuenerunt, et propter turbatores regni, salubri accepto consilio, Ludouicum iuuenem, religionis amatorem, moribus mansuetum, armis strenuum, bello acerrimum, in die inuentionis protomartyris Stephani, in regem unxerunt, ante altare S. Crucis, et coronam regni capiti eius imposuerunt Daimbertus Senonensis archiepiscopus, Iuo Carnotensis, Ioannes Aurelianensis, Hubertus Siluanectensis,  Walo Paris., Manasses Meldensis, Hugo Niuernensis episcopi, et episcopus Antissiodorensis.

Eadem uerba exstant in manuscripto exemplari alterius ueteris auctoris, qui sequentia adiicit: »Prouocati plurimis exemplis aliorum regum, qui diuersis in locis propter imminentes turbas a diuersis episcopis consecrati sunt.«


Sigebertus in Chronico sub anno 1078.

Ab hoc tempore cepit reflorere in Ecclesia B. Quintini Beluacensis canonicus ordo, primum ab apostolis, postea a B. Augustino episcopo regulariter institutus, sub magistro Iuone, uenerabili eiusdem Ecclesie preposito, postea Carnotensium episcopo.


Idem sub anno 1092.

 Dominus Iuo S. Quintini Beluacensis prepositus a papa Urbano consecratus, fit Carnotensis episcopus.


Idem lib. De illustribus Ecclesie scriptoribus, cap. 168.

Iuo Carnotensis episcopus scripsit ad Hugonem Lugdunensem archiepiscopum et apostolice Ecclesie legatum, epistolam  non multum prolixam, sed multum canonicis et catholicis testimoniis auctorizatam, pro dissidio regni et sacerdotii, et pro inusitatis Ecclesie Romane decretis. Scripsit et ad diuersos amicos utiles ualde epistolas; composuit etiam insigne uolumen Canonum.


Mattheus Paris Anglorum in Wilielmo II sub ann. Dom. 1093.


Hoc quoque anno Iuo Beluacensis prepositus, a papa Urbano consecratus est episcopus Carnotensis.


Idem in Henrico primo.

Anno Dom. 1117 uenerabilis uir Iuo Carnotensis antistes, et in Scripturis sacris ad plenum eruditus, diem clausit extremum.


Robertus de Monte in supplemento Sigeberti, sub anno 1114.

Post Iuonem, qui uita atque doctrina sua Carnotensem Ecclesiam illustrauit, quique inter cetera opera sua illud uolumen quod decreta Iuonis dicunt, utiliter compilauit, Gaufridus uite merito ac prudentia  uenerabilis Carnotensem Ecclesiam rexit.


Guillermus de Nangis in gestis Philippi tertii Audacis, ad annum 1275.

Quia sicut legitur in quadam  epistola Iuonis quondam episcopi Carnotensis.


uetus et anonymus scriptor chronologie Antissiodorensis ad an. Dom. 1154.

Quod quidem Iuo Carnotensis, decretorum ac legum  peritissimus, in epistolis suis  tam rationibus astruit quam exemplis.


Ex antiquo manuscripto codice Ecclesie Laudunensis.

In uigilia Natiuitatis sancte Marie ante uesperas Carnotum uenerunt, et honorificentissime suscepti sunt a domno Iuone Carnotensi episcopo, totaque Canonicorum processione extra urbem usque ad uineas eis occurrente, feretrumque positum est in maiori ecclesia super altare Sancte Marie.


Priscus, monachus Maioris Monasterii, agens de priuilegio concesso ab Urbano papa II in concilio Claromontano 1093.

Preter hos assidebant domnus Hugo legatus et primas Galliarum idem ipse Lugdunensis archiepiscopus, et domnus Amatus legatus, et Burdegalensis  archiepiscopus, Rainaldus Remensis archiepiscopus, Richerius Senonensis archiepiscopus, Hildebertus Bituricensis archiepiscopus, Rollandus Dolensis archiepiscopus, Narbonensis archiepiscopus, Axiensis archiepiscopus, Toletensis archiepiscopus et legatus Hispaniarum, Hellus Cenomannensis episcopus, Gaufredus Andegauensis episcopus, Nannetensis episcopus, Pictauensis episcopus, Iuo Carnotensis episcopus, Ioannes Aurelianensis episcopus, Rogerius Beluacensis episcopus. Episcoporum quoque et abbatum procerumque et diuersarum dignitatum maxima multitudo, quorum incertus numerus, omnibus his ad auctoritatem et confirmationem priuilegii nostri, fiat, fiat, acclamantibus.


Ex Martyrologio Carnotensis.

 Idibus Decembris, anno Incarnationis Domini 1115 obiit Pater Iuo, huius sacratissime sedis antistes, uir magne religionis, ecclesiasticorum et secularium negotiorum prudentissimus, mitis affatu, patientia insignis, castitate pollens, et tam in diuinis quam in philosophia eruditissimus. Qui sex pallia bona, et septem cappas, et infulas tres, et tapetia tria decori huius Ecclesie contulit: librum Missarum, et epistolarum, et textum euangeliorum, et unum lectionarium matutinalem dedit, et omnes argento parauit. Pulpitum miri decoris construxit, scholas fecit: domum episcopalem, quam uilem et ligneam (quam in obitu episcoporum uel discessu [ speciosam et lapideam a fundamento refecit, et cum omnibus ad ipsam pertinentibus siue mobilibus siue immobilibus ex ancilla liberam reddidit, libertatemque ipsam adstipulatione priuilegiorum et Romane sedis, et regis, et comitis, que in archiuis huius ecclesie habentur, confirmauit. Terram etiam quamdam contiguam eidem domui ad amplitudinem ipsius domus a uicedomino acquisiuit, et muro clausit. Apud pontem Gaudinum alias domos ad usus episcopales edificauit: eamdemque uillam in multis meliorauit. Abbatiam S. Ioannis ex seculari in regularem conuertit, instituit et  duxit: consilio et auxilio ipsius monasterium infirmorum apud Bellum locum constitutum fuit. Minoratas omnes huius ecclesie, et precarias in communes redegit usus, et eas in posterum personis  distribui tam suo quam apostolico priuilegio uetuit. Angarias, et iniustas exactiones, et prauas seruientium distensiones fieri per preposituras iisdem priuilegiis prohibuit. Ad augmentandam tabulam altaris idem moriens centum modios uini reliquit, et in aliis pluribus sue Ecclesie et clericis suis multa bona fecit.


Ex prisco Kalendario S. Quintini Beluacensis.

Kalend. Ianuarii obiit uenerande memorie magister Iuo, pre aliis sui temporis doctor insignis, primus abbas huius Ecclesie, postea Carnotensis  episcopus. Dedit nobis triginta uolumina, calices quatuor, textum aureum, crucem auream, phylacteria quatuor, cruces argenteas, et auratas quatuor, dexteram beati Callixti pape, thuribula duo argentea. Obiit autem tantus uir iste anno Incarnationis Christi 1116, pro cuius anima damus ad eleemosynam unum frumenti medium.


Ex Kalendario Ecclesie S. Ioannis Carnotensis in ualle.

Decimo Kal. Ianuarias, anno ab Incarnatione millesimo centesimo decimo quinto obiit bone memorie Iuo Carnotensis episcopus, qui canonicorum regularium ordinem in hac ecclesia constituit, et eamdem rebus suis ampliauit, dans fratrum usibus ecclesiam Sancte Fidis  , ecclesiam Sancti Stephani  cum rebus ad eam pertinentibus, ecelesiam de Luciaco, ecclesiam de Pontegodano, et terram ultra stagnum, triginta quoque uolumina librorum suorum, et multa alia.


Ex eodem Kalendario.


Centum mille minus uno currentibus annis
Floruit hic primum locus ordine canonicali.


Epitaphium Iuonis Carnotensis ex uetere membrana B. Brissonii.


Mente, manu, lingua, doctrina, corporis usu,
Prudens, munificus, affabilis, utilis, insons,
Prima columna domus Domini quam iure salubri
Fouit, muniuit, instruxit, iugiter auxit
Consilio scriptis, quo uiueret ordine, rebus
 Cuius opem gratis eger, rem sensit egenus,
Istius urbis apex memorandus episcopus Iuo
Hac situs exspectat aduentum Iudicis urna.


Nic. de Clamengiis, cantor Baiocensis, epist. ad Galiotum de Petramala, cardinalem, que incipit. Quod in superiore; qua contra Petrarche dictum probare uult, nunquam caruisse Galliam eloquentibus uiris.

Si rerum gestarum scriptores postulant, Gregorium Turonensem accipe, Seuerumque Sulpitium gestorum beatissimi Martini luculenta descriptione relatorem. Possem alios permultos et antiquos et recentiores commemorare: ex antiquioribus Ireneum Lugdunensem, Hilarium Arelatensem, Gennadium  Massiliensem, Radulphum Flauiacensem, Prosperum et Cassianum. Ex recentioribus autem primo Bernardus occurrit, deinde Ildebertus Cenomanensis, Iuo Carnotensis, Odilo, Hugo, et Petrus uenerabilis abbates Cluniacenses, Hugo denique et Ricardus canonici sancti Augustini regule sectatores.


Tritemius abbas libro De scriptoribus ecclesiasticis.

Iuo episcopus Carnotensis ex preposito Sancti Quintini Beluacensis, ordinis canonicorum regularium diui Patris Augustini; uir in diuinis Scripturis exercitatus, et canonum sanctorum Patrum, ac generalium conciliorum cautissimus interpres: nec minus sanctitate quam scientia reuerendus, ordinem suum diu collapsum magnifice reformauit. Scripsit post Burchardum Wormatiensem episcopum, ex canonibus  sanctorum compendiosum Decretum, quo ante Gratiani tempora utebantur iuriste, quod prenotauit Pannoniam [Pannomiam, al. Pannormiam] lib. 10, epistolarum ad diuersos lib. I, et alia quedam. Claruit sub Henrico Iu, an. Dom. 1110.


Ex aliis que Iuo scripsit hec reperimus, De ecclesiasticis sacramentis ac officiis, et precipuis per annum festis sermones XXI. De regibus Francorum breue Chronicon, quod epistolis subiecimus ex P. Massoni I. C. libro.

Superioribus uidentur etiam adiiciendi loci Hildeberti de Lauardino, Cenomanensis episcopi, qui Carnotensis episcopi meminit: quem licet non nominet, tamen probabile est de Iuone intelligi, cuius epistole ad ipsum Hildebertum exstant in hoc libro.


Hildebertus epist. 26 ad comitissam.


Episcopo Carnotensi conductum, sicut fertur, prouidisti ad concilium profecturo; quod si ita est, prefate gratie beneficium mihi communices, exoro.


Idem epist. 39 ad clerum, cum in carcerem detrusus esset ab Huberto comite.

In turre Cenomanensi comes Rotrocus  tenebatur in uinculis: mater comitis in osculo me suscepit, applausit testamento. Et paulo post: Porro in illo castello in quo hec acta sunt, Carnotensis erat episcopus, uenerande uir auctoritatis: sed apud sceleris auctores sine auctoritate fuit auctoritas. Is in spiritu Hubertum conueniens  primo blanditus illi  bestie; sed bestia rationem non admittit. Dehinc illum sacrilegii libere arguit, obsecrauit opportune, importune increpauit. Postremo tradidit eum Satane in interitum carnis, anathematis uinculo quo debuit alligatum.


Idem Epist. 61, ad monachos.

Errastis et uos foris, cum fores uestras Carnotensi episcopo clausistis, cum exclusistis Christum Iesu Christi, obliti pariter bonum hospitalitatis et premium. Hunc et per uos uia transire cegerat, et apud uos hospitari temporis articulus. Nox imminens et eris intemperies pontificem hospitio instare perurgebant  .


Preclarum elogium ex litteris societatis cuiusdam seu confraternitatis quam canonici regul. S. Ioannis in ualle apud Carnotenses cum Canonicis itidem regul. S. Quintini Beluacensis ante annos 400 contraxere, excerptum.


Uniuersis Christi fidelibus et presentem paginam inspecturis, Guarinus Ecclesie B. Ioannis de ualleia Carnotensis abbas, totusque eiusdem loci conuentus, salutem in Domino. Cum secundum Apostolum omnes simus unum corpus in Christo, singuli autem alter alterius membra, sicut nec corpus a capite, ita nec membra corpori censeri debent a membris capitis aliena. Cum igitur a longe retroactis temporibus a uisceribus matris nostre ecclesie B. Quintini Beluacensis, fuimus propagati; et ab ipsa tanquam a fonte sacre religionis fluenta sumpserimus  per uenerabilem Patrem ac uenerande memorie Iuonem; qui cum floreret in eadem Ecclesia religionis nouella plantatio sub B. Augustini regula, digne omnipotenti militans, fratribus ibidem Deo seruientibus abbas prefuit. Sed tanti patris sanctitas eminens tanquam ciuitas in uirtutum cacumine constituta die latere non potuit. Quinimo eius religionis celebri fama longe lateque diffusa, Dei uoluntate preambula, adeptus est cathedram Ecclesie Carnotensis, qui Ecclesie nostre patronus et fundator exstitit. Et inter alia beneficia que nobis paterna pietate contulit, ad ultimum in signum dilectionis et perpetui federis thesauro sui corporis ac sue sepulture presentia nostram Ecclesiam illustrauit. Unde cum interne dilectionis affectu nos  pius pater opifex, et patronus dilexerit, sicut in fine patuit, dignum fuit ut canonici S. Quintini eius spirituales filii a patris actibus non degenerent, etc. Actum anno Domini millesimo ducentesimo uicesimo octauo.


Epitaphium Iuonis a Philippo Bone Spei abbate, scriptum.


Reddidit affectus Patrem, doctrina magistrum,
   Regula canonicum pontificemque gradus.
Famosum, probitas, humilem natura, uerendum
   uita serena, senem longa, pudica sacrum.
Presule defuncto sua tollere mos erat olim
   Principis, hunc morem principis, emit Iuo.
Huius opem lesus, plebs dogmata, frena malus rex
   Sensit, egenus opes, pro grege uota Deus.


Aliud epitaphium quod Seuertius ex Tauelli manuscripto sumpsit et in sua Chronologia descripsit.


Mente, manu, lingua, doctrina corporis usu,
Prudens munificus, prestabilis, utilis, insons,
Firma columna domus Domini quam iure salubri
Fouit, muniuit, instruxit, iugiter auxit
Consilio scriptis, quo uiueret ordine, rebus
Cuius opem gratis eger, rem sensit egenus
Istius urbis apex memorandus episcopus Iuo
Hac situs exspectat aduentum iudiciorum.





REuERENDO ADMODUM IN CHRISTO ET DEI AMANTISSIMO PATRI ET DOMINO F. BERNARDO A FRESNEDA Ab arcanis confessionibus regie catholice maiestati, domino et Mecenati suo colendissimo IOANNES MOLINAEUS Eiusdem Decretorum Louanii professor. S. D. P.

 Quoties calamitosissimum catholice Ecclesie statum, eaque tempora que religionis Christiane necdum compositis dissidiis, cum ortum, tum progressum prebuere, memoria repeto, reuerende ac religiosissime Pater confessor, tanta me corripit admiratio, tantus incessit stupor ut existimem fidem olim defuturam, etiam iis rebus gestis, quarum non tam lectores, auditoresue, quam spectatores hodie omnes constituimur. Non quidem quod in summa hominum, ac naturali prope ad dissentiendum propensione et facultate, hereseos schismatisue nomen sit, unquamue fuerit, nouum inter nos, proh dolor! aut insolens; que etiam non modo familiaria aut domestica Dei Ecclesie fore mala, sed necessaria, ut credi possint prorsus ineuitabilia,  Paulus electionis ille uas predixerat ac presenserat , uerum quod nullius unquam secte quam Lutherane, cum difficilior origo, tum grandior successus exstiterit. Equidem si condita primum religione, ac presertim apostolis primisque Christi discipulis, puta in celum sublatis, omnia fuerint errorum ac contentionum plena, nemini, ni fallor, admodum mirum uideri debet, quisquis imprimis secum reputauerit quam sint omnium rerum ingentium ac memorabilium primordia operosa ac difficilia, deinde quante molis fuerit, inter tot uanas, peruersas et falsas quidem, sed a multis retro seculis receptissimas Deastrorum superstitiones  et cultus, unam ueram illam quidem ueri Dei notitiam et religionem, sed ignotam et inauditam, omnesque notas religiones euertentem  fundare ac stabilire. Mitto quod eius primi precones et architecti iudicio humano, nec celebres, nec illustres, nec uero potentes sapientesue fuerint, sed obscuri omnino homines, uiles et abiecti, sed philosophie, eloquentie, urbanitatis, externarumque omnium ac communium litterarum plane rudes et imperiti, sed, ut uno uerbo dicam, plane, ut inquit Paulus . Neque enim multos sapientes secundum carnem, neque multos potentes, neque multos nobiles, sed  que stulta sunt mundi elegit Deus, utique ut confunderet sapientes, et infirma mundi elegit Deus, ut confunderet fortia et nobilia mundi, et contemptibilia elegit Deus, et ea que non sunt, ut ea que sunt destrueret , ut idem ait ad Corinthios scribens, et recte; scriptum enim erat: Perdam sapientiam sapientium, et prudentiam prudentium reprobabo . Quid dicam obstante seuissima persecutione, episcoporum conuentus  commode tum haberi non potuisse? Quid denique, quod Romani principes, quorum tum amplissimum erat imperium, et si qui preterea erant reges alii, omnes suas uires ac uniuersam potentiam in exitium  Christiani nominis conuerterent? Nec mirum, ecquis enim indulgeret, parceretue, et non exscinderet , , reos? que tria atrocissima scelera, nostre genti, id temporis, quanquam falso et iniuria, impingebantur. Iam uero quas post Constantinum Magnum hereses, perpetuus humane salutis hostis, diabolus, ad turbandam Ecclesie, iam tum ab externis bellis respirantis, pacem et concordiam, immisit, omnes uel ab imperatoribus, uel a precipui aliquot nominis episcopis, coortas defensasue reperies; quorum potentia et conatus etsi ad ueritatem opprimendam exstinguendamque fuerit inualidus et inefficax, tamen facile perfecit ut decretis synodicis,  sin minus uis et auctoritas, saltem iusta ac legitima exsecutio defuerit. Quod si iam ad nostre tempestatis heresiarchen te animo conuerteris, omnia inuenies fuisse, cum impietatis sue scholam aperiret Lutherus, diuersissima. Summa erat imprimis per uniuersum orbem Christianum in doctrina fidei consensio. Incredibile quoque principum omnium et populi, ad seruandam ac defendendam auitam religionem, quam quisque a maioribus suis perpetua serie acceperat, studium. Mitto quod nulla unquam natio, antiquitatis priscorumque institutorum amantior fuerit quam, ubi hic Satane antesignanus primum uirus suum disseminauit, Germanica. Quod amplius est, huius dogmata Leo decimus id temporis pont. max. non solum impietatis  protinus damnauit, uerum etiam diro anathematis mucrone, quotquot ea amplecterentur, cum ipso auctore iugulauit.

Cuius sententie nequaquam inuiti subscripserunt quotquot ubique terrarum exstabant studiorum rectores et academie, una cum religiosissimis ciuitatum episcopis. Imperator uero, qui tum erat faustissime memorie Carolus quintus, regis nostri Philippi parens, pontificia decreta in constitutiones retulisse, ut legum etiam uim habere inciperent, exemplo pussimorum principum Constantini, Theodosii, Iustiniani aliorumque non contentus, insuper grauissimas penas in preuaricatores adiecit, quem imitati sunt Germanie, Gallie, Polonie, Pannonie, Britannie, et ad unum omnes Christianorum  reges ac principes. Quas quidem penas ne quis forte constitutionibus additas esse, metus incutiendi duntaxat causa suspicaretur , crebra mox, nec minus atrocia supplicia de reis sumpta, satis superque edocuerunt; quinimo tantum penis recipiendis indultum est ut diu, damnatis quanquam resipiscentibus, et ad pristinam fidem reuersis, nec uite, nec bonorum, uenia gratiaque facta sit. Unde certissimum euadebat maiorem omnino esse iram et odium Christianorum principum in hereticos quam unquam fuisset Paganorum in Christianos et Catholicos; quippe quos deprehensos, conuictos et condemnatos, quin ad supplicii etiam locum abductos,  huiusmodi uerbis demulcere consueuisse, legimus, , , , . Itaque illos sola inficiatio ac abnegatio Christi, quanquam simulata, discrimini eripiebat, cum tamen his erroris ac seductionis penitudo, etiam uera ac sincera, eo non profuerit, non magis quam parricidis, sacrilegis, ueneficis, raptoribus, latronibus, aliisue facinorosis hominibus. Quid iam dicam episcoporum, fideique questorum, ciuilisque magistratus, ubique in perquirendis reis diligentiam? Quid doctorum uirorum non minus multa quam docta, tam in defensionem et demonstrationem orthodoxe fidei quam in confutationem et redargutionem adulterine perfidie, diaboliceque  fraudis scripta? Quid denique totius imperii ordinum, de religione comitia, nec minus rara uirorum eruditorum, utrinque instituta colloquia? Adeo nichil omissum est eorum omnium que ad hanc pestem cruditionis, animarumque profligandam cercendamue aliquid presidii conferre posse uidebantur, et tamen tam abest quod exstincta abolitaque sit, ut uires perpetuo assumpserit; ac in immensum excreuerit. Sane, uti exitus rerum edocuit, nichil ad deletionem excidiumque exitialis doctrine ualuisse, ita an in mediis fuerint, que hactenus excogitata sunt remedia, non perinde omnibus fortasse est exploratum. Est certe compertissimum, in magna Christianarum prouinciarum paucitate, nullam esse que ab hac contagione prorsus intacta ac immunis  perseuerauerit, ne quid dicam, amplissima regna et populos, quos hec animarum lues ita ademit nobis ut de recipiendis iterum aliquando uix ulla spes supersit. Quin magis formidandum censeo, ne tandem intestinis inter sese tumultibus ac dissensionibus  agitati, mutuum conficiant; quam sperandum, ut e diuerticulis unquam in uiam reuocentur, utue eiuratis omnibus erroribus catholicam ueritatem tandem amplectantur, ut nemo non possit merito una cum Polycarpo martyre exclamare: O bone Deus, in que me tempora seruasti, ut hec feram, hec patiar, hec sinam!

Dixerit aliquis: Nihilne superest igitur aduersus hanc  sectam  opprimendam consilii? nunquid nullum est antidotum? siccine fatale est incurabile malum est, ut nullis machinis, nulla ui, nulla denique ratione queat superari? Absit profecto! Porte inferorum, quarum uoce procul dubio hereses et schismata significantur, nunquam uincent Ecclesiam Dei. Nauicula Petri non mergitur fluctibus. Neque uero desunt auxilia, eaque non minus presentia, quam olim usitata, et frequentata. Quin cogitur episcoporum ecumenica synodus? Quin imitamur apostolos, quin priscos Patres, quos scimus de centrouersiis religionis, conuentu habito, semper statuisse? Quonam enim alio modo, Arii, Macedonii, Eunomii Eutychetis, aliorumque hereticorum fraudes, imposture, impietatesque retecte damnateque sunt?  Ceterum, uti certissimum exploratissimumque est, conciliis ac presertim uniuersalibus seu plenariis, ut uocant, nichil unquam habitum fuisse, ad discutiendas hereticorum nubes et caligines, opportunius ac potentius, ita quia illius conuocatio omnium non est, nec unquam fuit, sed singulari iure hodie ad Romanum pontificem pertinet, semperque saltem a translatione, siue uerius sectione imperii Romani  pertinuit consequens est, non esse cuiusuis concilii habendi, exercendiue potestatem facere, sed solius Romani pontificis. Idcirco non iniuria sciscitabitur quispiam: Nunquid aliud nullam supersit finiendis religionis tumultibus remedium, cuius facultas  pluribus communis sit, ab unius sedis apostolice arbitratu neutiquam dependens? siquidem omnium est recte  nedum sapere, rectamque in Deum fidem profiteri, uerumetiam pro uirili tueri ac defendere, saluamque et incolumem prestare. Equidem parum est, imo plane nichil, ueterum aduersus nouos religionis morbos, commonstrasse curationem, si ea in presens comparabilis non sit; paria quippe sunt, non esse quid, et non apparere, iuxta tritum iureconsultorum prouerbium. Ad quam quidem questionem difficilis admodum non est responsio, neque enim deest, cum ad heresium proscriptionem, tum ad fidei orthodoxe munitionem remedium alterum, quod ut promptum est atque expeditum, ita priore fortasse nichile est inferius.  Neque enim tam necessarie sunt noue episcoporum synodi et comitia, ad constituendam religionem, quam priscarum et hactenus habitarum obseruatio diligens, quarum nunquam maior  quam nunc neglectus contemptusque  exstitit; atque hinc fit ut nullibi uel simulacrum quodpiam germane ac uernacule Ecclesie appareat. Itaque qui rerum humanarum diuinarumque paulo peritiores sunt, desperato, deploratoque synodicorum conuentuum pene auxilio, omnem spem instaurande ordinandeque Ecclesie iamdudum in ueteris discipline ecclesiastice sanctione collocarunt. Quos si opinio non fallit  incredibile, religiosissime Pater confessor,  quantum tibi debeat, perpetuoque debitura sit, uniuersa Christiana respublica, puta cuius hortatione et auspiciis perfectum sit ut amplissimus ecclesiastice discipline thesaurus, iam quadringentis amplius annis additus ac sepultus, nunc demum in tempore quam maxime necessario, omnibus utendus, fruendus, proponatur. Nemo sane siue precedentium, siue sequentium scriptorum, siue Grecorum, siue nostrorum, aut fusius, aut concinnius, aut melius pertractauit hanc eruditionis pontificie portionem, quam hodie Decretorum uulgo appellitant, quam fecerit Iuo noster, dum uixit, Ecclesie Carnotensis in Gallia antistes, cuius huc pertinentes lucubrationes, hactenus magno Ecclesie malo ignoratas, hodie primi, quod felix faustumque sit, diuulgamus.  Plures, scio, in hac studiorum palestra decertarunt; at qui glorie palmam meruerint, de nostris loquor, citra omnem controuersiam, et sunt, et creduntur hi quatuor, Isidorus Hispalensis, Burchardus  Wormatiensis, Iuo Carnotensis, et Gratianus, quorum tres priores a ciuitatibus quibus preerant episcopi, cognomina sortiti sunt; at extremus caret cognomine.

Isidorus autem epistolas canonicas Romanorum pontificum, conciliorumque acta et canones, initio ab Apostolorum constitutionibus facto, Latinorum omnium primus, consarcinauit, et ueluti in unum corpus uniuersum ius pontificium compegit, nullum in texendo, digerendoque ordinem secutus quam temporum, rerumque gestarum, ut ipse de se locupletissimus  est testis, quanquam interdum ueluti sui oblitus, non tam ad diem et consulem quam ad regiones et loca in quibus Patres coiissent, instar Appiani Alexandrini Rerum Romanarum scriptoris, operis in progressu respexerit. Hunc igitur Historiam iuris pontificii conscripsisse merito quispiam dixerit, quam etiam ad sua usque tempora nempe ad Honorium papam eius nominis primum perduxit, ut potuerit ad sextam synodum ecumenicam, que aduersus Monothelitas habita est Constantinopoli, in Trullo palatio Cesaris, spiritum ducere; et proinde liquet eum hinc, licet laboris ac diligentie aliquam laudem tulerit, nullam tamen ingenii eruditionisue habere posse, quanquam alioqui fuerit seculi  sui longe doctissimus, cui rei eius uaria opuscula argumento esse debent. Annis inde ferme quadringentis Burchardus Wormatiensis presul, Othonis tertii ac Henrici secundi Bauari imperatorum temporibus hanc et molem canonum Isidori, sub idoneos locos sedesque proprias singulas materias conuehens, ascriptis etiam orthodoxorum Patrum, ueluti Basilii, Chrysostomi, Hieronymi, Augustini, Ambrosii. Gregoriique Romani sententiis, in uenustiorem et economicam formam ius omne pontificium composuit. Cui hoc nomine parem procul dubio gratiam refert catholica Ecclesia, atque Iustiniano Augusto Romana respublica. Equidem ut hic ius omne Quiritum, primum in libros, deinde in titulos et tandem in capita digessit, ita  et ille uniuersi iuris pontificii quo utimur artem, Iustinianeam methodum quam proxime imitatus, duodecim libris, tomisue elegantissime exarauit. Dixi duodecim, nam quod exstat opusculum huius nomine, nichil est quam auctoris quem prefert epitome, que quanquam numero libellorum superet archetypum, sui tamen amplitudine ac mole uix sextam illius portionem attingit. Quapropter idem Burchardo quod et Iuoni usu uenit, siquidem utriusque compendia pro primis scriptoribus passim habentur et frequentantur, quippe Burchardus ipse nullius typographi litterarum formis subactus est, quem etiam propediem edere decreuimus, modo presentis in Iuone Carnotensi castigando laboris aliqua, penes huius scientie cultores fuerit gratia  reposita, ne quod desit sparte quam nactus sum forte ornamentum.

Hic igitur primus totum ius pontificium in artem redegit, cui argumentum et materiam commentandi, Isidori credo promptuaria suppeditauerant; ordinem uero tradendi siue economiam, eorum que apud Isidorum rudia, indigesta, ac confusa iacebant, ipse de suo contulit, et adiecit, quippe qui omnia certis classibus ac locis distinxerit ac separauerit. Quod quidem perfecit tam feliciter ut non existimem quemquam cooriturum fuisse, qui idem argumentum retexeret, nisi hereses postmodum enate aliquam accessionem operis fieri postulassent, quam etiam solam causam fuisse arbitror, que Iuonem nostrum ad nouam Canonum rapsodiam incitarit.  Siquidem medio tempore cum Berengarius Ecclesiarum omnium pacem, nouis quibusdam et peregrinis opinionum commentis turbasset, accidit ut decretorum Burchardi opus, mancum ac mutilum uideretur, quoad priscorum catholicorum scriptorum testimonia, nouatorum paradoxis opposita, commodis locis insererentur. Neque  uideo quid post Burchardum Iuo pontificie scientie prestiterit preterea; ceteroqui enim omnia  totidem uerbis, ne ordine quidem tradendi admodum diuerso, penes Burchardum reperias. Nam que penultimo libro, qui de laicorum causis siue negotiis, ad Ecclesiam tamen pertinentibus inscribitur, multa  sane affert Iuo e iure Romano testimonia, idque ex omnibus omnino totius Iuris ciuilis libris, tam ex Pandectis quam Codice, tam ex Institutionibus, quam Nouellis Iustiniani principis constitutionibus,  uel ob id ab eo omnia omissa sunt, quod parum ad presens institutum pertinere  iudicaret, uel quod tunc maior esset usus legum Caroli Magni, quam Romanorum uel quod non modo uis et auctoritas, uerum etiam libri omnes iuris Romani, in Occidente, id temporis, intercidissent, utique huius iuris Burchardus ne meminit quidem, nisi quod semel iterumue Codicis Theodosiani testimonium protulerit. Cui coniecture accedit et hoc, quod Lotharius II Cesar, quem ferunt leges ac instituta Romanorum  prope ab inferis exciuisse, fuerit aliquot seculis Burchardo posterior. Causa igitur locupletioris canonum compilationis, ut uocant, quam Iuo Carnotensis beato Bernardo , ante annos amplius quadringentos, dum coniurationis Berengarice reliquias persequeretur, emisit, hec fuit, quam attigimus; nimirum ut hereticorum noue nebule per Ecclesie solem discusse procul facesserent, unde accidit ut in hanc quam nunc cernere est uastitatem, decretorum arx tandem surrexerit. uincit enim libri magnitudine omnes aliorum rapsodias, et centones, non Burchardi tantum, uerum etiam Gratiani, et si qui sunt preterea decretorum concinnatores alii; quod ex pura puta, nudaque omnium inspectione, detractis glossematum exuuiis perspici poterit liquidissime.  Quod uero ad methodum pertinet, eadem plane hic est que in Burchardo, quo ne prolixior quidem copiosiorque sit futurus, modo dogmatum corollarium ademeris.

Ceterum cum librorum prolixitate ac magnitudine, non omnes perinde  afficerentur, non defuit qui in arctiorem formulam protinus uniuersum auctorem contraheret, quo compendiolo cum studiosi plurimum uterentur, facile accidit, ut Iuonis labores in obliuionem uenerint, et tantum non interciderint, adeo ut in hanc horam omnibus creditum sit, exiguum illum libellum, qui titulo Pannormie Iuonis, incerto auctore  passim circumfertur,  esse ipsum autographum; quod hactenus omnes latuit, et etiamnum lateret, nisi tu, reuerende Pater Confessor, id e tenebris in lucem, omnium mortalium primus, uindicasses. Porro quod huius auctoris uita ac memoria omnium opinione breuior fuerit, etiam ut omnis alia deesset probatio, fidei faciende uel id suffecerit, quod Gratianus annis circiter quinquaginta insecutus, qui extremam huic canonice scientie manum admouit, Iuonis Decretorum synopsin  nunquam uiderit; quanquam utriusque compendiis adiutum fuisse, nemo possit ire inficias. Equidem si de sacris fontibus ipsis canonum, primisue riuis eorum, et minime de compendiariorum fece hausisset, hic non hospes, at contubernalis meus  Gratianus profecto purius meraciusque bibissemus omnes, aut si omnino aditus patebat ad Burchardi Iuonisue limpidissimos canonum fluuios, mirum quod huiusmodi potus auidos ac sitibundos, eo non perduxerit, unde etiam ipse biberet longe purius et suauius. Plane id credibile nequaquam est Gratianum eo uecordie unquam processisse ut existimarit suorum centonum et farragiuum aliquod opere pretium futurum, quoad alterutrius horum Burchardi, inquam, aut Iuonis uolumina superessent. Etsi altera preterea Gratiano exceptio competit, que omni criminatione eum facile liberauerit. Illi enim simplicissimam eamque optimam discendi docendique iuris pontificii uiam ac rationem callentes, sub conuenientes singula  titulos sedesque, comportarant: nichil de suo narrationi interiiciendo, nichil item altercationibus indulgendo. At mox recentiore academia  instaurata, pulchrum sibi Gratianus duxit, si eam in canonum sacrosanctas possessiones inferret primus, ac proinde uidemus non hoc ei studio fuisse in tractatione, ut methodum aliquam sectaretur, siue ut artem quempiam iuris pontificii daret,  quin totus in eo uersatur ut constitutionum ecclesiasticarum diuersitatem, ac antinomiam  componat ac conciliet. Itaque non tam selectorem siue compilatorem,  canonum, ubique agit, quam disceptatorem et cognitorem, seu iudicem, utique  sine exemplo etiam id, quod uetustioribus religio erat, canonum texturam, propriis sententiis interiectis abrumpere. Quo ad extremum pertinet, quod nec aliud nec amplius primeua Gratianici Codicis inscriptio pollicetur, que est: Canonum dissidentium concordia. Tunc enim dialectice argutie et captiuncule omne doctrinarum genus inuaserant, ceperuntque omnes artes liberaliores esse digladiatorie, cum maioribus methodo, facilitate, ac simplicitate tradendi, nichil fuisset antiquius.

Quamobrem qui in Gratiani uolumine methodum  uestigant, uidentur mihi non absimiles iis qui delphini in siluis, aut in fluctibus apri uenationem instituunt aut, ut  propius eloquar quod sentio, qui ea querunt que nusquam sunt; quod manifestissimum sit Gratianum nullam artis rationem obseruasse, ut subinde me non potuerit non pigere preceptoris, quanquam non omnino pessimi, tamen confusi ualde, impediti et inconditi, omnique tractandi docendique dexteritate et uenere, ut sic dicam, carentis. Quemadmodum satis demirari nequeo quo fato, iudiciorumue peruersitate acciderit ut, hoc uno in scholis retento, alii omnes ita exsulent ut ne priuatim quidem legantur, cum tamen certo certius sit rerum docendarum rationem et uiam (quam methodum uocant, ut taceam reliqua omnia, in his duobus  ne cum hisce quidem quidquam contendendum duximus, dum agnoscant maximum, quod ipsorum preceptori hinc accessurum est, beneficium ac commodum; quod infinita sint apud eum uitia ac menda, ne quid lacunas dicam, falsasque auctorum inscriptiones, que aliunde restitui ac suppleri nequeunt. Quid aliis acciderit nescio, quid mihi, paucis referam. Cum primum huic discipline operam darem, nec alium preceptorem quam communem omnium Gratianum haberem, tantum inueni ubique sentium ac tenebrarum ut omnino diffiderem me aliquando ad optatam studiorum metam tali duce pertingere posse, nec destiti  de harum rerum cognitione adipiscenda desperare, quoad huic Delii natatores, quos superius commemoraui, et in iis imprimis luo noster, accessissent. Quin etiam ausim affirmare, inter omnes eos qui in Gratianum exstant commentarios, nullum esse qui plus illi lucis ac fidei conferre possit, quam he Iuonis decretorum Pandecte. Tam igitur abest quod Gratianum, qui unius totius iuris pontificii, alteram prope paginam conficit, aut gymnasiis aut bibliothecis exigi uelimus, ut instauratores uerius, per hanc Iuonis Carnotensis editionem, dici mereamur, ut nullo pacto opera nostra in reprehensionem uenire possit, ne apud illos quidem, qui in unius Gratiani magistri uerba iurarunt. uerum enimuero uti compertum habeo huic pontificie professioni,  nostro hoc munere nullum edi potuisse maius aut prestantius, nullum item exulcerate Ecclesie utilius, nullum denique his extremis miserrimisque temporibus salutarius, morbi grauitate faciente ut omnes huius medicine egeamus, ita ut gratum iucundumque plerisque futurum sit, uehementer ambigo. Nam uti procul dubio , cuiusmodi hic sunt sane quam multa, ueluti de eucaristia, baptismo, penitentia, purgatorio, ieiuniis, missa, Romane sedis primatu, etc., hereticis nostre tempestatis, qui hisce omnibus obsistunt, non probabuntur, ita magnopere uereor ut in hac morum non minore licentia, quam corruptione, , nostris hominibus, catholicis, inquam, nichilominus displiceant.  Neque enim uideo nosue a pristina uirtute, quod dispudeat, an illi a fide longius recesserint et degenerarint, adeo ut ne uestigium quidem uetustatis alicubi appareat. De fide utrumque acerrima contentio est, sed operibus nuda et uacua, metuo, quam beatus Iacobus mortuam non ineleganter, quod sit ad salutem sola inutilis, appellauit , adeo ut subinde mecum cogitem, simile omnino inter Christianos certamen exarsisse nunc quale olim Troianis ac Grecis, de Patroclo, sed mortuo, nimirum de eius cadauere digladiantibus, Homerus affinxerat. Ceterum nemo hic a me exspectet ut quidquid ubique peccatur, siue intus siue foris, percenseam, siue ut cuiusquam opprobria uitiaque, instar diri Chami, eliminem.

 Unum interim reticere nequaquam possum, unde, ueluti e fonte, quidquid est malorum, putatur scaturire, quanquam id notius omnibus sit quam ut quisquam dissimulare possit. Inter religionis presides episcopos, quotusquisque ac presertim per Galliam ac Germaniam, uicinas nobis prouincias, quotusquisque, obsecro, unquam uel portiunculam aliquam officii attigit sui? ecquis altaria unxit, ecclesias dedicauit, uirgines sacrauit, penitentibus illustratisue manum imposuit? ecquis unquam pareciam uisit ac lustrauit suam? denique quis unquam suggestum ad populum clerumque uerba diuina facturus, conscendit? Annon omnia quanquam sui natura fere huiusmodi sint ut mandari nequeant, nouo inauditoque more, ac citra ullum maiorum exemplum, in  aliorum fere humeros reiiciunt? quorum usus adeo uetustus non est, ut huiusmodi , in toto iure pontificio uix dum nomen inuenerint. Si enim episcopos, cepiscoposue, uocare tentaueris, illico in canonem Nicenum impinges, qui non patitur eidem ciuitati plures prefici antistites. Sin chorepiscopos malis, nichilo poteris rectius quod manifestissimum sit horum olim fuisse multo arctiorem quam sit hodie istorum propontificum potestatem. Et tamen hos ipsos chorepiscopos , quasi uicanos uillanosue episcopos dictos, Damasus papa sustulit, ne pontifices, otio ac quieti dediti, aliquam quamuis non omnem muneris sui partem in has ueluti uicarias operas auerterent, quos etiam infami fedaque similitudine, meretricibus que enixe  partus alendos alio amandare consueuerunt, exequauit. »Sic et isti  infantes suos, id est populos sibi commissos aliis educandos tradunt, ut suas libidines expleant, id est ut pro suo libitu secularibus curis inhient, et quod unicuique uisum fuerit liberius agant.« Et subdit idem continuo. »Pro talibus enim anime negliguntur, oues pereunt, morbi crescunt, hereses et schismata prodeunt, Ecclesie destruuntur, sacerdotes uitiantur, et reliqua mala proueniunt.« Ubi beatissimus idemque doctissimus papa Damasus, apertissime ostendit hereses, schismata, cleri, populique; corruptionem, denique totius Ecclesie desolationem ac deformationem, nec non uniuersam que nos circumstat, malorum  Iliadem, non alias quam ex antistitum socordia, negligentia ac supina ignauia, ueluti ex equo quodam Troiano prosilire. Sed ad rem; ne chorepiscopi igitur quidem nomen, his uicariis episcoporum accommodari poterit, quod chorepiscopis fas non fuerit sacerdotes, diaconos, uirginesue consecrare; qui etiam aras non erigebant, ecclesias non dedicabant, chrisma non conficiebant, nec eo baptizatorum frontes ab episcopo forte confecto signabant: denique nullum fere pontificium munus exercebant cum tamen titulares seu utopienses nostri, procurent omnia. uulgus Latinorum suffragatores seu suffraganeos appellitat, sed ineptius quam ut confutationem mereatur; quod intelligentes fortasse Galli alia uoce conficta, crediderunt rectius portatiuos,  et per ludibrium omisso R. nonnunquam potatiuos episcopos posse nuncupari, quod cum sint , tabulas pontificias, quas solas habent, quocunque commeant, sine incommodo secum gestent et circumferant,  quod nomen etsi uerius possit his episcoporum uicariis attribui quam suffraganeorum, tamen apparet magis iocosum esse quam serium. Mihi sane placet ut maneant qui sunt quibusque saluis, si Damaso pape creditur, Ecclesia satis salua esse non poterit. Atque utinam nulla grauior in episcoporum plerosque accusatio competat, quam hec sit quam nunc incessimus inertie ac ignauie, quanquam hec sit longe grauissima, utcunque consuetudine longa effectum sit ut uitii grauitas minus fortasse sentiatur! Petrus  apostolorum corypheus apud Clementem scite Ecclesiam naui comparauit, cuius magister sit episcopus; naute, clerici; uectores, populus: Deus bone, quomodo poterit hec nauis naufragium uitare, et non in scopulos, uadaque impingere, iis in puppi sedentibus, clauumque tenentibus, quibus ne in sentina debuit esse locus? Imo, quod deterius est, qui ne conscendunt quidem nauim unquam? profecto perquam ridiculum est, ut aliquando portum inueniat sperare, nisi aut alii gubernacula susceperint, aut qui preficiuntur naucleri, alium prorsus animum curamque induerint. Neque tamen communis est aduersus omnes huius ordinis uiros hec querimonia. Siquidem uti imprimis ad eos qui uere , id est inspectores et superintendentes sunt, non pertinet, ita ne  eos quidem contingit qui operam nauant aut pontifici maximo, aut reipublice, aut quibus aliqua alia iusta uocationis excusatio competit: quin tantum eos petere intelligitor, qui otii sui ac temporis nullam necessariam, imo ne honestam quidem rationem probare possint: et uix aliud sunt, si dicere fas est, ne quid grauius, quam , quales si nulli reperiuntur, placet ut temere accusantium querentiumue penas subeam. Iam uero nemo mihi dixerit id facile emendatum iri, cum nichil prohibeat eos ecclesiis regendis admoueri, quorum eruditio ac uirtus ante perspecta probataque sit. Est quidem id omnibus uehementer exoptandum, at quantopere sperandum sit, alii uiderint. Illud unum scio difficilius  id esse quam multorum ferat opinio. uetus est sane quod Romanis Canne, id Annibali Capua. Unde intelligitur summos uiros magis fatigari ac frangi rebus prosperis quam aduersis. Fingamus igitur iam episcopum candidatum ad unguem factum, sit honestis, piis sanctisque moribus, sit insigni rerum diuinarum humanarumque preditus eruditione, sit matura etate, sit ciuibus aliisque omnibus reipublice ordinibus comprimis gratus et acceptus, sit denique omnibus numeris absolutus, et ad Paulinam ideam plane fabrefactus ; is igitur ubi iam omnia in sua uoluntate, ne dicam libidine, posita esse perspexerit, ubi nemini unquam rationem quidquid  gesserit, uel non gesserit, reddendam esse scierit, ubi denique solum se , eamque perpetuam, consecutum esse animaduerterit, qui poterit, queso, in hac humane nature fragilitate, in tanta uite uoluptatumque omnium licentia et impunitate, assentatorum ad hec grege perpetuo stipatus, qui poterit, inquam, non insolescere, moderationisque prioris non protinus obliuisci? Hec sane aliaque complura sunt que de Ecclesia formanda nos sperare nequaquam sinunt, quin magis ruinam et exitium impendere  portendunt. Que omnia quisquis per synodum ecumenicam, cuius ipsius necdum satis certa signa sunt, curata ac emendata iri confidit, preterquam quod misere fallitur, etiam antiquitatis ecclesiastice  ignorationem turpissime meo  prodit. Non quin synodus habenda non sit, quam consultissimum erat nascenti morbo, priusquam tam altas radices ageret, ac tam longe lateque diffunderetur opponere; sed quod sperandum non sit ut factionum principes, eorumque sequaces aliquando eo unde deflexerunt, reuertantur: quin magis metuendum ne plures in dies a nobis deficiant, et aduersariorum castris sese iungant, nisi alia fuerit episcoporum cura, alia mens, alius animus. Integritas enim presidentium salus est subditorum, et totius familie domini status et ordo nutabit, si quod requiritur in corpore, non inueniatur in capite, ut inquit eleganter Leo Magnus. Nam quales principes ciuitatum sunt, tales consequens est et reliquos esse  ciues; quemadmodum e diuerso nichil potest esse uerius uetere Hebreorum uerbo [Figure: [Hebrew text] 2Kb] id est, »qualis populus talis et sacerdos.« Quapropter imprimis necessarium est ad Ecclesiam  sarciendam restituendamque, diligentissimum omnino delectum, in iis qui Dominicis castris preficiendi sunt, haberi. Nemo, iuxta sanctorum Patrum uenerabiles sanctiones, ad hoc honorum ecclesiasticorum fastigium idoneus censeatur, nisi cuius etas omnis a puerilibus exordiis usque ad prouectiores annos per discipline ecclesiastice stipendia cucurrerit, ut unicuique testimonium anteacta uita prebeat, neue possit de eius integritate ac fide a quoquam dubitari, quippe qui pro laboribus multis, pro  moribus castis, pro actibus strenuis celsioris loci premium quodammodo debeatur. Nam, ut elegantissime ratiocinatur idem Leo primus: »Si ad honores mundi sine suffragio temporis, sine merito laboris, indignum est peruenire, et notari ambitus solent, quos probitatis documenta non adiuuant, quam diligens et quam prudens habenda est dispensatio diuinorum munerum et celestium dignitatum, ne in aliquo apostolica et canonica decreta uiolentur, et his Ecclesia Domini regenda credatur, qui legitimarum institutionum nescii, et totius humilitatis ignari, non ab infimis sumere incrementum, sed a summis uolunt habere principium? cum ualde iniquum sit et absurdum, ut imperiti magistris, noui  antiquis et rudes preferantur emeritis? Quapropter cum plurimum referat quales constituantur Ecclesiarum antistites, nemo non uidet nunquam nimis exactam in his legendis cautionem esse posse. Cui proximum est ut synodorum prouincialium iam dudum oblitteratus mos, iterum in usum reuocetur, alioqui enim  officium facturi non sunt episcopi, minus sane cogentur in ordinem, quotquot illud aliqua ex parte forte deseruerint. Quibus addam et tertium, nimirum ut ordo hierarchicus pristine sue integritati aliquando restituatur. Sic enim et confusio ubique cessabit, et inter Ecclesias earumque presides summa futura est pax atque tranquillitas. Qua in re optarim pontificem  maximum perpetuo cogitare se huius ordinis defensorem ac tutorem esse constitutum, et ad ipsius religionem pertinere ne a quoquam termini et cancelli Patrum perturbentur: quemadmodum certissimum est ad eiusdem tendere reatum, si a quoquam paternarum regulas sanctionum uiolari contingat; alioqui enim Ecclesia Dei Penelopee tele non erit absimilis.  siquidem quidquid alii omnes edificauerint, fas sit uni diruere et euertere, quod est uehementer  ridiculum, nec minus absurdum. Non sum nescius infinita esse alia in hac morum corruptela ac abusuum fecunditate, et paternarum constitutionum sopore, emendationis reformationisue indiga, sed que prouisis prioribus, non inuita omnia sequentur, que quidem hic uel ideo repetenda non sunt, quod in his Decretorum libris, cuilibet in medio futura sint. Accipe igitur tandem Iuonem tuum, quem non sine fenore remittimus, habiturus es enim nitidiorem habitioremque multo, reuerende Pater confessor, quam dum a barbaris  primum redimeres. Quidquid sane opere in castigando corrigendoque impensum est, id omne tue  reuerende paternitati, cui iam dudum sum deuotus, lubens consecro. Quin si aliquid aliud a me uoles, tuum erit explorare quid optes, meum perpetuo iussa capescere. ualere te opto diu in Christo Iesu Domino nostro beatum et incolumem, cuius dilectioni me totum dedo dedicoque.

Datum Louanio, Kalendis Augusti, anno 1561.





DE IuONIS DUPLICI COLLECTIONE
(Excerptum ex BALLERINIORUM Disquisitionibus de antiquis collectionibus et collectoribus canonum, parte Iu, cap. 16, Patrol. t. LuI.

 1. Iuo in agro Bellouacensi natus sub medium seculum XI, et anno 1078 constitutus abbas monasterii Bellouacensis S. Quintini ordinis Canonicorum Regularium, tandem episcopus Carnotensis electus an. 1092 et consecratus ab Urbano II, mortem oppetiit anno 1115 uel, ut alii malunt, 1117. uir fuit non solum doctrina egregius, sed etiam zelo, prudenti constantia, fide, et sanctitate conspicuus; ac propterea Pius u constitutione data anno 1570 canonicis congregationis Lateranensis concessit ut die 20 Maii Iuonis memoriam celebrarent. Due canonum collectiones Iuonis nomine inscripte prodierunt: una in octo partes distincta, Pannormia Iuonis appellatur; altera Decretum Iuonis, quod in septem et decem partes distribuitur. Pannormia typis  impressa fuit Basilee anno 1499, curante Sebastiano Brandt, eamque iterum Louanii anno 1557 a mendis correctam Melchior a uosmediano recudendam curauit. Decretum uero primum prodiit Louanii anno 1561 opera et studio Ioannis Molinei Gaudensis, et postea cum aliis Iuonis operibus ad fidem antiquissimi codicis uictorini iterum impressum Parisiis anno 1647. Utrique operi in uulgatis prefixa est eadem omnino prefatio, quam Iuonis esse stylus aliis eius epistolis equalis omnino demonstrat.

2. Utriusque operis titulos imprimis referamus. Parte prima fusioris operis, quod Decretum Iuonis uocari solet, agitur de baptismo et confirmatione.  Secunda de sacramento corporis Christi, sacrificio misse, et reliquis sacramentis, ac simonia. Tertia de Ecclesia et rebus ecclesiasticis, et earumdem reuerentia et obseruatione. Quarta de festis, ieiuniis, Scripturis canonicis, consuetudinibus, et conciliis. Quinta de primatu Ecclesie Romane, et de primatum, metropolitanorum et episcoporum ordine ac iuribus. Sexta de uita, ordine, et censura clericorum. Septima de monachis. Octaua de coniugio, et uirginitate, de raptu, concubinatu et adulterio. Nona de incestu et gradibus prohibitis. Decima de homicidiis uoluntariis et inuoluntariis. Undecima de magis, sagis, histrionibus. Duodecima de mendacio, periurio, etc. Decima tertia de furto, usuris, uenatoribus, ebriosis, furiosis, et Iudeis. Decima quinta de penitentia.  Decima sexta de officio et iudiciis laicorum. Decima septima pars sanctorum Patrum 9 ac presertim Gregorii Magni sententias continet de fide, spe et caritate.

3. En porro titulos alterius collectionis, que Pannormia Iuonis inscribitur, quales ipse auctor exposuit.

»Prima pars huius libri continet de fide, et de diuersis heresibus, de sacramento, id est baptismate, et ministerio baptizandorum, et consecrandorum, et consignandorum, et consignatorum, et de obseruatione singulorum; et quid conferat baptismus, quid confirmatio. De sacramento  corporis et sanguinis Christi; de missa et sanctitate aliorum sacramentorum.

»Secunda pars continet de constitutione Ecclesie, et oblationibus fidelium. De dedicatione et consecratione ecclesiarum et altarium. De sepultura, et presbyteris, et de eorum ecclesiis. De decimis et legitima possessione, et de confugientibus ad ecclesiam. De sacrilegio. De liberorum tutela. De alienatione, et commutatione rerum ecclesiasticarum. De Scripturis et authenticis conciliis.

»Tertia pars continet de electione et consecratione pape, archiepiscoporum. De ordinibus, de clericis, et de laicis ordinandis et non ordinandis. De mutatione episcoporum. De ordinatis non reordinandis. De continentia ordinatorum. De simoniace  ordinatis et ordinatoribus, quod omnino sint deponendi, et quod misericorditer reconciliandi. De professione hereticorum. De lapsis in sacris ordinibus, quod non debeant ministrare, et quod misericorditer, ad ministrandum possint accedere. De clericis homicidis, quod non debeant ministrare. De usurariis. De seruis per ignorantiam ordinatis, qui debeant manere in ordinatione, qui non. De clericis ebriosis, scurrilatoribus. De monachis. De etate qua possint parentes contradicere religioni filiorum, et qua non possint. De uiduis, et uirginibus uelatis. De abbatissis.

»Quarta pars continet de primatu et dignitate Romane Ecclesie. De conciliis conuocandis. De prouincia quomodo sit constituenda. De potestate  primatum et metropolitanorum episcoporum. De negotiis et causis clericorum, ubi debeant tractari. De spoliatis reuestiendis. De accusatione, et quo ordine, et a quibus personis, et aduersus quas personas debeat, uel non debeat fieri. De testibus, qui, et quomodo, et quot, et in quo negotio testificari debeant. De iudicibus, quales debeant esse, et quando sententiam iudicii debeant proferre. De appellatione, quo tempore, et qua ratione debeat fieri, et de pena male appellantium.

»Quinta pars continet de clericis sola infamia sine testibus accusatis, quota manu se debeant purgare. De causis et negotiis laicorum. De uocatione excommunicandorum. De licita et illicita excommunicatione. De absolutione. De illis qui excommunicatis  in fidelitate aut sacramento astricti sunt, possunt sine periurio absolui ab illo sacramento. De hereticis post mortem excommunicandis. Quod sit communicandum non ex nomine excommunicatis.

»Sexta pars continet de nuptiis, quo scilicet tempore, et inter quas personas, et qua de causa debeant fieri. De tribus que perfectum reddunt coniugium. De perfecto et imperfecto coniugio. De concubinis. De coniugibus quorum alter sine altero continentiam uouit, uel religionis habitum sumpsit. De uxoribus que uiris in captiuitatem ductis, aliis nupsere. Quod sit coniugium inter personas eiusdem religionis uel fidei; non potest et inter Iudeos;  inter personas uero que non sunt eiusdem religionis uel fidei, non potest fieri coniugium. Quibus de causis non debeat solui coniugium. Cuiusmodi coniunctio non facit coniugium. De separatione coniugii non ob causam fornicationis.

»Septima pars continet de separatione coniugii ob causam fornicationis carnalis. De uiro qui cum alterius uxore fornicatur, quod post mortem mariti non potest eam habere uxorem. De interfectoribus coniugum suarum. De fornicatione spirituali, quod propter eam licite dimittatur uxor. De reconciliatione coniugum. De sacramentis quod debent uiri facere mulieribus, et mulieres uiris suis, quando reconciliantur. De subiectione qua debent uxores subiici uiris suis. Qua ratione non debet fieri coniugium  inter parentes. De eo quod unus uir non potest duas commatres ducere unam post aliam. De eo qui cum filiola sua, aut cum commatre sua, aut qui filium suum baptizauit, aut eius uxor filium suum, aut priuignum suum de sacro fonte leuauit, aut ad confirmationem tenuit, et ideo uoluit separari. In quo ramusculo consanguinitatis possunt coniugia fieri. De accusatione consanguinitatis, et a quibus personis debet fieri. De inquirenda parentela, et de incestuoso coniugio. Discidia de gradibus consanguinitatis recto et transuerso ordine dispositis.

»Octaua pars continet de homicidio spontaneo et non spontaneo, et quod potest fieri sine peccato. De eo qui quemlibet clericum occiderit, quid debeat  emendare. De eo qui percusserit mulierem in utero habentem, et abortierit, utrum homicidium fecerit, necne. De incantationibus, et diuinationibus, et diuerso genere magice artis. De natura demonum. De sortibus. De obseruatione dierum et mensium. De iuramento, quod debeat teneri, necne, et quos habeat comites. De omni genere mendacii.«

4. Priorem collectionem, que Decretum dicitur, Iuonem habere auctorem nemo dubitat. De Pannormia uero magna inter criticos uertitur questio. uincentius Bellouacensis lib. XXu Specul. Histor. c. 84, post notitiam Decreti Iuonis, quod uolumen non parue quantitatis, nec facile portatile affirmat, hec addit: Hugo Catalaunensis ex eodem uolumine abbreuiato libellum portatilem legitur composuisse, qui et  ipse apud me est, et Summa Decretorum Iuonis appellatur. Hinc Sebastianus Brandt, qui Pannormiam edidit, primus omnium suspicatus est hanc esse potius Summam decretorum Iuonis ab Hugone Catalaunensi ex Decreto Iuonis excerptam, quam ipsius Iuonis opus. Ioannes Molineus in editione Decreti eamdem sententiam arripuit ac propugnauit; ac subinde hos secuti sunt correctores Romani, et P. Antonius Pagius. Alii uero cum Sthephano Baluzio in prefatione ad dialogos Antonii Augustini de emendatione Gratiani non minus Pannormiam quam Decretum Iuoni adiudicarunt; censentque eum prius lucubrasse Pannormiam, deinde uero cum eam legentibus probari uidisset, ad auctiorem collectionem  concinnandam animum appulisse, et utrique operi eumdem prologum aptasse.

5. Quid nobis inter has sententias propabilius uideatur, paucis explicabimus. Certum est primo collectionem aliquam canonum Iuoni ascribi oportere. Non solum enim id affirmat Sigebertus, qui Iuoni ceuus fuit, scribens in libro de Script. Eccles. c. 168: Iuo Carnotensis episcopus composuit insigne uolumen canonum; et similiter Anonymus Melicensis, qui paulo post Iuonem uixit, de Script. Eccl. c. 95: Iuo Carnotensis episcopus scribit inter alia nonnulla, Excerpta de Canonibus; uerum etiam ipse Iuo in epist. 262 ad Pontium abbatem monasterii Cluniacensis testatur, Collectiones canonum, inquiens, quas a me postulastis, et opuscula mea, que  his addi uoluistis, transmisi uobis: quibus uerbis collectionem a se digestam significare uidetur. Erunt fortassis qui ex hoc testimonio colligant utramque collectionem, nempe tum Pannormiam, tum Decretum Iuoni adiudicari, quippe qui collectiones plurali numero scripsit, non collectionem. At idem Iuo in epist. 80 plurali item numero ait: In collectionibus Burchardi Wormatiensis episcopi, cum tamen unica sit Burchardi collectio. Neque uero pro excludendis duabus Iuonis collectionibus satis efficaces sunt Sigeberti, Roberti de Monte et aliorum Scriptorum textus, qui unius uoluminis meminerunt. Unam enim collectionem Pannormia inscriptam, cuius frequentiora sunt exemplaria, fortassis uiderunt, non uero alteram, seu Decretum, cuius quidem rariores  codices inueniuntur.

6. Secundo certum est Pannormiam non esse illam Summam decretorum Iuonis quam Hugo Catalaunensis composuisse traditur: tum quia Pannormia ob partitionem atque distributionem a Decreto diuersam, a forma compendii eiusdem Decreti abest quam longissime; tum quia continet nonnulla que in Decreto frustra requires; tum etiam quia nullibi in uetustis codicibus Summa decretorum, sed Pannormia, aut Excerptiones Iuonis inscribitur. Hinc Summa ab Hugone digesta, et memorata a uincentio Bellouacensi, alia fuit, que iniuria temporum intercidit. Ne autem Pannormia adiudicetur Iuoni, difficultatem mouebunt quedam decreta in fine partis  ultime descripta ex Innocentio II, qui post Iuonem pontifex fuit. uerum hec difficultas ex uetustis Pannormie codicibus sublata est, in quibus cum ea Innocentii II decreta non legantur, eadem in aliquibus exemplaribus posteriori additamento accessisse perspiciuntur.

7. Ex codicibus autem res diiudicanda uidetur. Decreti codices pauci. Tres tantum hactenus nobis innotuerunt, unus ex quo prima editio prodiit, alter uictorinus a pluribus laudatus, ad quem secunda editio Parisiensis exacta fuit; tertius uaticanus 1357, seculi XII, quem ipsi uidimus. Hi omnes prefationem exhibent; sed uaticanus sine auctoris nomine hunc titulum prefert: Incipit liber extractionum, siue excerptarum ecclesiasticarum rerum partim ex  epistolis Romanorum pontificum, partim ex gestis conciliorum, catholicorum episcoporum, et regum; et continet XuII partes. uictorinus autem eam prefationem non initio, sed in fine ipsius codicis manu recentiori additam representat hac inscriptione: Liber canonum suprascriptus decreta Iouiniani, quem composuit Iuo quondam Carnotensis episcopus; et continet XuII partes principales; ut discimus ex Balusio in prefatione ad Augustini dialogos num. 21. Plura uero sunt exemplaria Pannormie. Unum tantum laudatum ab Antonio Augustino cum epigraphe Liber sacrorum canonum, prefationem ac Iuonis nomen ignorat. Ceteri prefationem uel titulum cum Iuonis nomine preferunt. Baluzius uictorinum antiquissimum, et tres S. Albini Andegauensis laudat.  Franciscus Salmon in tractatu Gallice scripto de studio Conciliorum part. II, c. 1, pag. 269 edit. an. 1726, manuscriptum exemplar ecclesie Parisiensis F 4 commemorat. Nos preter unum exemplar S. Benedicti Padilironensis mutilum, tria alia cum prefatione nacti sumus, unum Basilice uaticane 19 G, aliud uat. 1358 cum peculiari eiusdem prefationis epigraphe ad P. Abbatem, nimirum, ut credimus, ad Pontium abbatem, ad quem Iuo collectionem se misisse professus est epist. 262; ac tandem codicem Patauinum monachorum S. Iustine signatum YY. u. n. 86, in quo hic titulus legitur: Iuonis episcopi Carnotensis Excerptiones ecclesiasticorum canonum. Sequitur autem prefatio cum titulis octo partium in quas Pannormia diuiditur. Hic autem codex controuersiam  de huius operis auctore uidetur dirimere. Licet enim credatur seculi XIu, transcriptus tamen fuit ex uetustiore exemplo, quod statim post Iuonis mortem fuerat exaratum. Catalogum enim subiicit Romanorum pontificum, qui ita desinit in Gelasio II, ut annos pontificatus huius omittat qui in precedentibus pontificibus singillatim notantur. Id autem ex eo euenit quia ille catalogus sub eodem Gelasio scriptus fuit, cum anni pontificatus eiusdem signari non poterant. Gelasius II pontificatum iniuit anno 1118, et obiit mense Ianuario anni 1119; Iuo autem excesserat, ut initio diximus, anno 1115 uel 1117. Illud ergo exemplum, ex quo Patauinus codex descriptus est, Iuonis etati suppar fuit. Hoc autem  tum antiquum testimonium, quo Pannormia Iuoni asseritur, nobis tanti est ut, si de alterutro opere dubitandum esset, de Decreto potius quam de Pannormia ambigendum arbitraremur.

8. Neque idcirco Decretum ab ipso abiudicandum putamus. Cum enim huic quoque operi eadem Pannormie prefatio in ueteribus libris addatur, id ea de causa factum fuisse credimus, quia antiqui illi amanuenses hoc quoque ab Iuone lucubratum acceperant. Iuo Pannormiam primo scripsisse, et cum prefatione edidisse uidetur. Hinc plura eiusdem Pannormie exemplaria statim conscripta et propagata. Postea uero prolixiorem collectionem digessit, sed fortassis ipse non edidit. Hinc sine proprio prologo post eius mortem inuenta, eidem in rarioribus,  que scripta fuerunt, exemplaribus prologus ex Pannormia additus fuit, qui proinde in uictorino antiquissimo exemplo, non in fronte, sed in fine Decreti uelut addititius describitur.

9. Precipuus fons ex quo Iuo canones deriuauit, fuit collectio Isidoriana. Usus est etiam aliquando Reginonis compilatione, ex qua inter cetera, exemplaria litterarum formatarum ab eo relata lib. I, n.  437, 438 et 439, de uerbo ad uerbum transtulit in Decretum part. uI, c. 433, 434 et 435. Pleraque uero ex Burchardo sumpsit. Alia non pauca et ipse inseruit, uti sunt ex. gr. que parte secunda Decreti describuntur aduersus Berengarii errores, et que part. XuI referuntur ex Iure Romano et ex Capitularibus regum Francorum.



[DECRETUM.]





[DIuI IuONIS DECRETUM.]



PROLOGUS IN DECRETUM A SE CONCINNATUM, ET PARTIBUS SEU LIBRIS SEPTEM AC DECEM DIGESTUM.


 1 Excerptiones ecclesiasticarum regularum partim ex epistolis Romanorum pontificum, partim ex Gestis conciliorum catholicorum episcoporum, partim ex tractatibus orthodoxorum Patrum, partim ex institutionibus catholicorum regum, nonnullo labore in unum corpus [opus] adunare curaui: ut qui scripta illa, ex quibus ista excerpta sunt ad manum habere non poterit, hinc saltem accipiat quod ad commodum cause sue ualere perspexerit. A fundamento itaque Christiane religionis, id est fide inchoantes, sic ea que ad sacramenta ecclesiastica, sic ea que ad instruendos [instituendos] uel corrigendos mores, sic ea que ad queque negotia discutienda uel definienda pertinent, sub generalibus titulis distincta congessimus, ut non sit querenti necesse  totum uolumen euoluere, sed tantum titulum generalem sue questioni congruentem notare et ei subiecta capitula sine interpolatione transcurrere. In quo prudentem lectorem premonere congruum duximus ut, si forte que legerit, non ad plenum intellexerit, uel sibi inuicem aduersari existimauerit, non statim reprehendat; sed quid secundum rigorem, quid secundum moderationem, quid secundum iudicium, quid secundum misericordiam dicatur, diligenter attendat: que inter se dissentire non sentiebat, qui dicebat: Misericordiam et iudicium cantabo tibi, Domine ; et alibi: Uniuerse uie Domini, misericordia et ueritas . Habet enim omnis ecclesiastica disciplina principaliter hanc intentionem, uel omnem edificationem aduersus  scientiam Christi se erigentem destruere: uel edificationem Dei, fidei ueritate, et morum honestate constantem construere; uel eamdem si contaminata fuerit, penitentie remediis emundare. Huius edificationis magistra est caritas, que saluti proximorum consulens, id precipit aliisifieri quod sibi quisque uult ab aliis impendi. Quicunque ergo ecclesiasticus doctor ecclesiasticas regulas ita interpretatur aut moderatur, ut ad regnum caritatis cuncta que docuerit uel exposuerit, referat, nec peccat, nec errat: cum saluti proximorum consulens, ad finem  sacris institutionibus debitum peruenire intendat. Unde dicit beatus Augustinus de disciplina ecclesiastica tractans: »Habe caritatem, et fac quidquid uis. Si corripis, corripe cum caritate. Si parcis, parce cum caritate.« Sed in his adhibenda est summa diligentia, et mundandus oculus cordis, quatenus in puniendo, uel parcendo, sanandis morbis caritas sincera subueniat, et nemo ibi uenalium medicorum more, quod suum est querat et propheticam illam reprehensionem incurrat: Mortificabant animas que non moriebantur, et uiuificabant animas que non uiuebant . Sicut enim ratio corporalis medicine uel depellere morbos, uel curare uulnera salutem seruare, uel augere intendit; nec medicus contrarius sibi uidetur esse, cum pro qualitate  uel quantitate egritudinis, uel egrotantis, nunc mordentia, nunc mollientia egrotanti medicamina apponit; et nunc ferro secat, cui fomento subuenire non poterat, et e conuerso ei nunc subuenit fomento, quem ferro secare non audebat; ita spirituales medici, doctores uidelicet sancte Ecclesie, nec a se, nec inter se dissentiunt, cum illicita prohibent, necessaria iubent, summa suadent, uenialia indulgent: cum secundum duritiam cordis delinquentium pro correctione eorum, uel cautela ceterorum seueras penitentie leges imponunt; uel cum secundum deuotionem dolentium et resurgere uolentium, considerata fragilitate uasis quod portant indulgentie malagma superponunt. Nam, qui indulgent,  maioribus morbis amouendis prouident; et qui illicita prohibent, a morte deterrent: qui uero necessaria iubent, salutem cupiunt conseruare; qui autem suadent, salutem student augere. Hoc attendens diligens lector intelliget unam faciem esse eloquiorum sacrorum, cum distincte considerabit, quid sit admonitio, quid sit preceptum, quid prohibitio, quid remissio; et hec nec se inuicem impugnare, nec a seipsis distare, sed omnibus sanitatis remedium pro sua moderatione dispensare. Sed hec singula quid ponderis habeant, quibusue conueniant, que sint remissibilia, que irremissibilia, et  quando, uel quibus de causis sint remittenda, paulo latius est distinguendum.

Et prima quidem admonitio penam non intentat, si quis post eam non eat, sed preamium sibi acquiescentibus pollicetur. Unde Dominus dicit in 2 Euangelio: Si uis esse perfectus, uade, uende omnia que habes, et da pauperibus, et habebis thesaurum in celo . Ecce lectio ista euangelica in uoluntate hominis perfectionem ponens non cogit, non minas intentat; sicut nec illa que spadones laudans, qui se castrauerunt propter regnum celorum, subinfert: Qui potest capere, capiat . Attamen cum ad perfectionem uoto se quis astrinxerit, uel gradum, quem nullus absque continentie uirtute ascendere debet, ascenderit, iam sit necessarium et penale,  si non teneatur, quod ante hanc ascensionem fuerat uoluntarium. Unde et Dominus dicit: Nemo mittens manum suam ad aratrum, et retro aspiciens, aptus est regno Dei . Poterat enim ante Ascensionem esse inferior, non tamen deterior; post Ascensionem uero inferior est, et deterior. Hec de admonitione.

Indulgentia uero  quia meliora non eligit, remedium quidem habet, non premium; sed ab hoc si quis declinauerit, meretur exitiale iudicium. uerbi gratia: Scimus, sicut ab Apostolo didicimus, humano generi propter uitandam fornicationem indultum esse coniugium . cuius uiolator meretur eternum  supplicium. Dicit enim: Fornicatores et  adulteros iudicabit Deus . Et hic gradus, sicut de admonitione diximus, nullum cogit, nisi cum qui se ei primitus alligauerit. uoluntarius enim est, non necessarius. Alioquin transgressor esset, quicunque uxorem non duceret. Postquam uero se alligauerit, audiat Apostolum dicentem: Alligatus es uxori? noli querere solutionem . Idem quoque Apostolus cum de nuptiis loqueretur, non dixit, mulier si nupserit, premium meretur; sed tantum dixit, non peccat, si nubat . Ita quoque si quis aliquem ad quotidiana ieiunia inuitet, rem quidem remuneratione dignam acquiescenti et perseueranti suadet; sed qui non acquieuerit, non fit seipso melior: sed licet maneat faciente inferior, non fit tamen seipso peior. Sed si  a uoto ceciderit [exciderit], fit seipso inferior et peior. Si uero intra metas sobrietatis et mense frugalis se cohibuerit, summorum premia non assequitur; sed si ad comessationes et ebrietates prolapsus fuerit, rem reprehensione et confusione dignam fecisse perhibetur. Isti itaque duo status, unus superior, alter inferior, qui ante uotum sunt uoluntarii, post uotum uero necessarii habent modos et institutiones suas, que obseruate, sicut iam dictum est, aliis remedium, aliis acquirunt premium, non obseruate uero eternum merentur supplicium. In his itaque ante susceptionem est deliberandum, post susceptionem uero perseuerandum.

His ita breuiter prelibatis, de preceptione et  prohibitione aliqua nobis dicenda sunt. Preceptiones itaque et prohibitiones, alie sunt mobiles, alie immobiles. Preceptiones immobiles sunt, quas lex eterna sanxit: que obseruate salutem conferunt; non obseruate, eamdem auferunt: Qualia sunt: Diliges Dominum Deum tuum ex toto corde tuo, et proximum tuum sicut teipsum; et honora patrem tuum et matrem tuam ; et si qua sunt his similia. Mobiles uero sunt, quas lex eterna non sanxit, sed posteriorum diligentia ratione utilitatis inuenit non ad salutem principaliter obtinendam, sed ad eam tutius muniendam: Quale est illud Apostoli: Hereticum hominem post primam et secundam correptionem deuita : non quod eorum colloquium per se  saluti obesset; sed quod frequentatum ex obliquo quorumdam simplicitatem corrumpere posset. Et multa reperies in canonicis institutionibus in hunc modum. Similiter immobiles prohibitiones sunt, que aduersus uitia loquuntur; qualia sunt: Non occides; Non mechaberis : et cetera. Hec sunt illa minima precepta, de quibus Dominus dicit: Quia qui ea soluerit, et sic docuerit, in regno celorum minimus erit . Qui uero obseruauerit, non statim regno Dei dignus erit, quia inchoantia sunt hec, non perficientia. Sunt alia interdicta, in quibus si interdicta non fuissent, nec mors operaretur, nec salus periclitaretur. Sed ad hoc ea sanctorum Patrum auctoritas reuerenda ita decreuit, ut et presentibus non obesset, et compescendis  maioribus malis uel cauendis, caritas sincera prouideret: quale est illud: Clericus post actam de crimine damnali [damnabili] penitentiam, clericus non maneat, uel ad clericatum non accedat. Quod, ut ait beatus Augustinus , dictum est rigore discipline, non desperatione indulgentie. Alioquin contra claues Ecclesie disputaretur, de quibus dictum est: Que solueritis in terra, soluta erunt et in celo . Sed, ne forsitan spe honoris ecclesiastici animus intumescens superbe ageret penitentiam, seuerissime placuit ut post actam penitentiam nemo fiat clericus, uel maneat clericus. Que posteriorum non est superuacua putanda diligentia; qui ubi saluti nichil detrahebatur, humilitati aliquid addiderunt,  quo salus tutius muniretur, experti credo aliquorum fictas penitentias, per affectatas honorum potentias. Cogunt enim multas inueniri medicinas multorum experimenta morborum. Tale est et illud in Euangelio: Sit sermo uester, est, est, non, non, quod autem amplius est, a malo est , non iurantis, sed iurare cogentis. Non quod malum sit in contractibus humanis ex necessitate iurare; sed quod longius sit a periurio, qui nunquam iurat, quam ille qui qualicunque occasione iurat. Nam et de Domino dicitur: Iurauit Dominus . Et Apostolus dicit: Omnis controuersie eorum finis est iuramentum . Et idem Apostolus iurans ita dicit Est ueritas Christi in me . Et  alibi: Quotidie morior per uestram gratiam, fratres . In his igitur, in quibus obseruatis salus acquiritur uel in quibus neglectis mors indubitata consequitur, nulla est admittenda dispensatio; sed ita sunt omnia mandata, uel interdicta seruanda, sicut sunt eterna lege sancita. In his uero que propter rigorem discipline, uel muniendam salutem, posteriorum sanxit diligentia, si honesta uel utilis sequatur compensatio, potest precedere auctoritate presidentium diligenter deliberata dispensatio. Multa enim talia in euangelica historia, in Actibus apostolorum, in Gestis conciliorum et contigisse legimus, et postmodum apostolicorum uirorum auctoritate roborata cognouimus. Assumamus itaque primum exemplum de Euangelio. Dominus  quippe mittens discipulos ad predicandum, interdixit eis et peram et sacculum . Et quia uita Domini Iesu in terris disciplina est morum, instante tempore passionis sue et peram reddit et sacculum : in seipso primo dans exemplum, quod in huiusmodi traditionibus necessitati temporis sit cedendum. Similiter Paulus, cum per Corinthios se transiturum promisisset in Macedoniam , et presensisset hoc eis minime profuturum, 3 mutauit dispositionem suam, non tamen sententiam. Unde se ita excusat dicens: Cum ergo hoc uoluissem, nunquid leuitate usus sum? aut quod cogito, secundum carnem cogito ut sit apud me, est, et non?  Non enim sententiam suam se mutasse intelligebat, qui in ueniendo ad eos, et non  ueniendo, salutem eorum querebat. Unde et in sequentibus dicit: Ego autem testem Deum inuoco in animam meam, quod parcens uobis ultra non ueni Corinthum. Secundum carnem quoque dispositionem suam se mutasse non putabat, quoniam qui secundum carnem cogitat, tunc non implet quod disponit, quando personis maioribus defert, aut certe lucris, aut apparatibus uincitur. Spiritualis autem tunc dispositum non implet, quando consultius aliquid pro salute eorum quibus prodesse uult, prouidet. Per apostolos etiam communi sententia Hierosolymis confirmatum est, et per Paulum et Barnabam fratribus per Asiam destinatum, ne quisquam ad fidem ueniens, circumcisioni legis haberetur obnoxius  . Ipse etiam Apostolus ad Galatas scribens , ita dicit: Si circumcidamini, Christus uobis nichil proderit . Et idem Paulus cum Petro restitisset in faciem , quod simulationi quorumdam Iudeorum consensisset, qui circumcisionem saluti putabant esse necessariam, tamen necessitati temporis cedens, Timotheum Lystris circumcidit, ut scandalum Iudeorum ibi commorantium deuitaret, ostendens actu quod alibi de se testatur: Factus sum Iudeis tanquam Iudeus, ut Iudeos lucrifacerem . Quod dixisse intelligendum est, non astu mentientis, sed affectu compatientis: cuique ita cupiens subuenire, quemadmodum sibi subueniri uoluisset, si ita affectus esset. Multa quoque principes Ecclesiarum pro  tenore canonum districtius iudicant, multa pro temporum necessitate tolerant, multa pro personarum utilitate, uel strage populorum uitanda dispensant. Multa etiam a sanctis Patribus imminuta Scripturarum testimoniis comprobantur. Sicut sancte Romane Ecclesie sanctus pontifex Leo neophytos ad summum sacerdotium permisit ascendere, quos Paulus publica predicatione ab eodem officio studuit remouere . Sicut etiam Arianos, postquam conuersi fuerunt, legimus in suis officiis fuisse susceptos. Inde etiam pretaxatus papa Leo de stabilitate non mutandorum, et discretione temperandorum, ita scribit Rustico episcopo Narbonensi: »Sicut quedam sunt, que nulla ratione possunt conuelli, ita multa sunt que aut pro necessitate temporum,  aut pro consideratione etatum oportet temperari: illa semper consideratione seruata, ut in his que dubia fuerint, aut obscura, id nouerimus sequendum, quod nec preceptis euangelicis contrarium, nec decretis sanctorum Patrum inueniatur aduersum.« Unde et Augustinus in epistola ad Bonifacium: »In huiusmodi causis ubi per graues dissensionum scissuras non huius aut illius hominis est periculum, sed populorum strages iacent, detrahendum est aliquid seueritati, ut maioribus malis sanandis, caritas sincera subueniat.« Idem in eadem aduersus hereticos: »Si, inquiunt, oportet, ut nos extra Ecclesiam fuisse peniteat, ut salui esse possimus, quomodo post istam penitentiam apud uos clerici, uel etiam episcopi, permanemus? Hoc non  fieret, quoniam reuera  fieri non deberet, nisi pacis ipsius compassione sanaretur.« Sed sibi hoc dicant, et multo maxime humiliter doleant, qui in tanta morte precisionis iacent, ut isto quodam uulnere matris Catholice reuiuiscant. Cum enim precisus ramus inseritur, fit aliud uulnus in arbore, quo possit recipi ut uiuat, qui sine uita radicis peribat. Sed cum receptus recipienti coaluerit, et uigor consequitur et fructus; si autem non coaluerit, ille quidem arescit, sed uita arboris permanebit. Est enim et tale inserendi genus, ut nullo preciso ramo qui intus est, ille qui foris est inseratur: non tamen nullo, sed uel leuissimo arboris uulnere. Ita ergo et isti cum ad radicem catholicam  ueniunt, nec eis quamuis post erroris sui penitentiam honor clericatus aut episcopatus aufertur, sit quidem aliquid tanquam in cortice arboris matris, contra integritatem seueritatis. uerumtamen quia neque qui plantat, est aliquid, neque qui rigat, ad Dei misericordiam precibus fusis, coalescente insitorum pace ramorum, caritas cooperit multitudinem peccatorum. De hac eadem dispensatione corripiendorum et temperandorum dicit idem Augustinus in secundo libro contra epistolam Parmeniani, »Cum quisque fratrum et Christianorum intus in Ecclesie societate constitutorum in aliquo tali peccato fuerit deprehensus, ut anathemate dignus habeatur, fiat hoc ubi periculum schismatis nullum est.« Infra idem: »Quando cuiusquam crimen notum est  et omnibus exsecrabilis apparet ut uel nullos prorsus, uel non tales habeat defensores, per quos possit schisma contingere, non dormiat seueritas discipline.« Infra: »Neque enim potest esse salubris a multis correctio, nisi cum ille corripitur, qui non habet sociam, multitudinem. Cum uero idem morbus plurimos occupauerit, nichil aliud bonis restat, quam dolor et gemitus ut per illud signum quod Ezechieli sancto reuelatur, illesi euadere ab illorum uastatione mereantur.« Infra: »Reuera cum contagio peccandi multitudinem inuaserit, diuine discipline seuera misericordia necessaria est nam consilia separationis et inania sunt et perniciosa, atque sacrilega, quia et impia et superba fiunt et plus perturbant infirmos bonos, quam corrigant animosos malos.  Infra: Turba autem iniquorum, cum facultas est populorum promendi sermonem, generali obiurgatione ferienda est, et maxime si occasionem atque opportunitatem prebuerit aliquod flagellum desuper Domini, quo eos appareat pro suis meritis uapulare.« Item in epistola ad Marcellinum: »Soleo audire, in potestate esse iudicis mollire sententiam, et mitius uindicare, quam leges.« Inde Innocentius Rufo et Eusebio et ceteris episcopis Macedonibus: »Nostre lex est Ecclesie, uenientibus ab hereticis, qui tamen illic baptizati sunt, per manus impositionem laicam tantum tribuere communionem, nec ex his aliquem in clericatus honorem uel exiguum subrogare. Peruideat ergo dilectio uestra hactenus talia transisse; et aduertite quod utique ut dicitis, necessitas imperauit,  in pace iam Ecclesias constitutas non presumere. Sed, ut sepe accidit, quoties a populis aut a turba peccatur, quia in omnes propter multitudinem non potest uindicari, inultum soleat transire.« Idem eisdem: »Sacerdotum summa deliberatio hec fuit, ut quos Bonosus ordinauerat, ne cum eodem remanerent, 4 ac fieret non mediocre scandalum, ordinati reciperentur. uicimus, ut opinor, ambigua.« Iam ergo quod pro remedio ac necessitate temporis statutum est, constat primitus non fuisse: ac fuisse regulas ueteres, quas ab apostolis, aut ab apostolicis [uiris] traditas Ecclesia Romana custodit, custodiendasque mandat his qui eam audire consueuerunt. Sed necessitas temporis id fieri magnopere  postulabat. Ergo quod necessitas pro remedio reperit, cessante necessitate, debet utique cessare pariter quod urgebat. Quia alius est ordo legitimus, alia usurpatio, quam ad presens fieri tempus impellit. Sed hoc canones apud Niceam constituti de Nouatianis fieri permiserunt . Prius ille canon a Patribus institutus ponendus est, ut possimus aduertere, uel quid uel qualiter ab eisdem sensum sit, uel preceptum. »De his, inquit, qui nominant seipsos Catharos, id est, mundos, et aliquando ueniunt ad catholicam Ecclesiam, placuit sancte et magne synodo ut, accepta manus impositione, sic maneant in clero.« Simili dispensatione beatus papa Gregorius a Nestoriana heresi reuertentes in suis gradibus recipi iubet, ita scribens ad  episcopos in Hibernia catholice Ecclesie: »Igitur ueritatem natiuitatis Christi quicunque a peruerso errore Nestorii reuertuntur, coram sancta fraternitatis uestre congregatione fateantur, eumdem Nestorium cum omnibus suis sequacibus ac reliquas hereses anathematizantes. uenerandas quoque synodos, quas uniuersalis Ecclesia recipit, se recipere et uenerari promittant; et absque ulla dubitatione sanctitas uestra eos, seruatis eis propriis ordinibus, in suo cetu recipiat: ut dum et per sollicitudinem occulta mentis eorum discutitis, atque eos per scientiam ueram recta que tenere debeant docetis et per mansuetudinem nullam eis contrarietatem uel difficultatem de propriis suis ordinibus facitis, eos ab antiqui hostis ore rapiatis.« Habemus  simile quid ex epistola Cyrilli missa Maximo diacono Antiocheno: »Didici a diligendo mihi Paulo monacho, quia recusat pietas tua usque hodie communionem reuerendissimi episcopi Ioannis amplecti, pro eo quod quidam in Antiochena Ecclesia male adhuc cum Nestorio uel sentiant, uel iam senserint quidem, sed forsitan resipuerint. Probet igitur tua modestia utrum aliquando colligi nude ac irreuerenter cum Nestorio sentiant, et inuicem colloquantur, licet aliquando cauteriatam habuerint conscientiam: colligantur autem [melius, nunc, quia in Greco ], nec acta penitentia super iis in quibus subrepti sunt, quamuis confiteri fortasse reuereantur excessum.« Infra: »Ut autem non estimemur amare contentionem, amplectamur episcopi reuerendissimi Ioannis  communionem, indulgentes ei, et causa dispensationis, eius negotium non subtilius uel districtius, siue uehementius erga se recognoscentis agatur. Dispensationis enim gratia, sicut dixi, eget negotium multum.« Eiusdem ad Gennadium presbyterum et Archimandritam: »Dispensationes  rerum nonnunquam cogunt parum quid a debito quosdam foras exire, ut maius aliquid lucrifaciant. Sicut enim ii qui mare nauigant tempestate urgente, nauique periclitante, anxiati quedam exonerant, ut cetera salua permaneant; ita et nos cum non habemus saluandorum omnium negotiorum penitus certitudinem, despicimus ex his quedam, ne cunctorum patiamur dispendia.« Et  infra: »Et hoc scribo cognoscens quod pietas tua tristetur in sanctissimum et Dei cultorem fratrem et comministrum nostrum Proculum episcopum, eo quod admiserit Heliensium Eguminum, quem quidem Ecclesie leges Palestine prepositum non nouerunt.« Et infra: »Igitur ne refugiat pietas tua sanctissimi et Deo amicissimi Proculi episcopi communionem. Una enim fuit cura mihi et sanctitatis eius, et dispensationis modus nulli sapientium displicuit.« Eadem discretionis moderatione Romani pontifices, qui translationes episcoporum, que districte apostolicis et canonicis sanctionibus prohibite ante fuerant, maiori Ecclesie utilitati consulentes fieri permiserunt. Alii etiam quosdam episcopos a predecessoribus suis depositos, propter honestatem personarum  et necessitatem populorum in suis officiis reconciliauerunt: quorum nomina inferius adnotata reperientur. Quidam quoque Romani pontifices decreuerunt, ne filii presbyterorum assumerentur ad presbyteratum; non quod personarum acceptio apud Deum alicuius sit momenti, uel natura, que omnium par est genitrix, ab aliquo possit reprehendi; uel filii pro iniquitate parentum condemnari, dicente Propheta: Filius non portabit iniquitatem patris ; et Apostolo: Si Deus iustificat, quis est qui condemnet?  Et beato Augustino: »Undecunque nascantur homines, si uitia parentum non sequantur, honesti et salui erunt;« sed ad reprimendam quorumdam presbyterorum incontinentiam, uel tutius muniendam aliorum continentiam.  Sed quia ex iis quasdam personas, non tantum religiosas, sed etiam Ecclesie Dei necessarias esse cognouerunt, decretum temperauerunt, et ita genitos, quorum conuersatio in monasteriis uel religiosis Ecclesiis probata fuerit, non solum ad presbyteratum, sed etiam ad summum sacerdotium promoueri permiserunt. Et ut de nostris temporibus taceamus, sicut legitur in gestis Romanorum pontificum, Felix tertius, natione Romanus, ex patre Felice presbytero fuit a temporibus Odoacri regis usque ad tempora Theodorici regis. Item Agapitus natione Romanus, ex patre Gordiano presbytero summus pontifex fuit. Gelasius, natione Afer, ex patre ualerio episcopo sedit annos III, menses uIII, dies XuIII. Siluerius natione Campanus, ex patre Ormisda  Romano episcopo, sedit annum I, menses u, dies XXI, Deusdedit natione Romanus ex patre Stephano subdiacono, sedit annos III, dies XXIII. Theodorus natione Grecus, ex patre Theodoro episcopopo, sedit annos uI, menses u, dies XXIu. Quia uero episcoporum plurimi ex aliis ciuitatibus ad alias propter necessitatem seu utilitatem temporum sunt transmutati, ex subiectis manifestum est. Perigenes in Petris est ordinatus episcopus; sed quoniam ciues eius ciuitatis eum suscipere noluerunt, Romane ciuitatis episcopus iussit eum inthronizari in Corintho metropoli, defuncto eius episcopo; eique, donec aduixit, Ecclesie prefuit. Desideum Seleucie episcopum Alexander Antiochenus episcopus in Tharsum  Cilicie transmutauit. Reuerentius ab Archis Phenicie in Tyrum transmutatus est. Ioannes de Gordolinia, mutatus est in Prochonixum, et ei presedit Ecclesie. Palladius ab Hetinopoli, mutatus est in Asponam. Alexander ab alia Helinopoli, in 5 Adrianopolim mutatus est. Gregorius Nazianzenus prius ciuitatis Cappadocie fuit episcopus, que Sasima dicitur; deinde a beato Basilio et aliorum episcoporum consensu, in Nazianzo constitutus est. Melenus, prius Sebastie Ecclesie prefuit, et postea Antiochie presul est constitutus. Theusebius ab Apamia Asie transfertur in Eudoxiopolim, que dudum Salabria uocabatur. Polycarpus de urbe Antapristena Mysie in Nicopolim Thracie mutatus est. Hierophilus de Trapezopoli Phrygie, transmutatus  est in Platinopolim Thracie. Optimus ab Agadarmia Phrygie, in Antiochiam Pisidie transmutatus est. Sistuanus a Philiopoli Thracie mutatus est in Troadam. Plurimos etiam episcopos depositos a sede apostolica restitutos exempla subiecta declarant. Ioannes Chrysostomus a duabus synodis orthodoxorum episcoporum fuit diiudicatus, sed iterum fuit restitutus. Marcellus episcopus Anchire Galatie depositus fuit, sed postmodum proprium recepit episcopatum. Asclepius diiudicatus est a synodo, Ecclesiam suam postea recepit. Lucianus episcopus Adrianopolites, damnatus a papa Iulio, recepit Ecclesiam sui episcopatus. Cyrillus Hierosolymitanus episcopus depositus fuit, postea reconciliatus est Ecclesie sue. Simili modo et Polycronium  eiusdem Hierosolymitane Ecclesie pontificem Sixtus papa damnauit, et iterum ipse eum reconciliauit. Innocentius papa Photinum damnauit episcopum, sed ipse postea eum in proprium restituit locum Ecclesie sue. Misenum episcopum a Felice papa damnatum, Gelasius papa successor illius et communicauit, et Ecclesie sue restituit. Leontius dum esset presbyter, depositus fuit; sed postea in Antiochia patriarcha exstitit. Gregorius uero quartus papa, Theodosium quem Eugenius eius antecessor presbyterii honore priuauerat, sancte Ecclesie Signine consecrauit episcopum. Ybas quoque episcopus diiudicatus fuit, sed sancta synodus canonice suam illi restituit Ecclesiam. Rhotadum uero episcopum sancte Suessionis Ecclesie a synodo, cui Carolus  interfuit rex, condemnatum, et Sofrenum Placentinum episcopum merito reprobatum, Nicolaus papa ambos reconciliauit. Sic Iohannes papa uIII Photium Neophytum, a papa Nicolao depositum, Augustorum interuentu Basilii, Leonis, Alexandri, in patriarchatu Constantinopolitano restituit, scribens predictis Augustis in hec uerba: »Scripsistis nobis, dilectissimi filii, ut apostolica et compassionis uiscera aperientes, omnes qui in Ecclesia que apud uos est correptionibus subiacent, recipiamus, pacique et unanimitati studentes, ipsum dominum Photium archiepiscopum communicantem nobis, in summam sacerdotum dignitatem et honorem patriarchatus restituamus, ne diutius Ecclesia Dei ut schismate  et scandalo conturbata permaneat. Nos ergo petitionem uestram, ut iustam et Deo placentem amplexi et opportunum tempus quod diu desiderauimus, nos inuenisse gauisi, misimus apocrisiarios nostros uoluntatem uestram implere: quamuis pietas uestra antequam aduenirent, ipsum uirum preoccupauerit uiolenter restituere. Quod tamen et nos libenter recipimus. Et quamuis hoc faciendi potestatem habentes, non tamen ex potestate nostra eum restituere uolumus, sed ex apostolicis decretis et paternis constitutionibus testimonia proferimus, non leges Ecclesie antiquitus datas soluentes; sed in quibus gratiarum diligentia inconuertibiliter obseruata, Ecclesie corpus euellit ac dissipat, ad utilitatem eius omnia reducere cupientes. Synodus  enim Nicena secundo capitulo dicit, quoniam frequenter siue ex necessitate, siue alio quolibet modo transgredi contingit homines ecclesiasticos canones. Et papa Gelasius dicit, quoniam ubi necessitas non est, inconuertibilia maneant sanctorum Patrum decreta. Et sanctissimus papa Leo in eodem spiritu precepit dicens: Ubi necessitas non est, nullo modo uiolentur sanctorum Patrum statuta. Ubi uero necessitas fuerit, ad utilitatem Ecclesie qui potestatem habet, ea dispenset. Ex necessitate enim fit mutatio legis. Et Felix papa: Contemplari oportet, quod ubi occurrit necessitas, sepe constitutiones Patrum transgredimur. Et Carthaginensis synodus XXXu capitulo dicit: Precipimus ut clerici rursus in Ecclesiam recipiantur, quamuis primum in synodo  depositi fuerint. Synodus etiam synodum soluit propter unitatem et pacem Ecclesie. Et Innocentius papa quinto capitulo dicit: Qui promoti sunt a Bonoso heretico, recipiantur iterum, ne scandala in Ecclesia pullulent. Non solum autem pro heresi depositis apostolica sedes hec paci ecclesiastice studens, adiutorii manum porrexit; sed et orthodoxis sacerdotibus et patriarchis ad eam confugientibus, sicut et nunc Photio fecit, usitata miseratione subuenit. Nostis enim quod magnum Athanasium Alexandrinum episcopum, et Cyrillum, et Polycronium Hierosolymitanos, et Ioannem, que caritas uestra Chrysostomum uocat, et Flauianum, a synodo depositos apostolica sedes in pristinum honorem restituit.  Si igitur qui a Donatistis et Bonoso ordinati, et a liminibus orthodoxe Ecclesie a synodo plenaria sequestrati, ab alia synodo recipiuntur, et in catalogo sacerdotum habentur, ne Ecclesia diminutionem uel diuisionem patiatur; quanto magis orthodoxe fidei uiros, et immaculate uite non oportet contemnere, sed ad pristinum honorem reuocare? Sicut enim apostolica sedes hec, semel accipiens claues regni celorum, a primo et magno pontifice Iesu per principem apostolorum Petrum, dicente ad eum: Tibi dabo claues regni celorum; et quodcunque ligaueris super terram, erit ligatum et in celis; et quodcunque solueris super terram, erit solutum et in celis ; habet potestatem uniuersaliter ligandi et soluendi, et secundum Ieremiam, euellendi  et plantandi . Et propter hoc et nos eiusdem potestate principis apostolorum Petri utentes, cum omni Ecclesia nostra mandamus uobis, et sanctissimis fratribus nostris patriarchis Alexandrie, Antiochie, et Hierosolymorum, et ceteris episcopis, et omni plenitudini Constantinopolitane Ecclesie, secundum petitionem uestram Photium patriarcham fratrem et consacerdotem nostrum nos in communionem recipere.« Item: »Recipite eum sine excusatione; nullus excuset pro synodis contra eum peractis, nullus sanctorum predecessorum meorum Nicolai et Adriani sententias contra eum causetur. De ipso enim subreptum est illis, nullus contra eum subscriptiones uestras occasionem schismatis habeat: omnia enim ut infecta et irrita facimus, et  quecunque sunt contra eum in manibus principis apostolorum ponimus; et per eum in humeris Iesu Christi agni Dei, qui tollit peccata mundi .« Item: »Et hoc confirmare uos uolumus, ut post mortem Photii fratris nostri, nullus ex dignitate mundana ad pontificalem honorem ascendat; sed ex presbyteris cardinalibus eiusdem Ecclesie, uel ex diaconibus, aut ex aliis sacerdotibus, qui sub Ecclesia Constantinopolitana consistunt.« Item: »Et quoniam nos pro pace Ecclesie solliciti, Photium fratrem nostrum 6 recipimus, sicut et Adrianus papa Tharasium, nullus computet canonicum usum. Priuilegia enim paucorum communem legem non faciunt. Si quis uero tale quid amodo facere presumpserit, sine uenia erit.« Ita quoque cum esset  antiquis regulis prefinitum, ut nullus qui esset in clero, extranearum consortium haberet mulierum; sed earum tantum que omnem suspicionem excluderent, beatus papa Gregorius hunc rigorem ita modificauit clericis Anglorum, ut si qui essent extra sacros ordines constituti, qui se continere non possent, uxores sortirentur, et stipendia sua foris acciperent, intelligens leuiorem esse casum, si ruentes coniugali uinculo exciperentur, quam si uago concubitu interminate libidinis uoragine absorberentur. Sic alie dispensationes salubri deliberatione admisse, cessante necessitate, debent et ipse cessare; nec est pro lege habendum quod aut utilitas suasit, aut necessitas imperauit. Unde legitur in  epistola beati pape Leonis ad episcopos Africe: »Superest, fratres, ut concorditer salubres suscipiatis hortatus; et nichil per contentionem agentes, sed ad omne studium deuotionis unanimes diuinis et apostolicis constitutionibus pareatis: et in nullo patiamini prouidentissima canonum decreta uiolari. Que enim hactenus certarum remisimus consideratione causarum, antiquis deinceps custodienda sunt regulis, ne quod ad tempus pia lenitate concessimus, iusta post ultione plectamus. Nec tantum hoc in ecclesiasticis obseruandum est regulis, sed etiam in ipsis legibus. De uenerandis legibus legitur Romanis. Quodcunque imperator per epistolam constituit, uel cognoscens decreuit, uel edicto precepit, legem esse constat. He sunt, que constitutiones appellantur.  Plane ex his quedam sunt que personales appellantur, que nec ad exemplum trahuntur, quoniam nec hoc princeps uult. Nam quod alicui ob merita indulsit, uel si cui penam irrogauit, uel si cui sine exemplum subuenit, personam non transgreditur. Possemus de huiusmodi plurimas rationes, plurima exempla colligere, sed prudenti lectori, et ei qui nouit de paucis plurima intelligere, debent predicta sufficere. Quod tamen iam monuimus, iterum monemus, ut si quis quod legerit de sanctionibus siue dispensationibus ecclesiasticis, ad caritatem, que est plenitudo legis, referat, non errabit, non peccabit; et quando aliqua probabili ratione a summo rigore declinabit, caritas excusabit; si tamen nichil contra Euangelium, nichil  contra apostolos usurpauerit. Si que uero sententie de forensibus legibus inserte sunt, que iudicium sanguinis contineant, non ad hoc inserte sunt, ut ecclesiasticus iudex per eas aliquem debeat condemnare; sed ut ex eis assertionem canonicorum faciat decretorum. Hinc attendens quanta penitentia puniendum sit facinus illud uel flagitium, quod iudicant iudices seculi, morte uel membrorum mutilatione  multandum. Hanc enim rationem Romani pontifices in assertione decretorum suorum frequenter interponunt. Nam, si hoc leges seculi continent, quanto magis diuine?« Hec hactenus. Deinceps singularum partium titulos totius uoluminis intentionem continentes breuiter perstringemus, ut hinc prudens lector aduertat, quid in unaquaque parte sibi necessarium querere debeat.



DIuI IuONIS CARNOTENSIS EPISCOPI DECRETI PARS PRIMA De fide et sacramento fidei, id est baptismate, et ministerio baptizandorum et baptizatorum consignandorum et consignatorum; et de obseruatione singulorum. Et quid conferat baptisma, quid confirmatio.



7 CAP. 1.---Quedam in Scripturis sanctis sic esse posita, ut scirentur et crederentur; quedam sic iussa, ut obseruarentur; quedam prohibita, ne fierent. De speculo Augustini.


Quis ignorat in Scripturis sanctis, id est legitimis, propheticis, euangelicis et apostolicis, auctoritate canonica preditis, quedam sic esse posita, ut tantum scirentur et crederentur: ut est, quod in principio fecit Deus celum et terram . Et quod, in principio erat uerbum ; et quecunque facta diuina uel humana tantummodo cognoscenda narrantur. Quedam uero sic esse iussa, ut obseruarentur, prohibita ne fierent. Ut est: Honora patrem et matrem; et: Non mechaberis . Horum autem que iubendo et uetando  scripta sunt, alia sunt sacramentorum uelata mysteriis: que multa ueteris Testamenti populo illi facienda mandata sunt; neque a populo Christiano nunc fiunt, sed tantummodo intelligenda requiruntur atque tractantur: sicut est Sabbatum ad uisibilem uacationem, sicut est azyma in pane sine fermento, pascha in ouis occisione; sic tot genera sacrificiorum ciborumque uetandorum, et neomenie, et annue solemnitates, quas obseruant nuncusque Iudei: et ille iustificationes, que non ad opera iustitie proprie pertinent, sed aliquid significare intelliguntur. Quis enim Christianus septimo anno cogitur seruum reddere libertati, et si discedere ille noluerit, eius auriculam subula pertundere ad postem,  et cetera huiusmodi? Alia uero etiam nunc facienda sunt, si facienda precepta sunt; nec facienda, si prohibita, qualia sunt illa, que dixi: Honora patrem et matrem; et: Non mechaberis. De his igitur que ita sunt posita in litteris sacris, uel iubendo, uel uetando, uel sinendo, ut etiam nunc, id est tempore Noui Testamenti ad uitam piam exercendam  moresque pertineant, hoc opus quod in manus sumpsi, componere aggressus sum: ut quantum me Deus adiuuat, omnia talia de canonicis libris colligam, atque, ut facile inspici possint, in unum tanquam speculum congeram. Oportuit enim sic ea poni ab auctoribus nostris, quemadmodum posita sunt: ut precepta narrationibus uel disputationibus propriis figurata, et figuratis propria miscerentur, dum rerum gestarum ordo seruatur, aut respondetur aduersis; aut qui docendi sunt instruuntur, aut occultorum inuentione quodammodo renouantur hi qui prompta et aperta fastidiunt.



CAP. 2.---Que esse propria diuine Trinitatis senserunt catholici tractatores. August., l. I De Trin. c. 4.


 Omnes quos legere potui, qui ante me scripserunt de Trinitate, que Deus est, diuinorum librorum ueterum, et nouorum catholici tractatores hoc intenderunt secundum Scripturas docere, quod Pater, et Filius et Spiritus sanctus, unius eiusdemque substantie inseparabili equalitate diuinam insinuent unitatem. Ideoque non sint tres dii, sed unus Deus. Quamuis Pater Filium genuerit et ideo Filius non sit qui Pater est; Filiusque a Patre sit genitus, et ideo Pater non sit qui Filius est; Spiritusque sanctus nec Pater sit nec Filius, sed tantummodo Patris et Filii Spiritus et Patri et Filio etiam ipse cequalis, et ad Trinitatis pertinens unitatem. Non tamen  eamdem Trinitatem natam de uirgine Maria, et sub Pontio Pilato crucifixam et sepultam, et tertia die resurrexisse, et in celum ascendisse, sed tantummodo filium. Nec eamdem Trinitatem descendisse in specie columbe super Iesum baptizatum , aut die Pentecostes post Ascensionem  Domini sonitu facto de celo, quasi ferretur flatus uehemens, et linguis diuisis uelut ignis sedisse super unumquemque eorum 8 sed tantummodo Spiritum sanctum . Nec eamdem Trinitatem dixisse de celo: Tu es Filius meus , siue cum baptizatus est a Ioanne , siue in monte quando cum illo erant tres discipuli , aut quando sonuit uox dicens: Et clarificaui, et iterum clarificabo ; sed tantummodo Patris uocem fuisse ad Filium factam. Quamuis Pater et Filius et Spiritus sanctus sicut inseparabiles sunt; ita inseparabiliter operentur. Nam, quo intellectu homo Deum capit, qui ipsum intellectum suum, quo eum uult capere, nondum capit? Si autem hunc iam capit, attendat diligenter, nichil in  eo esse in sua natura melius, et uideat utrum ibi uideat ulla lineamenta formarum, nitores colorum, spatiosam granditatem, partium distantiam, molis distensionem, aliquas per locorum interualla motiones, uel aliquid huiusmodi. Nihil istorum inuenimus certe in eo, quo in natura nostra nichil melius inuenimus, id est in nostro intellectu, quo sapientiam capimus, quanto capaces sumus. Quod ergo non inuenimus in meliore nostro, non debemus in illo querere quod longe melius est meliore nostro. Ut sic intelligamus Deum, si possumus quantum possumus sine qualitate bonum, sine quantitate magnum, sine indigentia creatorem, sine situ presentem, sine habitu omnia continentem, sine loco ubique totum, sine tempore sempiternum, sine ulla sui  mutatione mutabilia facientem, nichilque patientem. Quisquis Deum ita cogitat, et nondum potest omnimodo inuenire quid sit, pie tamen cauet quantum potest aliquid de eo sentire quod non sit. Est tamen sine dubitatione substantia, uel si melius hoc appellatur, essentia quam Greci uocant.



CAP. 3.---Symbolum Ephesini concilii ducentorum episcoporum.

Credimus in unum Deum, Patrem, omnipotentem, omnium uisibilium et inuisibilium Conditorem, et in unum Dominum Iesum Christum Filium Dei, natum de Patre, unigenitum, hoc est de substantia Patris: Deum ex Deo, lumen ex lumine, Deum uerum ex Deo uero, natum, non factum, Patri, hoc est, unius cum Patre substantie, per  quem omnia facta sunt in celo et in terra: qui propter nos homines, et propter nostram salutem descendit, et incarnatus est, et homo factus passus est, et resurgens tertia die, ascendit in celos: inde uenturus est iudicare uiuos et mortuos. Et in Spiritum sanctum. Eos autem qui dicunt, erat tempus quando non erat; et antequam nasceretur non erat; et quia ex nullis existentibus factus est, aut ex alia substantia uel essentia esse dicunt, aut , hoc est conuertibilem, seu commutabilem Dei Filium: anathematizat catholica et apostolica Ecclesia. Sequentes itaque omnium per omnia sanctorum Patrum confessiones, quas loquente in eis sancto Spiritu protulerunt, et intentioni, que est in eorum  intellectibus, equis uestigiis inherentes; atque iter ambulantes regium, profitemur quod ipsum unigenitum Dei uerbum, natum ex ipsa Patris essentia, de Deo uero Deus uerus; lumen de lumine, per quem omnia facta sunt, siue in celis, siue in terra, salutis nostre causa descendens ad exinanitionem sese dignatus est inclinare. Natus autem et homo factus, id est carnem de uirgine sancta suscipiens, eamque propriam faciens, natiuitatem nostram ex uulua sustinuit homo de muliere procedens, non quod erat abiiciens. Nam licet factus sit in assumptione carnis et sanguinis; tamen seruauit quod erat. Deus scilicet natura et ueritate persistens. Nec carnem itaque dicimus in, naturam Deitatis esse conuersam, nec in substantiam carnis ineffabilem  Dei uerbi essentiam commutatam. Inconuertibilis enim est incommutabilis, idemque ipse iuxta Scripturas iugiter permanens. uisus est autem et paruulus, positus adhuc in cunabulis. Et in sinibus Genitricis uirginis constitutus uniuersam creaturam replebat, ut Deus genitori suo indiuisus existens. Quod diuinum est enim, sine quantitate et sine mole cognoscitur, nec ullis terminis continetur. Unitum ergo carni uerbum Dei, secundum substantiam confitentes, unum adoramus Filium et Dominum Iesum Christum, non seorsum ponentes et determinantes hominem et Deum, uelut inuicem sibi dignitatis et auctoritatis unitate coniunctum. Hoc enim nouitas uocis est, et aliud nichil. Nec item Christum specialiter nominantes Deum uerbum  quod ex Deo est; nec alterum similiter Christum qui specialiter de muliere natus est, sed unum solummodo Christum Dei Patris uerbum cum propria carne cognoscimus. Tunc enim iuxta nos unctus est, quamuis Spiritum ipse dignis contulerit; et non ad mensuram, sicut beatus euangelista Ioannes asseruit . Sed nec illud dicimus, quod Dei uerbum, uelut in homine communi, qui de sancta uirgine natus est, habitauerit, ne Deum homo Christus habitatorem possidere credatur. Quamuis enim uerbum habitauerit in nobis, et dictum sit in Christo habitare omnem plenitudinem Deitatis corporaliter : tamen intelligimus uerbum quod caro factum est, non sicut in sanctis habitare dicitur; nec talem in ipso habitationem factam  definire tentabimus. Sed unitus iuxta naturam, nec in carnem penitus commutatus, talem sibi fecit habitationem, qualem et anima hominis habere creditur ad proprium corpus. Unus igitur est Christus Filius et Dominus, non uelut coniunctionem quamlibet in unitatem. dignitatis et auctoritatis hominis habens ad Deum. Non enim potest unire naturas sola dignitatis equalitas. Denique Petrus et Ioannes equalis sunt ad alterutrum dignitatis, propter quod et apostoli et sancti, discipuli esse monstrantur. uerumtamen uterque non unus est. Nec iuxta collationem uel connexionem, modum coniunctionis aduertimus. Hoc enim ad unitatem non sufficit naturalem, nec secundum participationis  effectum: sicut nos etiam adherentes Deo, unus cum eo spiritus sumus , imo potius coniunctionis nomen euitamus, tanquam non existens idoneum quod significet unitatis arcanum. Sed neque Deum aut Dominum Christi, uerbum Dei Patris asserimus, ne iterum manifestius in duos diuidamus unum Christum Filium et Dominum, et in crimen sacrilegii decidamus, Deum illi seipsum facientes et Dominum. Unitus quippe, sicut superius diximus, Deus uerbum carni secundum subsistentiam, Deus quidem est omnium et dominator uniuersitatis: uerumtamen nec seruus est sibi ipse nec dominus; quia ineptum est, uel potius impium hoc sentire uel dicere. Quamuis enim Deum suum Patrem dixerit, cum Deus sit etiam ipse naturam et de illius  essentia, tamen nullatenus ignoramus quod manens Deus homo quoque factus sit, qui sub Deo iuxta debitara legem nature humanitatis existeret. Ipse uero sibi 9 quomodo uel Deus poterit esse, uel Dominus? Ergo sicut homo quantum decenter exinanitionis mensure congruit, sub Deo se nobiscum esse asseruit. Hoc etiam modo sub lege factus est, quamuis ipse promulgauerit legem, et legislator ut Deus exstiterit. Cauemus de Christo dicere: Propter assumentem ueneror assumptum, et propter inuisibilem adoro uisibilem. Horrendum uero super hoc etiam illud dicere: Is qui susceptus est cum eo qui suscepit connuncupatur Deus. Qui enim hoc dicit, diuidit iterum in duos Christos eum qui unus est, hominem seorsum in parte, et Deum similiter in  parte constituens. Euidenter enim denegat unitatem, secundum quam non alter cum altero coadoratur, aut connuncupatur Deus, sed unus intelligitur Christus iehsu Filius Dei unigenitus, una seruitute cum propria carne uenerandus. Confitemur etiam quod idem ipse qui ex Deo Patre natus est, Filius unigenitus Deus, licet iuxta naturam suam expers omnis passionis exstiterit, pro nobis tamen secundum Scripturas carne passus sit. Et erat in crucifixo corpore, proprie carnis impassibiliter ad se referens passiones. Gratia enim Dei pro omnibus gustauit mortem , tradens proprium corpus, quamuis naturaliter ipse uita sit et resurrectio mortuorum. Nam ut mortem ineffabili potentia proculcaret, ac prius in sua carne primogenitus ex  mortuis  fieret, et primitie dormientium , uiamque faceret humane nature ad incorruptionis recursum: gratia Dei, sicut supradictum est, pro omnibus gustauit mortem, et tertia die resurgens exspoliauit infernum. Idcirco quamuis dicatur quod per hominem facta sit resurrectio mortuorum, tamen intelligimus hominem factum uerbum quod ex Deo est; et per ipsum mortis imperium fuisse destructum. ueniet autem temporibus prefinitis, sicut est unus Filius, et Dominus in gloria Patris, ut iudicet orbem terrarum in equitate , sicut Scriptura testatur. Necessario igitur et hoc adiicimus. Annuntiantes enim secundum carnem mortem unigeniti Filii Dei, id est  Iesu Christi et resurrectionem eius, et in celos ascensionem pariter confitentes, incruentam celebramus in ecclesiis sacrificii seruitutem. Sic etiam ad mysticas benedictiones accedimus, et sanctificamur participes sancti corporis et pretiosi sanguinis Christi omnium nostrorum redemptoris effecti; non ut communem carnem percipientes, quod absit! nec ut uiri sanctificati et uerbo coniuncti secundum dignitatis unitatem, aut sicut diuinam possidentis habitationem; sed uere uiuificatricem, et ipsius uerbi propriam factam. uita enim naturaliter ut Deus existens, quia proprie carni unitus est, uiuificatricem eam esse professus est. Et ideo quamuis dicat ad nos: Amen, amen dico uobis, nisi manducaueritis carnem Filii hominis, et biberitis eius sanguinem  ; non tamen eam ut hominis unius ex nobis existimare debemus. Quomodo enim iuxta naturam suam uiuificatrix esse caro hominis poterit? Sed ut uere propriam eius factam, qui propter nos Filius hominis est factus et uocatus. Eas autem uoces, quas Saluator noster in Euangeliis protulit, non in duabus subsistentiis, aut personis omnino partimur. Non est enim duplex, unus Christus et solus, quamuis ex duabus diuersisque rebus ad unitatem cognoscitur indiuiduam conuenisse. Sicut homo quoque ex anima constans et corpore, non duplex potius, sed unus est ex utroque. Humanas ergo et diuinas insuper uoces ab uno Christo dictas animaduertentes, recte sentimus. Cum enim hec duo dignissime loquitur de seipso. Qui me uidet,  uidet et Patrem ; et: Ego et Pater unum sumus : diuinam eius intelligimus ineffabilemque naturam, secundum quam unum est cum Patre suo, propter unam, eamdemque substantiam, imago et character splendorque eius glorie existens. Cum uero humane nature mensuram nullatenus ignorans, Iudeos alloquitur: Nunc me queritis occidere hominem, qui ueritatem uobis locutus sum : item non minus eum qui in similitudinem et equalitatem Patris est, Deum uerum etiam in mensuris humanitatis eius agnoscimus. Si enim necessario creditur, quod natura Deus existens factus sit caro, imo potius homo animatus anima rationali: que causa est, ut in eius uocibus quilibet erubescat, si eas homine dignas  effatus est? Quod si sermones homini congruentes abiicit, iuxta nos hominem fieri quid cegit? Cum uero se propter nos ad exinanitionem spontaneam misericorditer inclinauerit, quam ob causam dignos exinanitione sermones effugeret? Uni igitur persone cuncta eius in Euangelio ascribimus, uni hypostasi seu subsistentie uerbi scilicet incarnati, quia unus est Dominus iehsu Christus , ut scriptum est. Appellatum uero ab Apostolo pontificem confessionis nostre  tanquam sacrificantem Deo et Patri fidei nostre confessionem, que a nobis ipsis per ipsum Deo et Patri incessanter offertur: iterum cum dicimus, qui ex Deo secundum naturam Filius est unigenitus, nec homini  preter eum alteri, sacerdotii nomen et officium deputamus. Factus est enim mediator Dei et hominum , et reconciliator ad pacem, semetipsum Deo et Patri pro nobis offerens in odorem suauitatis . Ideoque dicebat: Sacrificium et oblationem noluisti, holocausta pro peccato non tibi placuerunt, corpus autem perfecisti mihi. Tunc dixi: Ecce uenio. In capite libri scriptum est de me, ut faciam Deus uoluntatem tuam . Obtulit enim proprium corpus non pro se, sed pro nobis, in odorem suauitatis. Nam qua pro se oblatione uel sacrificio indigeret, ab omni peccato liber ut Deus existens: Quod si omnes peccauerunt et egent gratia Dei , secundum hoc quod sumus ad mutabilitatis excessum proniores effecti,  peccatis egrotauit humana natura, ipse uero non ita; ideoque nos gloria eius eguimus: cur erit ultra iam dubium quod Agnus uerus pro nobis sit immolatus? Qui dicit autem, quia seipsum tam pro se quam pro nobis obtulerit , nullatenus impietatis crimen effugiet, cum nichil prorsus iste deliquerit, nec ullum fecerit omnino peccatum. Qua igitur eguerat oblatione; nullo suo exstante facinore, pro quo si esset, satis admodum conuenienter offerret. De spiritu quoque cum dicit: Ille me clarificabit , hoc rectissime sentientes, unum Christum et filium, non uelut alterius egentem gloria, confitemur a Spiritu sancto gloriam consecutum; quia Spiritus eius nec melior, nec superior ipso est. Sed quia humana opera faciens,  ad demonstrationem sue Deitatis uirtute proprii Spiritus utebatur, ab ipso glorificari dicitur, quod uirtus sua uel disciplina quelibet unumquemque clarificet. Quamuis enim in sua sit substantia Spiritus eius, et intelligatur in persona proprietas iuxta id quod Spiritus est, et non Filius, attamen 10 alienus non est ab illo. Nam Spiritus appellatus est ueritatis , et ueritas Christus est. Unde et ab isto similiter, sicut ex Deo Patre procedit. Denique hic ipse Spiritus etiam per sanctorum manus apostolorum miracula gloriosa perficiens, Dominum glorificauit Iesum Christum, postquam ascendit in celum. Nam creditus est Christus natura Deus existens, per suum Spiritum uirtutes  efficiens. Ideoque dicebat: De meo accipiet, et annuntiabit uobis . Nequaquam uero participatione alterius, idem Spiritus sapiens aut potens dicitur, quia per omnia perfectus est, et nullo prorsus indigens bono. Nam paterne uirtutis et sapientie, id est Filii, Spiritus creditur: et ideo ipsa re et subsistentia uirtus et sapientia comprobatur. Igitur quia Deum carni unitum iuxta subsistentiam sancta uirgo corporaliter peperit, idcirco eam Dei Genitricem esse profitemur. Non quod uerbi natura existendi principium de carne sortita sit: Erat enim in principio uerbum, et uerbum erat apud Deum, et Deus erat uerbum , et ipse est conditor seculorum, Patri ceternus, et uniuersitatis creator. Sed quod, ut superius diximus,  iuxta subsistentiam sibimet uniens humanam naturam, natiuitatem sustinuerit ex ipsa uulua corperea. Non quod eguerit necessario ea propter suam naturam natiuitate que est in extremis seculi facta temporibus, sed ut ipsas benediceret substantie nostre primitias: et dum Deum carni unitum mulier edidisset, illa que aduersus omne genus humanum maledictio fuerat prolata desineret, nec iam morti nostra corpora destinaret. Illud quoque quod dictum est: In tristitia paries filios , ipse dissoluens, uerum esse monstraret quod prophete uoce predixerat: Absorpta est mors in uictoria . Et iterum: Abstulit Deus omnem lacrymam ab omni facie . Propter hanc enim causam dicimus eum dispensatorie, et ipsis  benedixisse tunc nuptiis, cum in Cana Galilee cum sanctis uocatus apostolis adesse dignatus est . Hec sapere sumus edocti a sanctis apostolis et euangelistis, et ab omni Scriptura diuinitus inspirata , nec non et a beatis Patrum confessionibus ueritate subnixis. His omnibus etiam religionem tuam concordare, et preter aliquem dolum consentire iam conuenit. Que uero religioni tue anathematizare necesse est, huic epistole nostre subiecta sunt.

I. Si quis non confitetur Deum esse ueraciter Emmanuel, et propter hoc ipsam Dei Genitricem sanctam uirginem (peperit enim secundum carnem, carnem factum Dei uerbum, secundum quod scriptum est: Et uerbum caro factum est  anathema  sit.

II. Si quis non confitetur carni, secundum substantiam unitum Dei Patris uerbum, unum quoque esse Christum cum propria carne, et eumdem ipsum sine dubio Deum simul et hominem, anathema sit.

III. Si quis in uno Christo diuidit subsistentias post unitionem, sola societate contingens ea, que secundum dignitatem est, uel etiam auctoritatem aut potestatem, et non magis conuentu, qui per unitatem factus est naturalem, anathema sit.

Iu. Si quis in duabus personis uel subsistentiis diuidat eas uoces, que tam in Euangelicis, quam Apostolicis litteris continentur; uel etiam eas, que  de Christo a sanctis dicuntur, uel ab ipso Christo de seipso; et aliquas quidem ex his tanquam homini, qui preter Dei uerbum specialiter intelligatur, applicandas crediderit; aliquas uero tanquam Deo dignas; soli uerbo Dei Patris deputauerit, anathema sit.

u. Si quis audet dicere Christum hominem id est, Deiferum, et non potius Deum esse ueraciter dixerit, tanquam unicum Filium per naturam, secundum quod uerbum caro factum est, et participauit nobis similiter carne et sanguine, anathema sit.

uI. Si quis Deum uel Dominum esse Christi Dei Patris uerbum, et non magis eumdem ipsum confitetur Deum et hominem simul, propterea quod  uerbum caro factum est, secundum Scripturas, anathema sit.

uII. Si quis tanquam hominem Iesum, operante Deo uerbo, dicit adiutum, et unigeniti dignitatem, tanquam alteri preter ipsum existenti, tribuit, anathema sit.

uIII. Si quis audet dicere assumptum hominem coadorari cum Deo uerbo oportere, et connuncupari Deum tanquam alterum cum altero,  et non magis una reuerentia ueneratur Emmanuelem, unamque ei glorificationem dependit, iuxta quod uerbum caro factum sit, anathema sit.

IX. Si quis unum Dominum Iesum Christum glorificatum dicit a Spiritu sancto, tanquam ab  aliena uirtute, qua per eum uteretur, et ab eo acceperit efficaciam contra immundos spiritus, et per eum implesse diuina signa, et non magis proprium eius esse Spiritum dicit, sicut et Patrem, per quem signa operatus est, anathema sit.

X. Pontificem et apostolum confessionis nostre factum esse Christum , diuina Scriptura commemorat. Obtulit enim semeptipsum pro nobis Deo Patri in odorem suauitatis. Si quis ergo pontificem et apostolum nostrum alium dixerit esse factum, preterquam ipsum Deum Dei uerbum, quando factum est caro, et secundum nos homo, sed quasi alterum preter ipsum specialiter hominem ex muliere; et si quis dicit, quia propter se obtulit seipsum in oblationem, et non magis pro nobis solis  anathema sit.

XI. Si quis non confitetur carnem Domini uiuificatricem esse, tanquam propriam ipsius uerbi Dei Patris, sed quasi alterius cuiuspiam, preter ipsum, coniuncti eidem secundum dignitatem, aut secundum quod solam diuinam habitationem habuerit, et non potius, ut diximus, uiuificatricem esse, quia facta est propria uerbo Dei, cui omnia uiuificare possibile est, anathema sit.

XII. Si quis non confitetur Dei uerbum carne passum esse, et carne crucifixum, et mortem carne gustasse, factumque primogenitum ex mortuis, secundum quod est et uita et uiuificator, ut Deus, anathema sit.



CAP. 4.---Augustinus in libro De fide ad Petrum Diaconum. Unus Deus.


Firmissime tene, et nullatenus dubites, Patrem et Filium et Spiritum sanctum, unum esse naturaliter Deum, in cuius nomine baptizati sumus: cum enim aliud nomen sit Pater, aliud Filius aliud Spiritus sanctus: hoc est utique unum nature nomen horum trium quod dicitur Deus, qui dicit in Deuteronomio: uidete, uidete, quoniam ego sum Deus, et non est alius preter me ; et de quo 11 dicitur: Audi Isrel, Dominus Deus tuus: Deus unus est ; et: Dominum Deum tuum adorabis, et illi soli seruies .



CAP. 5.---Dominus.

Firmissime tene, et nullatenus dubites Patrem et  Filium et Spiritum sanctum, id est sanctam Trinitatem, esse solum naturaliter uerum Deum Dominum; quia cum tres deos nobis colere non liceat, nisi unum solum uerum Deum: tamen sicut Pater uerus Deus dicitur, testante Apostolo, qui ait: Conuersi estis ad Deum a simulacris, seruire Deo uiuo, et uero, et exspectare Filium eius de celis, quem suscitauit a mortis Iesum ; ita quoque Filium uerum Deum Ioannes commendat apostolus, dicens: Scimus quia Filius Dei uenit et dedit nobis intellectum ut cognoscamus uerum Deum : et scimus in uero Filio eius Iesu Christo, hic est uerus Deus, et uita eterna. Qui utique quoniam uerus Deus est, etiam ueritas est, sicut ipse nos edocet, dicens: Ego sum uia, ueritas et uita . De  Spiritu quoque sancto Ioannes apostolus ait: Quia Spiritus est ueritas  Et utique non potest naturaliter uerus Deus non esse, qui ueritas est. Quem etiam Deum Paulus apostolus confitetur, dicens: Membra uestra templum sunt Spiritus sancti, qui in uobis est, quem habetis a Deo, et non estis uestri. Empti enim estis pretio magno; glorificate et portate Deum in corpore uestro .



CAP. 6.---Sempiternus.

Firmissime tene, et nullatenus dubites Patrem et Filium et Spiritum sanctum, id est sanctam Trinitatem unum uerum Deum sine initio sempiternum esse, propter quod scriptum est: In principio erat uerbum, et Deus erat uerbum. Hoc erat in principio apud Deum . Hec denuo sempiternitas intimatur  in psalmo, ubi dicitur: Deus autem rex noster ante secula . Et alio loco: Sempiterna quoque eius uirtus et diuinitas .



CAP. 7.---Incommutabilis.

Firmissime tene, et nullatenus dubites sanctam Trinitatem, solum uerum Deum; sicut eternum, ita solum naturaliter incommutabilem esse. Hoc enim significat, cum dicit famulo suo Moysi: Ego sum qui sum . Huic in psalmo dicitur: In principio, Domine, terram fundasti, et opera manuum tuarum sunt celi. Ipsi peribunt, tu autem permanes, et omnia sicut uestimentum ueterascent. Et sicut opertorium mutabis eos, et mutabuntur; tu autem idem ipse es .



CAP. 8.---Omnium creator.

Firmissime tene, et nullatenus dubites sanctam  Trinitatem solum uerum Deum, rerum omnium esse uisibilium et inuisibilium Creatorem. De quo in psalmis dicitur: Beatus, cuius Deus Iacob adiutor eius, spes eius in Domino Deo ipsius, qui fecit celum et terram, mare, et omnia que in eis sunt . De quo etiam Apostolus dicit: Quoniam ex ipso, et per ipsum, et in ipso sunt omnia, ipsi gloria in secula seculorum .



CAP. 9.---Tres persone.

Firmissime tene, et nullatenus dubites Patris, et Filii, et Spiritus sancti, unam quidem esse naturam, tres uere esse personas. Patremque solum esse, qui dixit: Hic est Filius meus dilectus, in quo mihi complacui ; et Filium solum esse, super  quem illa uox solius Patris sonuit, quando in Iordane secundum hominem baptizatus est, et hunc esse unigenitum, qui carnem solus accepit, et Spiritum sanctum Patris et Filii, solum esse qui in specie columbe super Christum baptizatum, et ascendentem de aqua, descendit : et quinquagesimo die post resurrectionem Christi fideles in uno loco positos, in linguarum ignearum uisione adueniens repleuit . Illam uero uocem, quam solus locutus est Deus Pater; et illam carnem, qua solus homo factus est, unigenitus Deus; et illam columbam, in cuius specie Spiritus sanctus super Christum descendit; illasque linguas igneas, in quarum uisione fideles uno loco constitutos repleuit, opera esse totius Trinitatis, id est, unius Dei, qui fecit  omnia in celis et in terra, uisibilia et inuisibilia.



CAP. 10.---Filius solius Patris, Spiritus amborum.

Firmissime tene, et nullatenus dubites solum Deum Filium, id est unam ex Trinitate personam, solius Dei Patris esse Filium Spiritum uero sanctum, ipsum quoque unam ex Trinitate personam, non solius Patris, sed simul et Patris et Filii esse Spiritum. Ostendens enim Deus Filium solum esse de Patre genitum, ait: Sic enim Deus dilexit mundum, ut Filium suum unigenitum daret ; et paulo post: Qui autem non credit, iam iudicatus est, quia non credit in nomine unigeniti Filii Dei . Spiritum uero sanctum et Patris et Filii esse Spiritum Apostolus docet, qui ait: uos autem non estis in carne, sed in spiritu, si tamen Spiritus Dei habitat in  uobis . Et sequitur: Si quis autem spiritum Christi non habet, hic non est eius .



CAP. 11.---Semper procedens ab utroque.

Firmissime tene, et nullatenus dubites eumdem Spiritum sanctum qui Patris et Filii unus Spiritus est, de Patre et Filio procedere. Dicit enim Filius: Cum uenerit Spiritus ueritatis, qui a Patre procedit , ubi suum Spiritum esse docuit, quia ipse est ueritas. De Filio quoque procedere Spiritum sanctum, prophetica atque apostolica nobis doctrina commendat. Isaias enim dicit de Filio: Percutiet terram uirga oris sui, et Spiritu labiorum suorum interficiet impium . De quo et Apostolus ait: Quem interficiet Dominus iehsu spiritu oris sui . Quem etiam ipse unigenitus Dei Filius  spiritum oris sui esse significans, post resurrectionem suam insufflans in discipulos, ait: Accipite Spiritum sanctum . De ore uero Domini Iesu ait Ioannes in Apocalypsi: Quia gladius utraque parte acutus  procedebat. Ipse uero Spiritus oris eius, ipse est gladius qui de ore eius procedit.



CAP. 12.---Deus immensus uirtute non mole.

Firmissime tene, et nullatenus dubites Trinitatem Deum, immensum esse, uirtute non mole, et omnem creaturam spiritualem atque corporalem uirtute eius et presentia contineri. Dicit enim Deus Pater: Celum et terram ego impleo . Dicitur ergo de sapientia Dei, qui Filius eius est: Quia attingit a fine usque ad finem fortiter, et disponit omnia suauiter  . De Spiritu quoque sancto legimus: Quia Spiritus Domini repleuit orbem terrarum . Et Dauid propheta dicit: 12 Quo ibo a Spiritu tuo, et quo a facie tua fugiam? Si ascendero in celum, tu illic es; et si descendero in infernum, ades .



CAP. 13.---Solus Filius incarnatus.

Firmissime tene, et nullatenus dubites unam ex Trinitate personam, id est Deum Filium, qui de natura Dei Patris solus natus est; et unius eiusdemque nature cum Patre est, ipsum in Spiritu, in plenitudine temporis secundum susceptionem forme seruilis : uoluntarie, in uirgine conceptum; et de uirgine natum; uerbum carnem factum; ipsumque esse, qui essentialiter natus est de Patre, et essentialiter conceptus natusque est de uirgine;  ipsumque unum esse, et unius nature cum Patre, et unius nature cum uirgine, qui ait de Deo Patre: Ante secula fundauit me, et ante omnes colles genuit me . De quo etiam dixit Apostolus: Quia cum uenit plenitudo temporis, misit Deus Filium suum, natum ex muliere, factum sub lege .



CAP. 14.---uerus Deus, uerus homo.

Firmissime tene, et nullatenus dubites Iesum Christum Filium Dei sicut de Deo Patre, plenum perfectumque Dominum; sic de Maria uirgine, plenum perfectumque hominem genitum, id est uerbum Dominum, habentem scilicet sine peccato ueram nostri generis carnem, et animam rationabilem. Quod ipse Dei Filius euidenter ostendit, dicens de  carne sua: Palpate, et uidete, quia spiritus carnem et ossa non habet, sicut me uidetis habere . Animam quoque se habere, his uerbis ostendit. Propterea me Pater diligit, quia ego pono animam meam, et iterum sumam eam . Intellectum quoque anime se habere ostendit in eo quod dicit: Discite a me quia mitis sum et humilis corde . Et de ipso Deus per prophetam dicit: Ecce intelliget puer meus, et exaltabitur, et eleuabitur, et sublimis erit ualde . Nam et beatus Petrus secundum sancti Dauid prophetiam in Christo carnem atque animam confitetur. De ipso enim loquens beatus Petrus ait: Propheta igitur cum esset, et sciret quia iureiurando iurasset illi Deus, de fructu lumbi eius sedere super sedem eius , prouidens  locutus est de resurrectione Christi, quia neque derelicta est anima eius in inferno, neque caro eius uidit corruptionem .



CAP. 15---Unum uerbum fecit omnia tempora, dedit legem factus sub lege.

Firmissime tene, et nullatenus dubites unum atque ipsum esse Deum uerum uerbum, qui cum Patre Deo et Spiritu sancto Deo fecit omnia tempora, et in monte Sina legem dedit Moysi ordinatam per angelos , et ipsum uerbum Deum carnem factum, qui ueniente plenitudine temporis missus a Patre et Spiritu sancto, solus factus est ex muliere quam fecit, solus factus est sub lege quam dedit .



CAP. 16.---Unus inconfusus et inseparabilis.


Firmissime tene, et nullatenus dubites Dei uerbi quod caro factum est, duas naturas inconfusibiliter atque inseparabiliter permanere: unam ueram diuinam quam habet communem cum Patre, secundum quam dicit: Ego et Pater unum sumus ; et: Qui uidet me, uidet et Patrem ; et: Ego in Patre, et Pater in me est , secundum quam eum Apostolus dixit, splendorem glorie et figuram substantie Dei : alteram ueram humanam, secundum quam ipse Deus incarnatus dicit: Pater maior me est .



CAP. 17.---Una persona.

Firmissime tene, et nullatenus dubites Deum uerbum carnem factum, unam habere diuinitatis sue  carnisque personam. Deus enim uerbum plenam naturam humanam ita sibi ueraciter unire dignatus est; et, permanente diuinitate sua, ita uerbum caro factum est, ut quamuis naturaliter non hoc sit uerbum quod caro, quia duarum naturarum ueritas manet in Christo. secundum unam tamen personam idem uerbum caro ab ipso fieret materne conceptionis initio. Deus enim uerbum, non accepit personam hominis, sed naturam; et in eternam personam diuinitatis, accepit temporalem substantiam carnis. Unus est ergo Christus uerbum caro factum; qui et ex patribus secundum carnem, et super omnia Deus benedictus in secula unus est iehsu. Cui et Pater dicit: Ex utero ante luciferum genui te . Ubi  significatur ante omne tempus sine initio eterna natiuitas. De quo et euangelista dicit: Quia uocatum est nomen eius iehsu quod dictum est ab angelo priusquam in utero conciperetur .



CAP. 18.---uerbum conceptum.

Firmissime tene, et nullatenus dubites non carnem Christi sine diuinitate conceptam in utero uirginis, priusquam susciperetur a uerbo; sed ipsum uerbum Deum sua carnis acceptione conceptum, ipsamque carnem uerbi Dei incarnatione conceptam.



CAP. 19.---Dei uerbum carnem factum, se pro nobis obtulisse sacrificium.

Firmissime tene, et nullatenus dubites, ipsum unigenitum Deum uerbum carnem factum se pro nobis obtulisse sacrificium, et hostiam Deo in odorem  suauitatis ; cui cum Patre et Spiritu sancto, a patriarchis et prophetis, et sacerdotibus tempore ueteris Testamenti animalia sacrificabantur; et cui nunc, id est tempore Noui Testamenti cum Patre et Spiritu sancto, cum quibus illi est una diuinitas, sacrificium et panis et uini in fide et caritate sancta catholica Ecclesia per uniuersum orbem terre offerre non cessat. In illis enim carnalibus uictimis significatio fuit carnis Christi, quam pro peccatis nostris ipse sine peccato fuerat oblaturus, et sanguinis quem erat effusurus in remissionem peccatorum nostrorum. In isto autem sacrificio gratiarum actio atque commemoratio est carnis Christi, quam pro nobis obtulit, et sanguinis,  quem pro nobis idem Deus effudit. De quo beatus Paulus dicit in Actibus apostolorum: Attendite uobis, et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sanguine suo . In illis ergo sacrificiis quid nobis esset donandum, figurate significabatur; in hoc sacrificio quid nobis iam donatum sit, euidenter ostenditur. In illis sacrificiis prenuntiabatur Filius Dei, pro impiis occidendus, in hoc autem pro impiis annuntiatur occisus. Testante Apostolo, quia Christus, dum adhuc essemus infirmi secundum tempus, pro impiis mortuus est . Et, quia cum inimici essemus, reconciliati sumus Deo, per mortem filii eius .



13 CAP. 20.---uerbum semper habet ueram carnem.

 Firmissime tene, et nullatenus dubites uerbum carnem factum, eamdem humanam carnem semper ueram habere, qua de uirgine uerbum Deus natus est, qua crucifixus et mortuus est, qua resurrexit, et in celum ascendit, et in dextera Dei sedet, in qua etiam uenturus est iudicare uiuos et mortuos. Propter quod ab angelis apostoli audierunt: Sic ueniet, quemadmodum uidistis eum euntem in celum . Et beatus Ioannes ait: Ecce ueniet cum nubibus, et uidebit eum omnis oculus, et qui cum crucifixerunt, et uidebit eum omnis tribus terre .



CAP. 21.---Ad cuncta creatura bona.

Firmissime tene, et nullatenus dubites Trinitatem Deum, id est Patrem, et Filium, et Spiritum sanctum esse naturaliter summum atque incommutabile  bonum, et ab ipso creatas esse omnes naturas. Bonas quidem, quia a summo bono facte sunt; sed mutabiles, quia de nichilo facte sunt. Nullamque esse malam naturam, quia omnis natura, in quantum natura est, bona est. Sed quia in ea bonum et minui et augeri potest, in tantum mala dicitur, in quantum bonum eius minuitur. Malum enim nichil aliud est, nisi priuatio boni. Unde constat geminum esse creature rationalis malum, id est unum, quo uoluntarie ipsa deficit a summo bono creatore suo; alterum quo inuita punietur ignis eterni supplicio. Illud passura iuste, quia hoc admisit iniuste. Et que ordinem in se non seruauit diuine institutionis, ordinem non effugiet diuine ultionis.



CAP. 22.---Nihil preter Deum eiusdem esse nature.


Firmissime tene, et nullatenus dubites neque angelos, neque quamlibet aliam creaturam eiusdem nature esse, cuius est secundum naturalem diuinitatem suam, summa Trinitas, qui est unus naturaliter Deus, Pater, et Filius, et Spiritus sanctus. Ne que enim unius nature esse poterant, ille qui fecit, et ea que fecit.



CAP. 23.---De immutabili et mutabili.

Firmissime tene, et nullatenus dubites omnem creaturam naturaliter mutabilem a Deo incommutabili factam; nec tamen posse iam quamlibet angelorum sanctorum creaturam in deterius commutari, quia sic acceperunt eternam beatitudinem, qua Deo stabiliter perfruuntur, ut ea carere non possint. Sed  hoc ipsum quod ab illo statu beatitudinis, in quo sunt beati, mutari in deterius nullatenus possunt, non eis naturaliter insitum; sed postquam creati sunt, gratie diuine largitate collatum. Si enim angeli naturaliter incommutabiles fierent, nunquam de eorum consortio diabolus et eius angeli cecidissent.



CAP. 24.---De differentia rationalis et irrationalis.

Firmissime tene, et nullatenus dubites, in omni creatura, quam spiritualem atque corpoream summa Trinitas fecit, solos spiritus angelicos et humanos intelligendi facultatem diuinitus accepisse. Ceteros uero spiritus brutorum animalium rationalem intelligentiam non accepisse, et ob hoc omnino habere non posse. Propter quod dicitur hominibus: Nolite  fieri sicut equus et mulus, quibus non est intellectus . Et ideo nec animas pecorum in homines, nec animas hominum in pecora posse aliquando transire.



CAP. 25.---De libero arbitrio.

Firmissime tene, et nullatenus dubites primos homines, id est Adam et mulierem eius, bonos et rectos, et sine peccato creatos esse cum libero arbitrio, quo possent si uellent, Deo semper humili et bona uoluntate seruire atque obedire: quo arbitrio etiam possent si uellent, propria uoluntate peccare; eosque non necessitate, sed propria uoluntate peccasse; illoque peccato sic in deterius mutatam humanam naturam, ut non solum in ipsis primis hominibus per peccatum mors obtineret regnum, sed etiam in omnes  homines transiret peccatum , mortisque dominium.



CAP. 26.---De originali peccato, eiusque remedio.

Firmissime tene, et nullatenus dubites omnem hominem qui per concubitum uiri et mulieris concipitur, cum originali peccato nasci, impietati subditum, mortique subiectum, et ob hoc natura ire filium nasci, de quo dicit Apostolus: Eramus enim et nos natura filii ire, sicut et ceteri . A qua ira nullus liberatur, nisi fide mediatoris Dei et hominum, hominis Iesu Christi, qui sine peccato conceptus sine peccato natus, sine peccato mortuus, peccatum pro nobis factum est, id est sacrificium factus est pro peccatis nostris. In ueteri quippe Testamento peccata dicebantur sacrificia, que pro peccatis offerebantur.  In quibus omnibus fuit significatio Christi, quia ipse est agnus Dei, qui tollit peccata mundi .



CAP. 27.---De baptismo.

 Firmissime tene, et nullatenus dubites non solum homines iam ratione utentes, uerum etiam paruulos, qui siue in uteris matrum uiuere incipiunt, et ibi moriuntur; siue iam de matribus nati, sine sacramento sancti baptismatis, quod datur in nomine Patris et Filii et Spiritus sancti, de hoc seculo transeunt, ignis eterni supplicio sempiterno puniendos: quia, etsi peccatum proprie actionis nullum habuerunt, originalis tamen  peccati damnationem carnali conceptione et natiuitate traxerunt.



CAP. 28.---De iudicio.

Firmissime tene, et nullatenus dubites ideo Christum ad iudicandos uiuos mortuosque uenturum, ut homines quos hic dono gratie sue gratis iustificat per fidem, et eisdem iustificatis in fide et caritate sancte matris Ecclesie usque in finem perseuerantiam donat, in suo aduentu resuscitet, glorificet, et secundum promissionem suam equales sanctis angelis faciat, et ad eum statum perducat, in quo perfecte, quantum unicuique donat, boni sunt; et ab ipsa perfectione mutari deinceps non possunt; ubi diuersa erit sanctorum gloria, sed una erit omnium uita eterna. Diabolum uero et angelos eius in ignem  eternum a Christo esse mittendos; ubi nunquam carebunt pena, quam eis preparauit diuina iustitia. Cum ipso diabolo impios et iniquos homines, de quibus Scriptura dicit: Imitantur autem eum qui sunt ex parte illius , pro eo quod eum in malis operibus imitati sunt, et ante finem presentis uite congruam penitentiam non egerunt, resumptis corporibus supplicio eterne combustionis arsuros.



CAP. 29.---Ante finem presentis uite penitentiam agendam.

Firmissime tene, et nullatenus dubites omnibus hominibus, et bonis et malis resurrectionem carnis in aduentu Domini futuram esse communem: retributionem uero iustitie Dei esse bonis malisque dissimilem, secundum quod Apostolus ait: Quia omne  resurgemus, sed non omnes immutabimur . Mutabuntur autem iusti, qui ibunt in uitam eternam. Quod Apostolus ostendit dicens: Et mortui resurgent incorrupti, et nos immutabimur . Et ostendens que erit ipsa immutatio, adiecit: Oportet enim corruptibile hoc induere incorruptionem, et mortale hoc induere immortalitatem . In eorum corporibus fiet, quod ipse Apostolus ait: Seminatur in corruptione, surget in incorruptione. Seminatur in ignobilitate, surget in gloria. Seminatur in infirmitate, surget in uirtute. Seminatur corpus animale, surget corpus spirituale . Quod propterea dixit, non quia ipsum corpus spiritus erit, sed quia uiuificante Spiritu immortale atque incorruptibile permanebit. Sic autem tunc dicitur spirituale corpus, cum non spiritus  sit; sed permaneat corpus, sicut nunc animale dicitur, cum tamen inueniatur anima non esse, sed corpus.



CAP. 30.---De martyrio, et penitentia, et baptismo.

Firmissime tene, et nullatenus dubites exceptis illis qui pro nomine Christi suo sanguine baptizantur, nullum accepturum uitam eternam, qui non hic a malis suis fuerit per penitentiam fidemque conuersus. Et per sacramentum fidei et penitentie, id est per baptismum liberatus. Et maioribus quidem necessarium est, et penitentiam de malis suis agere, et fidem catholicam secundum regulam ueritatis tenere, et sacramentum baptismatis accipere. Paruulis uero qui nec propria uoluntate credere, nec penitentiam  pro peccato quod originaliter trahunt, agere possunt, sacramentum fidei, quod est sanctum baptisma, quandiu rationis etas eorum capax esse non potest, sufficere ad salutem.



CAP. 31.---De gratia penitentie.

Firmissime tene, et nullatenus dubites neminem hic hominum posse penitentiam agere, nisi quem Deus illuminauerit, et gratuita miseratione conuerterit. Apostolus enim dicit: Ne forte det Deus illis penitentiam ad cognoscendam ueritatem, et resipiscant a diaboli laqueis .



CAP. 32.---De gratia obedientie.

Firmissime tene, et nullatenus dubites posse quidem hominem quem nec ignorantia litterarum, nec aliqua prohibet imbecillitas, uel aduersitas, uerba  sancta legis et Euangelii siue legere, siue ex ore cuiusquam predicatoris audire; sed diuinis mandatis obedire neminem posse, nisi quem Deus gratia sua preuenerit; ut quod audit corpore etiam corde percipiat, et accepta diuinitus bona uoluntate atque uirtute, mandata Dei facere et uelit et possit. Neque enim qui plantat est aliquid, neque qui rigat, sed qui incrementum dat Deus ; quia etiam operatur in nobis et uelle, et perficere pro bona uoluntate .



CAP. 33.---Deum incommutabiliter omnia nosse.

Firmissime tene, et nullatenus dubites Deo incommutabili non solum preterita, sed etiam futura omnia incommutabiliter esse notissima, cui dicitur: Qui occultorum es cognitor, qui scis omnia antequam  fiant .



CAP. 34.---De scientia.

Firmissime tene, et nullatenus dubites Trinitatem Deum incommutabilem, rerum omnium atque operum tam suorum quam humanorum certissimum cognitorem; et ante omnia secula scire quibus esset per fidem gratiam largiturus, sine qua nemo potuit ab initio mundi, usque in finem a reatu peccati tam originalis quam actualis absolui. Quos enim Deus presciit, et predestinauit conformes fieri imaginis Filii eius .



CAP. 35.---De predestinatione.

Firmissime tene, et nullatenus dubites omnes, quos uasa misericordie gratuita bonitate Deus fecit,  ante constitutionem mundi in adoptionem filiorum Dei predestinatos a Deo; neque perire posse aliquem eorum quos Deus predestinauit ad regnum celorum; nec quemquam eorum quos Deus non predestinauit ad uitam ulla posse ratione saluari. Predestinatio enim illa gratuita donationis est preparatio, qua nos Apostolus ait: predestinatos in adoptionem filiorum Dei per Iesum Christum in ipsum .



CAP. 36.---Extra Ecclesiam non prodesse baptisma.

Firmissime tene, et nullatenus dubites sacramentum baptismatis, non solum intra Ecclesiam catholicam, sed etiam apud hereticos qui in nomine Patris et Filii et Spiritus sancti baptizant, esse posse; sed extra Ecclesiam catholicam prodesse non posse.  Imo, sicut intra Ecclesiam recte credentibus per sacramentum baptismi conferri salutem; sic extra Ecclesiam baptizatis, si ad Ecclesiam non redierint, eodem baptismate cumulari perniciem. Tantum enim ualet ecclesiastice societatis unitas ad salutem, ut baptismo non saluetur, cui non ibi datur, ubi oportuit ut detur. Inesse tamen homini baptismum etiam extra Ecclesiam baptizato, sed ad iudicium inesse separato. Sed quia manifestum est ubicunque datum fuerit hoc baptisma semel esse dandum, ideo etsi ab hereticis in nomine Patris et Filii et Spiritus sancti fuerit datum, uenerabiliter agnoscendum, et ob hoc nullatenus iterandum. Saluator enim ait: Qui semel lotus est, non indiget nisi ut pedes lauet .



CAP. 37.---De eodem.

 Firmissime tene, et nullatenus dubites omnem extra Ecclesiam catholicam baptizatum participem fieri non posse uite eterne, si ante finem uite huius catholice non fuerit redditus atque incorporatus Ecclesie. Quia si habeam, inquit Apostolus, omnem fidem, et nouerim omnia sacramenta, caritatem autem non habeam, nichil sum . Nam in diebus diluuii, neminem legimus extra arcam potuisse saluari .



CAP. 38.---De hereticis et schismaticis.

Firmissime tene, et nullatenus dubites non solum omnes paganos, sed et omnes Iudeos, hereticos atque schismaticos, qui extra Ecclesiam catholicam finiunt uitam, in ignem eternum ituros, qui paratus  est diabolo et angelis eius.



CAP. 39.---De eodem.

Firmissime tene, et nullatenus dubites quemlibet hereticum siue schismaticum, in nomine Patris et Filii et Spiritus sancti baptizatum, si Ecclesie catholice non fuerit aggregatus, quantascunque eleemosynas fecerit, etsi pro Christi nomine etiam sanguinem fuderit, nullatenus posse saluari. Omni enim homini, qui Ecclesie non tenet unitatem, neque baptismus, neque eleemosyna quamlibet copiosa, neque mors pro nomine Christi suscepta proficere poterit ad salutem, quando in eo uel heretica uel schismatica prauitas perseuerat, que ducit ad mortem.



CAP. 40.---De catholicis criminosis.


Firmissime tene, et nullatenus dubites non omnes qui intra Ecclesiam catholicam baptizantur, accepturos esse uitam eternam, sed eos qui percepto baptismate recte uiuunt, id est qui se abstinuerunt a uitiis et concupiscentiis carnis. Regnum enim celorum sicut infideles heretici atque schismatici non habebunt; sic catholici criminosi possidere non poterunt.



CAP. 41.---De necessitate remissionis.

Firmissime tene, et nullatenus dubites etiam iustos atque sanctos homines, exceptis his qui baptizati paruuli mortui sunt, sine peccato hic neminem uiuere posse; semperque omni homini esse necessarium, et peccata sua usque in finem uite presentis  eleemosynis diluere, et remissionem humiliter a Deo ac ueraciter postulare.



CAP. 42.---De escis et nuptiis.

Firmissime tene, et nullatenus dubites omnem creaturam Dei bonam esse, et nichil reiiciendum quod cum gratiarum actione percipitur . Et Dei seruos qui a carnibus aut uino se abstinent, non tanquam immunda, quia a Deo facta sunt, respuere, sed a fortiori cibo et potu pro sola castigatione corporis abstinere. Nuptias quoque diuinitus institutas et benedictas. Et melius quidem esse, si quisquam sine coniugio sit, ut liberius atque plenius cogitet, que sunt Dei, quomodo placeat Deo. Tamen illis qui continentiam non uouerunt, nullum esse peccatum, si uel mulier nubat, uel uir uxorem ducat  . Nec solas primas nuptias a Deo institutas, sed etiam secundas et tertias pro eorum qui se continere non possunt, infirmitate concessas. uerum qui siue coniugati, siue a coniugio liberi continentiam Deo uouerunt, admodum esse damnabiles, si uel illi coniugale opus uoluerint appetere, quo se non accessuros, uel illi repetere a quo se recessuros; illi libera, hi communi professi sunt uoluntate.



CAP. 43.---De baptismo.

Firmissime tene, et nullatenus dubites aream Dei esse catholicam Ecclesiam, et inter eam usque in finem seculi frumento mistas paleas contineri: hoc est, bonos ac malos sub sacramentorum communione misceri, et in omni professione, siue monachorum,  clericorum, siue laicorum esse bonos, esse simul malos. Nec pro malis bonos deserendos, sed pro bonis malos, in quantum fides exigit et caritatis ratio, tolerandos; id est, si uel in Ecclesia nullius perfidie semen aspergunt, uel fratres ad aliquod malum mortifera imitatione non ducunt. Nec posse aliquem intra Ecclesiam catholicam recte credentem, beneque uiuentem alieno unquam maculari peccato, si cuiusquam peccatis nec consensionem prebeat, nec fauorem. Utiliterque malos a bonis intra Ecclesiam tolerari, si hoc cum eis bene uiuendo, et bene manendo agatur; ut et uidentes et audientes que bona sunt, mala sua respuant, et iudicandos se a Deo pro suis malis operibus scientes resipiscant.  Atque ita preuenti dono gratie de suis iniquitatibus confundantur, et ad bonam uitam per Dei misericordiam conuertantur. Bonos uero a malis intra Ecclesiam duntaxat catholicam constitutos, non debere nisi operum dissimilitudine separari; ut cum quibus diuina communicant sacramenta, non habeant mala opera, quibus illi sunt criminosi, communia. In fine uero seculi bonos a malis etiam corpore separandos, quando ueniet Christus habens uentilabrum in manu sua, et permundabit aream suam, et congregabit triticum suum in horreum; paleas autem comburet igni inexstinguibili , quando per iudicium iustum segregabit iustos ab iniustis, bonos a malis, rectos a peruersis; bonos constituet a dextris, malos a sinistris. Et eius ore  iusti eternique iudicii sempiterna atque incommutabili prolata sententia, iniqui omnes ibunt in combustionem eternam; iusti autem in uitam eternam: inique semper arsuri cum diabolo; iusti autem regnaturi cum Christo.



CAP. 44.---Capitula uere fidei firmissime tenenda.

Hec interim quadraginta capitula ad regulam uere fidei firmissime pertinentia fideliter crede, fortiter tene, ueraciter patienterque defende. Et si quem contraria his dogmatizare cognoueris, tanquam pestem fuge et tanquam hereticum abiice. Ita enim ista que posuimus fidei catholice congruunt, ut si quis non solum omnibus, sed etiam singulis uoluerit contraire, in eo quod singulis horum  contumaciter repugnat, et his contraria docere non dubitat, hereticus et fidei Christiane inimicus, atque ex omnibus catholicis anathematizandus appareat.



CAP. 45.---Leo uniuersis episcopis per Siciliam de baptismo .

Proprie in morte crucifixi, et in resurrectione ex mortuis potentia baptismatis nouam creaturam condit ex uetere, ut in renascentibus et mors Christi operetur et uita, dicente Apostolo: An ignoratis quia quicunque baptizati sumus in Christo Iesu, in morte ipsius baptizati sumus? Consepulti enim sumus cum illo per baptismum in morte, ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati facti  sumus similitudini mortis eius, simul et resurrectionis erimus . Et cetera que latius magister gentium ad commendandum sacramentum baptismatis disputauit, ut appareret ex huius doctrine spiritu regenerandis filiis hominum, et in Dei Filio adoptandis, illum diem, et illud tempus electum, in quo per similitudinem formamque mysterii ea que geruntur in membris iis que in ipso sunt capite gesta, congruerent, dum in baptismatis regula, et mors interuenit interfectione peccati, et sepulturam triduanam imitatur trina dimersio, et ab aquis eleuatio resurgentis instar est de sepulcro. Ipsa igitur operis qualitas docet celebrande generaliter gratie diem legitimum eum esse, in quo orta est et uirtus  muneris, et species actionis. Ad cuius rei confirmationem plurimum ualet, quod ipse Dominus iehsu Christus posteaquam resurrexit a mortuis, discipulis suis, in quibus omnes Ecclesiarum presules docebantur, et formam et potestatem tradidit baptizandi, dicens: Euntes docete omnes gentes, baptizantes eos in nomine Patris et Filii et Spiritus sancti . De quo utique eos etiam ante passionem potuisset instruere, nisi proprie uoluisset intelligi regenerationis gratiam ex sua resurrectione cepisse. Additur sane huic obseruantie etiam Pentecostes ex aduentu sancti Spiritus sacrata solemnitas, que de paschalis festi pendet articulo. Et cum ad alios dies alia festa pertineant, hec semper ad eum diem, qui in resurrectione Domini est, insignis  occurrit, porrigens quodammodo auxiliantis gratie manum, et eos quos a die Pasche, aut molestia infirmitatis aut longinquitas itineris, aut nauigationis difficultas interclusit, inuitans ut quibuslibet necessitatibus impediti, desiderii sui effectum dono sancti Spiritus consequantur.



CAP. 46.---Idem de eodem, ead. epist. 4.

Hoc autem nos non ex nostra persuasione defendere, sed ex apostolica auctoritate seruare, satis idoneo probamus exemplo, sequentes beatum apostolum Petrum, qui in ipso die, quo omnem credentium numerum promissus sancti Spiritus repleuit aduentus, trium millium populum sua predicatione conuersum lauacro baptismatis consecrauit. Quod sancta Scriptura, que apostolorum Actus continet,  fideli historia docet dicens: His auditis compuncti sunt corde, et dixerunt ad Petrum et reliquos apostolos: Quid faciemus, uiri fratres? Petrus autem ad illos: Penitentiam, inquit, agite, et baptizetur unusquisque uestrum, in nomine Domini nostri Iesu Christi, in remissionem peccatorum uestrorum, et accipietis donum sancti Spiritus .



CAP. 47.---Idem non esse celebrandum baptismum in Epiphania. Leo uniuersis episcopis per Siciliam .

. Si quis autem Epiphanie festiuitatem, que in suo ordine debito honore ueneranda est, ob hoc existimat priuilegium habere baptismatis, quia hoc quidam putant, quod in eadem die Dominus ad baptismum  sancti Ioannis accesserit, sciat illius baptismi aliam gratiam, aliam fuisse rationem, nec ad eamdem pertinuisse uirtutem, qua per Spiritum sanctum renascuntur, de quibus dicitur: Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Dominus enim nullius indigens remissione peccati, nec querens remedium renascendi, sic uoluit baptizari quomodo et uoluit circumcidi, hostiamque pro se emundationis offerri. Ut qui factus fuerat ex muliere, sicut Apostolus ait, fieret et sub lege , quam non uenerat soluere, sed implere , et implendo finire, sicut beatus Apostolus predicat, dicens: Finis autem legis Christus, ad iustitiam omni credenti . Baptismi autem sui in se condidit  sacramentum, quia in omnibus primatum tenens, se docuit esse principium. Et tunc regenerationis potentiam sanxit, quando de latere ipsius profluxerunt sanguis redemptionis et aqua baptismatis.



CAP. 48.---Idem Leo primus Leoni episcopo Rauennati, epist. 38, c. 1. De his qui utrum baptizati sunt nescitur.

 Cum itaque baptismi sui nichil recordetur qui regenerationis est cupidus, nec alter attestari de eo possit qui sciat consecratum, nichil est in quo peccatum possit obrepere, cum in hac parte conscientie sue nec ille reus sit qui consecratur, nec ille qui consecrat: scimus quidem inexpiabile esse facinus, quoties  iuxta hereticorum dogma, contra sanctorum Patrum instituta, cogitur aliquis lauacrum quod regenerandis semel tributum est, bis subire, Apostolica reclamante sententia, qui nobis unam predicat in Trinitate Deitatem unam in fide confessionem, unum in baptismate sacramentum . Sed in hoc nichil simile formidatur, quoniam non potest in iterationis crimen uenire, quod factum esse omnino nescitur. Atque ideo quoties persona talis inciderit, sollicita primum examinatione discutite, et longo tempore, nisi forte supremus finis immineat, indagate, utrum nemo penitus sit, qui testimonio suo iuuare possit ignorantiam nescientis. Et cum constiterit hunc qui baptismatis indiget sacramento, sola inaniter suspicione prohiberi, accedat intrepidus  ad consequendam gratiam, cuius in se nullum scit esse uestigium. Nec uereamur huic ianuam salutis aperire, quam nunquam docetur ingressus.



CAP. 49.---Gregorius in Moralibus, lib. Iu, cap. 2. Quod apud ueteres idem fides, uirtus sacrificii, mysterium circumcisionis, quod apud nos baptisma, ualebat.

 Quod apud nos ualet aqua baptismatis, hoc egit apud ueteres, uel pro paruulis sola fides, uel pro maioribus uirtus sacrificii, uel pro his, qui ex Abrahe stirpe prodierant, mysterium circumcisionis.



CAP. 5O.---De eodem. August. ad ualerium contra Iulianum, De nuptiis et concup. l. II, c. 11.

 Ex quo instituta est cicumcisio in populo Dei, quod erat tunc signaculum iustitie fidei, ad significationem purgationis, ualebat et paruulis originalis ueterisque peccati, sicut et baptismus ex illo ualere cepit, ad innouationem hominis, ex quo institutus est.



CAP. 51.---Bracarense concilium I, cap. 23.

Placuit ut nullus eum baptizandi ordinem pretermittat quem et antea tenuit metropolitana Bracarensis ecclesia, et pro amputanda aliquorum dubietate profuturus episcopus, scriptum sibi et directum a sede beatissimi Petri apostoli suscepit.



CAP. 52.---De eadem re. uictor papa Theophilo episcopo, cap. I. Quod gentiles ad fidem uenientes a quocunque, quacunque hora, in quocunque flumine baptizandi sunt.


Si necesse fuerit, aut mortis periculum ingruerit, gentiles ad fidem uenientes, quocunque loco uel momento ubicunque euenerit, siue in flumine, siue in mari, siue in fontibus, tantum Christiane confessionis credulitate clarificata baptizentur. Ipsum quoque quod in baptismo polliciti sunt, summopere est attendendum, ne infideles sed fideles inueniantur. Ipsi uero qui infidelitatis nota asperguntur, infames efficiuntur, atque inter fideles minime reputantur.



CAP. 53.---Augustinus de 70 heresibus.

Lectiani [Selestiani] heretici negant esse uisibilem  paradisum, et baptismum in aqua non accipiunt.



CAP. 54.---Haymo super primam epistolam ad Romanos.

Fortassis queret aliquis quare in aqua solummodo, et non aliquando in uino baptismus consecretur. Cui respondit beatus Ambrosius: »Idcirco uniformiter hoc fieri in aqua, ut intelligatur quod, sicut aqua sordes corporis, aut uestimenti abluit, ita illud baptisma anime maculas sordesque uitiorum emundando abstergit.«



CAP. 55.---Gregorius Fortunato episcopo Neapolis .

 Pridem precepimus ut de monasterio  Sancti Andree, quod est super Mascalas, baptisterium propter monachorum insolentias debuisset auferri atque in eodem loco, quo fontes sunt, altaria fundari. Cuius rei perfectio hactenus est protracta. Admonemus itaque fraternitatem tuam ut nullam iam moram post susceptas presentes litteras nostras inferas; sed, repleto loco ipsorum fontium, altare ad sacra celebranda mystica, illic sine aliqua dilatione fundetur.



CAP. 56.---Gelasius Sabino episcopo.

Nec enim numerus baptizandis iuste creditur imponendus, cum quanti forte petierint, uel ad regenerationem festinauerint, non sint pro alterius uoluntate pellendi. Et ideo superfluam constitutionem modis omnibus refutantes, uolumus ut unusquisque  aut in uicina sibi ecclesia, aut in electa, pro sue mentis baptizetur arbitrio.



CAP. 57.---Ex libro Pontificali.

Marcellus 25 titulos in urbe Roma constituit, quasi dieceses propter baptismum, et penitentiam multorum.



CAP. 58.---Siricius papa Himerio Tarraconensi episcopo, cap. II.

 Non ratione auctoritatis alicuius, sed sola temeritate presumitur, ut passim et libere natalitio Christi, seu apparitione, nec non apostolorum seu martyrum festiuitatibus, innumere, ut asseris, plebes baptismi mysterium consequantur: cum hoc sibi priuilegium apud nos,  et apud omnes Ecclesias, Dominicum Pascha specialiter cum sancta Pentecoste defendat. Item: Infantibus qui necdum loqui possunt per etatem, uel his qui sunt in qualibet necessitate, si opus fuerit, sacri baptismatis unda, omni uolumus celeritate succurri.



CAP. 59.---Leo papa episcopis per Siciliam, epist. 4, cap. 6.

 Euidenter agnoscitis in baptizandis electis, qui secundum apostolicam regulam et exorcismis scrutandi, et ieiuniis sanctificandi, et frequentibus predicationibus imbuendi, duo tantum tempora, id est Pascha et Pentecosten esse seruanda.



CAP. 60.---Gerundense concilium cap. 4.


 De catechumenis baptizandis id decretum est, ut in Pasche solemnitate uel Pentecostes ad baptizandum ueniant. Ceteris solemnitatibus infirmi tantummodo debeant baptizari.



CAP. 61.---Gregorius Fantino defensori.

Si Iudeis baptizandis longum uel triste uidetur solemnitatem sustinere paschalem; et eos nunc ad baptisma festinare cognoscis ne, quod absit! longa dilatio retro possit eorum animos reuocare, cum fratre nostro episcopo loci illius loquere, ut penitentia ac abstinentia 40 diebus indicta, aut die Dominico, aut si celeberrima festiuitas fortassis occurrerit, eos omnipotentis Dei misericordia protegente  baptizet.



CAP. 62.---Gregorius respondens Augustino .

 Baptizari, uel enixam ipsam mulierem, uel hoc quod genuerit, si mortis periculo urgetur, uel ipsam hora eadem qua gignit, uel hoc quod gignitur eadem hora qua natum est, nullo modo prohibetur.



CAP. 63.---Gregorius clero et plebi Tarensi.




 Laicis Christianis baptizare plerumque conceditur.



CAP. 65.---Concilium Carthaginense Iu, cap. 100.

Mulier baptizare non presumat.



CAP. 66.---Isidorus de officiis, lib. II, cap. 34.

Illud quod nec priuatis, nec clericis [adde sine gradu] baptizare liceat, nisi tantum sacerdotibus in Euangelio legimus apostolis tantum permissum .



CAP. 67.---Ibidem.

Item: Constat baptisma solis sacerdotibus traditum [adde esse], eiusque ministerium nec ipsis diaconibus  explere est licitum absque episcopo uel presbytero, nisi his procul absentibus ultima languoris cogat necessitudo [necessitas]: quod et laicis fidelibus plerumque permittitur, ne quisquam sine remedio salutari de seculo euocetur.



CAP. 68.---Rabanus de institutione clericorum, lib. I, cap. 7.

Apostoli septem diacones propter sacramentum eiusdem numeri ordinauerunt ad ministerium, et ad officium altaris, qui leguntur etiam et predicasse et baptizasse non paucos.



CAP. 69.---Quod acolythus non baptizet.

Ex libro Pontificali. Bonifacius tertius constituit, ut Lateranus acolythus non baptizet, sed diaconus et subdiaconus sequentes.



CAP. 70.---Ambrosius super I Epist. ad Corinthios, cap. 1.


Maius est euangelizare quam baptizare, ideo Apostolus non se missum baptizare dicit, sed euangelizare, quia in episcopo omnium ordinationum dignitus est. Caput est enim ceterorum membrorum. Per quod et illos humiliat, quibus Corinthii multum dabant, propterea quod ab illis fuerant baptizati, ut ex eo scirent non magnum esse baptizare, quia non omnis qui baptizat idoneus est et euangelizare. uerba enim solemnia sunt, que dicuntur in baptismate. Denique Petrus apostolus credentem Cornelium cum suis iussit baptizari, nec dignatus est ministris astantibus hoc opus facere. Si enim defuissent, ipse hoc ageret necessitate compulsus.



CAP. 71.---Leo nonus in synodo habita Remis, cap. 4.


Ne quis pro sepultura uel baptismo, seu pro eucaristia, aut infirmorum uisitatione quidquam exigat.



CAP. 72.---Gelasius episcopis per Campaniam et Brutios constitutis.

Baptizandis consignandisque fidelibus pretia nulla prefigant aliqui; nec illationibus quibuslibet impositis, exagitare cupiant renascentes.



CAP. 73.---Toletanum concilium XI, cap. 8.

 Quicunque in ecclesiastico ordine constituitur, aut pro baptizandis, consignandisque fidelibus, aut pro collatione chrismatis, aut promotionibus graduum pretia quelibet uel premia  nisi uoluntarie oblata, pro huiusmodi ambitione susceperit; equidem si, sciente loci episcopo, tale quidquam a subditis perpetratur, idem episcopus duobus mensibus excommunicationi subiaceat, pro eo quod et scita mala contexit, et correctionem necessariam non adhibuit. Sin autem eorum quispiam eodem nesciente quodcunque pro supradictis capitulis accipiendum sibi esse crediderit, si presbyter trium mensium excommunicatione plectatur. Si diaconus, quatuor; subdiaconus uero uel clericus his cupiditatibus seruiens, et competenti pena, et debita excommunicatione plectendus est.



CAP. 74.---Bracarense concilium II, cap. 7.

Si qui infantes suos ad baptismum offerunt, suscipiantur  a clericis.



CAP. 75.---Ibidem, cap. 1.

 Persingulas Ecclesias episcopi, et per dieceses ambulantes, primum discutiant clericos, quomodo ordinem baptismi uel missarum teneant, et qualiter quecunque officia in Ecclesia peragunt, et si rectum quid inuenerint, Deo gratias agant. Si autem minime, docere debent ignaros, et hoc modis omnibus precipere, sicut antiqui canones iubent, ut  ante 20 dies baptismi ad purgationem exorcismi catechumeni currant, in quibus 20 diebus omnino symbolum, quod est: Credo in Deum Patrem omnipotentem, specialiter doccatur.



CAP. 76.---Augustinus de penitentia c. 2.


 Omnis qui iam sue uoluntatis arbiter constitutus est, cum accedit ad sacramentum fidelium, nisi cum peniteat uite ueteris, nouam non potest inchoare. Ab hac penitentia cum baptizantur soli paruuli immunes sunt: nondum enim uti possunt libero arbitrio.



CAP. 77.---Augustinus ad Seleutianam [Solestianum], epist. c. 8.

 Agunt homines ante baptismum penitentiam de prioribus peccatis; ita tamen ut etiam baptizentur sicut scriptum est in Actibus apostolorum, loquente Petro ad Iudeos ac dicente: Agite penitentiam et baptizetur unusquisque  uestrum in nomine Domini Iesu Christi .



CAP. 78.---Rabanus de institutione clericorum lib. I, cap. 27.

 Primum interrogetur paganus, si abrenuntiet diabolo et omnibus damnosis eius operibus atque fallaciis cunctis, ut primum respuat errorem, sic appropinquet ad ueritatem, possitque, iuxta Apostolum, deponere ueterem hominem secundum ueterem conuersationem , qui corrumpitur secundum desideria erroris, abnegans impietatem et secularia desideria .



CAP. 79.---Ambrosius De sacramentis l. I, c. 11.

Quando te interrogauit leuita, abrenuntias diabolo et omnibus operibus eius, quid respondisti? Abrenuntio. Abrenuntias seculo, et omnibus uoluptatibus  eius, quid respondisti? Abrenuntio. Memor esto sermonis, et nunquam tibi excidat tue series cautionis.



CAP. 80.---Gregorius I, homilia 29, de eod

In die baptismatis omnibus nos actibus antiqui hostis, atque omnibus pompis abrenuntiare promisimus. Itaque unusquisque uestrum ad considerationem suam mentis oculos reducat: consideret si seruet post baptismum, quod ante baptismum spopondit.



CAP. 81.---Rabanus, de inst. cler.

Post abrenuntiationem apostolice fidei, ostenditur ei Symbolum, et exquiritur ab eo si credat in Deum Patrem omnipotentem, et in Iesum Christum  Filium eius unicum Dominum nostrum, et in Spiritum sanctum unum Deum in Trinitate et unitate; si confiteatur unam esse sanctam Ecclesiam catholicam, et si credat remissionem peccatorum et uitam eternam. Hec ergo omnia si se uere profitetur credere, iam incipit per fidem induere nouum hominem qui secundum Deum creatus est, in iustitia et sanctiate ueritatis , quo tamen plene imbuitur, quando per baptismi lauacrum regeneratur.



CAP. 82.---Cap. 25, lib. I.

Ante baptismum catechizandi debet hominem preuenire officium [al. in hominem peruenire officium], ut fidei primum catechumenus accipiat rudimentum.



CAP. 83.


(C. Ante baptismum de cons., dist. 4. Item: Prius ipse iehsu ceci nati oculos luto, ex sputo facto superliniuit, et sic ad aquas Sile misit , quia prius debet baptizandus fide incarnationis Christi instrui, et sic ad baptismum iam credulus admitti, ut sciat cuius gratie in eo est particeps, et cui iam debitor fiat deinceps.



CAP. 84.---Cap. 26.

Baptizandis traditur salutare Symbolum, quasi commonitorium fidei, et sancte confessionis indicium, quo instructi agnoscant quales iam ad gratiam Christi exhibere se debeant.



CAP. 85.---Beda super Esdram, lib. II.

Pulchre in Ecclesia his salubris mos doctrina Patrum  inoleuit, ut his qui catechizantur, quatuor Euangeliorum sacramentum explanetur, ac recitentur exordia.



CAP. 86.

Item noue uite auditoribus Symbolum fidei tradimus, quod per duodecim apostolos ordinatum est, et totidem sententiis comprehensum.



CAP. 87.---Nicolaus papa Ioanni archiepiscopo Rauenne.

 Catechismi baptizandorum a sacerdotibus uniuscuiusque Ecclesie possunt fieri, sicut in sancta hac Romana  Ecclesia, solemniter fieri comprobatur.



CAP. 88.---Isidorus de officiis, lib. II, cap. 9.

 Competentibus salutare Symbolum traditur quasi commonitorium fidei et sancte confessionis indicium, quo instructi agnoscant, quales iam ad gratiam Christi exhibere se debeant.



CAP. 89.---Augustinus de Symbolo, lib. I, cap. 1.

Accipite regulam fidei, quod Symbolum dicitur; et cum acceperitis, in corde scribite et quotidie dicite apud uos: Antequam dormiatis, antequam procedatis, Symbolo uestro uos munite.



CAP. 90.---Rabanus de institutione clericorum, lib. I, cap. 27.

 Postquam se baptizandus per confessionem uere fidei in alterius commendauerit dominium, et per abrenuntiationem a prioris possessoris se alienauerit seruitio, exsufflatur  ab eo seua potestas, ut per pium sacerdotis ministerium Spiritui sancto cedat fugiens spiritus malignus.



CAP. 91.---Beda super Regum lib. Iu.

Recti ordinis est, ut doctores ueritatis prius ab auditorum precordiis omnem spiritum immundum exsufflando, et catechizando abigant; et sic eos qui fuerant castra demonum, sed facti iam possessio spiritualis Isrel, societati sortis sanctorum mysteriis salutaribus imbuendo aggregent.



CAP. 92.---Augustinus contra Iulianum, lib. Iu.

 Exsufflantur paruuli in exorcismo, priusquam baptizentur.



CAP. 93.---Lib. Iu.


Ab eis qui renascuntur in Christo, princeps mundi mittitur foras, quod mysteria significant, quando paruuli baptizandi exorcizantur et exsufflantur.



CAP. 94.---Augustinus de Symbolo, lib. I, cap. 1.

 Sicut nostis, paruuli et exsufflantur et exorcizantur ut pellatur ab eis diaboli potestas inimica, que decepit hominem, ut possideret homines. Non ergo creatura Dei in infantibus exorcizatur aut exsufflantur, sed ille sub quo sunt qui sub peccato nascuntur.



CAP. 95.---Rabanus de instit. clericorum, lib. I, cap. 28.

 Postea signatur baptizandus signaculo sancte crucis, tam in fronte  quam in corde, ut ipse apostata diabolus in uase suo pristino sue interemptionis cognoscens signum, iam sibi deinceps sciat illud esse alienum.



CAP. 96.---Augustinus de Symbolo, lib. II, cap. 1.

Nondum adhuc per sacrum baptisma renati estis, sed per crucis signum in utero sancte matris Ecclesie iam concepti estis.



CAP. 97.---Rabanus, ibidem.

Exin iam dicuntur super eum orationes, ut fiat catechumenus.



CAP. 98.---August. de Symbolo, lib. Iu, cap. 1.

Omnia sacramenta que acta sunt et aguntur in uobis per ministerium seruorum Dei exorcismis, orationibus, canticis spiritualibus, insufflationibus, cilicio, inclinatione ceruicum, humilitate pedum,  pauor ipse omni securitate appetendus. Hec omnia, ut dixi, esce sunt que nos reficiunt in utero, ut renatos ex baptismo hilares uos mater exhibeat Christo.



CAP. 99.---Rabanus, ibid.

Tunc datur baptizando sal benedictum in os, ut per sal typicum sapientie sale conditus, fetore careat iniquitatis, et nec a uermibus peccatorum ultra putrefiat, sed magis illesus seruetur ad maiorem gratiam percipiendam.



CAP. 100.---Beda super Regum [Esdram], lib. II, cap. 9.

 Sal celestis sapientie quo initiantur catechumeni, in cunctis operum nostrorum sacrificiis offerre  iubemur.



CAP. 101.---Isidorus de officiis, lib. II, cap. 19.

Sales in ministerio catechumenis dandos a Patribus ideo est institutum, ut eorum gustu condimentum sapientie percipiant, neque desipiant a sapore Christi, nec sint fatui, ut retro respiciant sicut uxor Loth .



CAP. 102.---Rabanus, ibid.

 Dehinc iterum exorcizatur diabolus, ut suam nequitiam cognoscens, et iustum super se Dei iudicium timens recedat ab homine, nec iam contendat eum arte sua subuertere, ne baptismum consequatur, sed magis  honorem Deo creatori suo exhibens reddat opus Deo factori suo.



CAP. 103.---Gregorius, homilia 29 .

 Sacerdotes, cum per exorcismi gratiam manum credentibus imponunt, et habitare malignos spiritus in eorum mente contradicunt, quid aliud faciunt nisi demonia eiiciunt?



CAP. 104.---Rabanus, ibid.

 Postea tanguntur ei nares et aures cum saliua, et dicitur ei uerbum euangelicum, quod iehsu quando surdum et mutum sanauit, tangens cum sputo linguam eius, et mittens digitos in auriculas eius, dixit: Effeta, quod est adaperire . Hoc enim sacramentum hic agitur, ut  per saliuam typicam, et sacerdotis tactum sapientia, et uirtus diuina salutem eiusdem catechumeni operetur; ut aperiantur ei nares ad accipiendum odorem notitie Dei, ut aperiantur illi aures ad audiendum mandata Dei, sensuque intimo cordis reponendum.



CAP. 105.---Beda in libro primo, homilia 19 .

Mos increbuit Ecclesie, ut sacerdotes illius his quos percipiendis baptismi sacramentis preparant, prius inter cetera consecrationis exordia, de saliua oris sui nares tangant et aures, dicentes: Effeta. Per saliuam quidem oris sui gustum, quo initiandi sunt, superne sapientie designantes; per tactum uero narium, ut abiectis delectationibus noxiis,  solum Christi semper amplectantur odorem.



CAP. 106.---Ambrosius de sacramentis, lib. I, cap. 1.

Quid egimus in Sabbato? Nempe apertionem, quia mysteria celebrata sunt apertionis, quando tibi aures sacerdos tetigit et nares. Quod significauit in Euangelio Dominus noster iehsu Christus, cum ei oblatus esset surdus et mutus, tetigitque aures et os eius . Aures, quia surdus erat. Os, quia mutus erat, et ait: Effeta, Hebraicum uerbum, quod Latine dicitur, adaperire. Ideo igitur tibi sacerdos tetigit aures, ut aperirentur aures tue ad sermonem, et ad eloquium sacerdotis. Item: Propter gloriam muneris et operis non os tangit episcopus, sed nares,  ut bonum odorem accipias pietatis eterne.



CAP. 107.---Nicenum concilium, cap. 14.

De catechumenis lapsis sancto et magno concilio placuit, ut tribus annis sint inter audientes; post hec autem cum catechumenis forent.



CAP. 108.---Pro catechumenis Rabanus, ibid.

 Deinde a sacerdote inungitur, ut sacrum baptisma cum fide accepta custodiatur. Ungitur illius tunc pectus de oleo sanctificato, cum inuocatione sancte Trinitatis mens eius confortetur. Ungitur et inter scapulas de eodem oleo, ut undique muniatur, et ad bona opera facienda per Dei gratiam roboretur.



CAP. 109.---Ambrosius de sacramentis, lib. I, cap. 2.

 uenisti  ad fontem, ingressus es, considera quos uideris; quid locutus sis, repete diligenter. Occurrit tibi leuita; occurrit tibi presbyter: unctus es quasi athleta Christi, ut ad baptismum catechumenus accedas.



CAP. 110.---Rabanus, eod. l., c. 28.

Consecratur fons, et ad ipsum baptismum catechumenus accedit.



CAP. 111.---Ambrosius de sacramentis, tract. 2, cap. 5.

 uenit sacerdos ad fontem, dicit precem, inuocat Patris nomen, presentiam Filii et Spiritus sancti; utitur uerbis celestibus, que Christi sunt, quod baptizetur in nomine Patris et Filii et Spiritus sancti.



CAP. 112.---Capitularium, lib. uI, cap. 77.


In Sabbato sancto Pasche uel Pentecostes, si quis uelit aquam consecratam ad aspersionem in domo sua recipere, ante chrismatis infusionem accipiat.



CAP. 113.---Augustinus de Symbolo, lib. I, cap. 1.

 Hac nocte circa nos actum est quod ceteris noctibus actum non est, ut ex locis secretis singuli produceremini in conspectu totius Ecclesie. Ibique ceruice humiliata, que male fuerat ante exaltata, in humilitate pedum cilicio substrato in uobis celebraretur examen, atque ex uobis exstirparetur diabolus superbus, dum super nos inuocatus est humiliter [humilis] altissimus Christus.



CAP. 114.---Stephanus u Stiliano archiepiscopo.

 Nunquid non omnia carismata sacerdotalis ministerii, crucis figura perficiuntur? Nunquid ne baptismatis unda nisi cruce sanctificata peccata relaxat? Et ut cetera pretereamus, sine crucis signaculo quis sacerdotii gradus ascendit.



CAP. 115.---Augustinus de unico baptismo, lib. uI 

 Si non sanctificatur aqua, cum aliqua erroris uerba per imperitiam precator effundit, multi non solum mali, sed etiam boni fratres in ipsa ecclesia non sanctificant aquam. Multorum enim preces emendantur quotidie, si doctoribus fuerint recitate, et multa in eis reperiuntur contra catholicam fidem. Nunquid  si manifestetur aliquos baptizatos, cum ille preces dicte super aquam fuissent, iubebuntur denuo baptizari? Quid ita? Quia plerumque precis uitium superat precantis affectus, et quia certa illa uerba euangelica, sine quibus non potest baptismus consecrari, tantum ualent, ut per illa sic euacuentur, quecunque in prece uitiosa contra. regulam fidei dicuntur, quemadmodum demonium nomine Christi excluditur. Nam, utique hereticus si afferat precem uitiosam, nec bonum habeat caritatis affectum, quo possit illa imperitia superari, et ideo similis est ei quicunque in ipsa catholica inuidus et maleuolus quales illic arguit Cyprianus. Afferat etiam, ut fieri solet, aliquam precem, in qua loquatur contra regulam fidei; multi quippe irruunt in preces, non solum  ab imperitis loquacibus, sed etiam ab hereticis compositas, et per ignorantie simplicitatem non eas ualentes discernere utuntur eis, arbitrantes quod bone sint, nec tamen quod in eis peruersum est, euacuat illa que ibi recta sunt, sed ab eis potius euacuatur.



CAP. 116.---Lib. III.

 Non est aqua profana et adultera, super quam Dei nomen inuocatur, etiamsi a profanis et adulteris inuocetur, quia nec ipsa creatura, nec ipsum nomen adulterum est.



CAP. 117.---Lib. u.

 Quomodo aquam mundat, et sanctificat homicida? quomodo oleum benedicunt tenebre?  Si autem sacramentis adest et uerbis suis, per quoslibet administrentur, et sacramenta Dei ubique recta sunt, et mali homines, quibus nichil prosunt, ubique peruersi sunt.



CAP. 118.---Augustinus contra Iulianum, lib. Iu.

Recole quemadmodum in Ecclesia Christi baptismatis mysteria celebrentur, et inuenies, quod abrenuntient et paruuli per ora gestantium, sicut per ora gestantium credunt. Item:



CAP. 119.

Quisquis negat paruulos credere per ora gestantium, neget eos et accipere baptismum, quia in manibus gestantium reluctantur.



CAP. 120.---Augustinus de libero arbitrio, lib. III, cap. 28.

  Illud perscrutari homines solent, sacramentum baptismi Christi quid paruulis prosit, cum, eo accepto, plerumque moriantur, priusquam ex eo quidquam cognoscere potuerint. Qua in re, satis pie recteque creditur prodesse paruulo eorum fidem, a quibus consecrandus offertur. Et hoc Ecclesie commendat saluberrima auctoritas, ut ex eo quisque sentiat, quid sibi prosit fides sua, quando in aliorum quoque beneficio, qui propriam nondum habent potestatem, commoda sit.



CAP. 121.---Augustinus de penitentie medicina, cap. 11.

Paruulis ad consecrationem remissionemque originalis peccati prodest eorum fides a quibus offeruntur,  ut quascunque maculas delictorum per alios ex quibus nati sunt, contraxerunt, aliorum etiam interrogatione purgentur.



CAP. 122.---Augustinus super Ioannem, tract. 80.

uerbum fidei tantum ualet in Ecclesia Dei, ut per ipsum credentem, offerentem, benedicentem, ungentem, etiam tantillum mundet infantem, quamuis nondum ualentem corde credere ad iustitiam, et ore confiteri ad salutem .



CAP. 123.---Isidorus de officiis, lib. II, cap. 28.

 Aegrotantes si pro se respondere non possunt, cum uoluntatis eorum testimonium sui dixerint, baptizentur. Similiter et de penitentibus agendum.



CAP. 124.---Augustinus de baptismo unico.


 Si pro eo qui respondere potest in baptismo alius respondeat, non itidem ualet. Ex qua regula illud in Euangelio dictum est quod omnes, cum legitur, naturaliter mouet: Aetatem habet, ipse pro se loquatur .



Cap. 125.---Augustinus de adulterinis coniugiis ad Pollentium, lib. I, cap. 28, tomo uI operum.

Ego non solum alios catechumenos, uerum etiam ipsos, qui uiuentium coniugiis copulati retinent adulterina consortia, cum saluos corpore in his permanentes non admittamus ad baptismum; tamen si desperati, et intra se penitentes iacuerint, nec pro se respondere potuerint, baptizandos esse puto, ut  etiam hoc peccatum cum ceteris lauacro regenerationis abluatur. Quis enim nouit utrum fortassis adulterine carnis illecebra usque ad baptismum statuerant detineri? Si autem ab illa desperatione recreati potuerint uiuere, aut facient quod statuerant, aut edocti obtemperabunt, aut de contemptoribus fiet, quod fieri etiam de baptizatis talibus solet. Que autem baptismatis, eadem et reconciliationis est causa, si forte penitentem est finiende uite periculum preoccupauerit. Nec enim ipsos ex hac uita sine arrha sue pacis exire uelle debet mater Ecclesia.



CAP. 126.---Ambrosius de sacramentis, tract. 2, cap. 7.

Interrogatus es: Credis in Deum Patrem omnipotentem?  Dixisti: Credo; et mersisti, hoc est sepultus es. Iterum interrogatus es: Credis et in Deum nostrum Iesum Christum, et in crucem eius? Dixisti: Credo; et mersisti. Ideo et Christo es consepultus. Qui enim Christo consepelitur, cum Christo resurgit . Tertio, interrogatus es: Credis et in Spiritum sanctum? Credo; et tertio mersisti, ut multiplicem lapsum superioris etatis absolueret trina confessio.



CAP. 127.---Gregorius III pape Bonifacio .

Quosdam baptizatos absque interrogatione Symboli, ab adulteris et indignis presbyteris fassus es. In his tua dilectio teneat antiquum morem Ecclesie; quia quisquis in nomine Patris, et Filii, et Spiritus  sancti baptizatus est , eum rebaptizari minime liceat. Non enim in nomine baptizantis, sed in nomine Trinitatis huius gratie donum percepit.



CAP. 128.---Canones apostolorum, capitulo 5.

 Si quis presbyter trinam mersionem unius mysterii non celebret, sed semel mergat in baptismate quod dare iubetur in Domini mortem, deponatur. Non dixit Dominus: In morte mea baptizate; sed: Euntes, docete omnes gentes, baptizantes eos in nomine Patris, et Filii, et Spiritus sancti .



CAP. 129.---Toletanum concilium Iu, cap. 5.

 Propter uitandum  schismaticis scandalum, uel heretici dogmatis usum, simplam teneamus baptismi mersionem.



CAP. 130.---Gregorius Leandro episcopo .

 De trina mersione baptismatis nichil responderi uerius potest, quam ipsi sensistis, quia in una fide nichil officit sancte Ecclesie consuetudo diuersa. Nos autem quod tertio mergimus, triduane sepulture sacramenta signamus, ut dum tertio ab aquis infans educitur, resurrectio triduani temporis exprimatur. Quod si quis forte, etiam pro summe Trinitatis ueneratione estimet fieri, neque hoc aliquid obsistit baptizandum semel in aquis mergere. Quia dum tribus subsistentiis una substantia est, reprehensibile esse, nullatenus potest infantem in baptismate, uel ter, uel semel  mergere, quando et in tribus mersionibus personarum Trinitas, et in una potest diuinitatis singularitas designari.



CAP. 131.---Rabanus super Epist. ad Ephes. lib. II.

Eodem modo in Patrem et Filium et Spiritum sanctum baptizamus, et ter mergimus, ut Trinitatis unum appareat sacramentum. Item: Licet ter baptizemus propter mysterium Trinitatis, tamen unum baptisma reputatur.



CAP. 132.---Antissiodorense concilium, cap. 25.

 Non licet abbati, nec monachis de baptismo suscipere filios, nec commatres habere.



CAP. 133.---Capitularium, lib. uII, cap. 494.


Monachi sibi compatres commatresue non faciant, nec osculentur feminas.



CAP. 134.---Augustinus Dominica prima post Pascha, qui sic incipit: Hodiernus dies.

 uos ante omnia tam uiros quam femineas, qui filios in baptismo suscepistis moneo, ut uos cognoscatis fideiussores apud Deum exstitisse, pro illis quos uisi estis de sacro fonte suscipere, ideo semper eos admonete, ut castitatem custodiant, iustitiam diligant, caritatem teneant, hoc omnibus faciant quod sibi fieri uolunt, auguria non seruent, et ad arbores, et ad fontes uota non reddant, incantatores, aut caragios, sacrilegia, phylacteria, uelut diaboli uenena  fugiant, nec furtum faciant, nec falsum testimonium dicant. Ante omnia Symbolum et orationem Dominicam et uos ipsi tenete, et illis quos excepistis ostendite.



CAP. 135.---Nicolaus ad consulta Burgarorum.

Ita diligere debet homo eum, qui se suscepit ex sacro fonte, sicut patrem. Item: Est inter patres et filios spirituales gratuita et sancta communio, que non est dicenda consanguinitas, sed potius habenda spiritualis proximitas. Unde inter eos non arbitramur fieri [alias esse] posse quodlibet coniugale connubium, quandoquidem nec inter eos qui natura, et eos qui in adoptione filii sunt uenerande Romane leges matrimonium contrahi permittunt. Item: Si inter eos contrahitur matrimonium quos  adoptio iungit; quanto potius a carnali oportet inter se contubernio cessare, quos per celeste sacramentum regeneratio sancti Spiritus iunxit. Longe igitur congruentius filius patris mei uel frater meus appellatur is quem gratia diuina, quam quem humana uoluntas, ut filius uel frater meus esset, elegit, prudentiusque ab alterna corporis commistione secernimur.



CAP. 136.---Idem Salemonio episcopo.

Nosse desideras utrum mulier que uiri filium ex alia filia genitum de sacro fonte leuauerit, postmodum possit cum eodem uiro copulari? Quos ideo iungi posse decernimus, quia secundum sacros canones nisi amborum consensu nullius religionis obtentu debet coniux dimittere coniugem. Pertinet  autem ad ingens uxoris exitium, que habens odio uirum uel infirmitatem eius non considerans, quasi causa pietatis operatur impietatem: maxime cum precipiat Apostolus: Nolite, inquiens, fraudare inuicem, nisi ex consensu ad tempus ut uacetis orationi . Et iterum: Reuertimini in idipsum, ne tentet uos Satanas propter incontinentiam uestram . Ergo, si non ex consensu utriusque coniugis hoc esse factum probatur, non fraudentur inuicem, sed reuertantur in idipsum, presertim cum dicat Apostolus: Uxor sui corporis potestatem non habet, sed uir; sic uir potestatem non habet sui corporis, sed mulier .



CAP. 137.---Idem Salamoni Constantiensi episcopo.

 Sciscitatur a nobis sanctitas uestra, si aliquis homo duas spirituales commatres habere ualeat, unam post alteram. In quo fraternitas tua meminisse debet scriptum esse: Erunt duo in carne una . Itaque, cum constet quia uir et uxor una caro per connubium efficiuntur, restat nimirum uirum compatrem constitui illi mulieri cui in matrimonio assumpta uxor commater esse uidebatur: et idcirco liquet uirum illi femine non posse iungi in copula que commater erat eius, cum qua idem una fuerat caro effectus.



CAP. 138.---Idem Carolo archiepiscopo et eius suffraganeis.

Si quis cum commatre spirituali fuerit fornicatus, anathematis ut scitis percutitur ictibus [iaculis]. Similiter  autem et illum percutere promulgamus, qui cum ea quam de sacro fonte baptismatis susceperit, aut cum illa, quam ante episcopum tenuerit cum sacro chrismate fuerit uncta, fornicationis perpetrauerit scelus; legitimam tamen si habuerit uxorem, non dimittit.



CAP. 139.---Ex decretis Gregorii iunioris.

Si quis spiritualem commatrem in coniugium duxerit, anathema sit.



CAP. 140.---Rabanus eodem libro, cap. 28.

 Postquam ascenderit baptizatus de fonte, statim signatur in cerebro a presbytero cum sacro chrismate, sequente simul et oratione, ut Christi regni particeps fiat, et a Christo Christianus possit uocari.



CAP. 141.---Ambrosius de sacramentis, tractat. 2, cap. 7.


 Emersisti, uenisti ad sacerdotem; quid tibi dixit? Deus, inquit, Pater omnipotens, qui te regenerauit ex aqua et Spiritu, concessitque tibi peccata tua, ipse te ungat in uitam eternam. uide ubi unctus es, in uitam, inquit, eternam.



CAP. 142.---Tractat. 3 eiusdem, cap. 1.

 Accipis mysterium, hoc est unguentum super caput. Quare super caput? Quia sensus sapientis in capite eius. Sequitur spirituale signaculum, quod post fontem superest, quo perfectio fiat, quando ad inuocationem sacerdotis Spiritus  sanctus infunditur.



CAP. 143.---Rabanus eodem libro, cap. 29.

 Post baptismum traditur Christiano uestis candida, que significat innocentiam et puritatem Christianam, quam post ablutas ueteres maculas, studio sancte conuersationis immaculatam seruare debet, ad presentandum ante tribunal Christi. Cuncti uero renati albis induuntur uestibus, ad mysterium resurgentis Ecclesie. Item: Utuntur baptizati albis uestibus, ut quorum prime natiuitatis faciem uetusti erroris pannus fuscauerat, habitus secunde generationis glorie preferat indumentum. Tegitur enim post sacram unctionem caput eius mystico uelamine, ut  intelligat se diademate regni, et sacerdotali dignitate potiri.



CAP. 144.---Ambrosius de mysteriis initiandis, cap. 7.

Accepisti post baptismum uestimenta candida, ut esset indicium quod exueris inuolucrum peccatorum, et indueris innocentie casta uelamina.



CAP. 145.---Sanctus August. in octauis Pasche, qui sic incipit.

Paschalis festiuitas hodierna festiuitate concluditur, et ideo hodie neophytorum habitus commutatur; ita tamen, ut candor qui de habitu deponitur, semper in corde teneatur.



CAP. 146.---Gregorius III Bonifacio.

 Paruulos qui a parentibus subtracti sunt, et an baptizati sint an non ignoratur,  ut hos baptizare debeas, secundum Patrum traditionem, si non fuerit qui testificetur, ratio poscit.



CAP. 147.---Carthaginense concilium, capitulo 6.

 Placuit de infantibus quoties non inueniuntur certissimi testes, qui eos baptizatos esse sine dubitatione testentur, neque ipsi sunt per etatem idonei de traditis sibi sacramentis respondere, absque ullo scrupulo eos esse baptizandos. Similiter et de ecclesiis, quoties super earum hesitatur consecratione, agendum est, id est ut sine trepidatione consecrentur.



CAP. 148.---Nicolaus ad consulta Bulgarorum, cap. 104.

 A quodam Iudeo,  nescitis utrum Christiano, an pagano, multos in patria uestra baptizatos asseritis, et quid inde sit consulitis agendum. Hi profecto, si in nomine sancte Trinitatis, uel tantum in nomine Christi, sicut in Actibus apostolorum legimus, baptizati sunt , unum quippe, idemque est, ut sanctus exponit Ambrosius, constat non esse denuo baptizandos.



CAP. 149.---Gregorius III Bonifacio, epistola 4

Illi qui baptizati sunt per diuersitatem, et declinationem linguarum gentilitatis, tamen quia in nomine Trinitatis baptizati sunt, oportet eos per manus impositionem, et sacri chrismatis unctionem confirmari.



CAP. 150.---Idem Bonifacio.

 De illo falso episcopo, quem dixisti quod adulterati clerici et homicide filius in adulterio natus, et absque disciplina nutritus esset, et cetera mala horribilia, que per singula enarrasti, ac per hoc sui similes sacerdotes consecrauit, de hoc meminit tua reuerenda fraternitas, quia tribus iam uicibus scripsimus, ut nullus homicida, nullus adulter, nullus fornicator sacrum ministerium debeat attrectare. De baptizatis uero ab illo seu ecclesiis consecratis, quod requirit tua fraternitas, scito ecclesias, quas in nomine sancte Trinitatis consecrauit, et paruulos similiter quos baptizauit, qualiscunque sit qui sacerdotio fungebatur, non esse denuo eas per alium consecrandas, aut hos paruulos baptizandos.



CAP. 151.---Anastasius papa II Anastasio.

  Sacratissimum serenitatis tue pectus agnoscat, quod nullum de his uel quos baptizauit Acatius, uel quos sacerdotes uel leuitas secundum canones ordinauit, ulla ex nomine Acatii portio lesionis attingat, quod forsitan per iniquum tradita sacramenti gratia minus firma uideatur. Nam et baptisma, quod procul sit ab ecclesia, siue ab adultero, uel a fure fuerit datum, ad percipientem munus peruenit illibatum.



CAP. 152.---Concilium Iu Carthaginense, cap. 41.

 Non liceat fieri rebaptizationes, reordinationes, uel translationes episcoporum.



CAP. 153.---Gregorius Quirino episcopo in Hibernia, lib. IX, epist. 61.


 Antiqua Patrum institutione didicimus, ut qui apud heresim in Trinitatis nomine baptizantur, cum ad sanctam Ecclesiam redeunt, aut unctione chrismatis, aut manus impositione, aut sola professione fidei, ad sinum matris Ecclesie reuocentur. Unde Arianos per manus impositionem occidens, per unctionem uero sancti chrismatis, ad ingressum sancte catholice Ecclesie oriens reformat; Monophysitas [Monothelitas] uero et alios ex sola uera confessione recipit, quia sanctum baptisma, quod sunt apud hereticos consecuti, tunc in eis uires emundationis accipit, cum uel illi per manus impositionem Spiritum sanctum  acceperint; uel isti per confessionem uere fidei sancte et uniuersalis Ecclesie uisceribus fuerint uniti.  Hi uero heretici qui in Trinitatis nomine baptizantur, sicut sunt Bonosiaci et Cataphryge, quia et illi Christum Dominum non credunt, et isti Spiritum sanctum peruerso sensu esse quemdam prauum hominem Montanum credunt, quorum similes multi sunt alii, cum ad sanctam Ecclesiam ueniunt baptizantur, quia baptisma non fuit, quod in errore positi, in sancte Trinitatis nomine minime perceperunt, nec potest ipsum baptismum dici iteratum, quod, sicut dictum est, in Trinitatis nomine non erat datum.



CAP. 154.---Augustinus de uerbis Domini, tractat. 9.

 Ille non est dicendus esse in Ecclesia, id est ad societatem spiritus pertinere, qui ouibus Christi corporali tantum commistione ficto corde miscetur. Spiritus enim discipline effugiet fictum . Quapropter quotquot in schismaticis uel hereticis congregationibus, uel potius segregationibus baptizantur, quamuis non sint renati Spiritu, tanquam Ismeli similes, qui secundum carnem natus est Abrahe, non sicut Isaac, qui secundum spiritum, quia per repromissionem ; tamen cum ad catholicam ueniunt, et societati spiritus aggregantur, quem foris procul dubio non habebant, non eis repetitur lauacrum carnis. Non enim defuit etiam foris positis ista forma pietatis, sed abfuit eis, que nisi intus non potest dari unitas spiritus, in uinculo  pacis.



CAP. 155.---Tractatu eiusdem 63.

Heretici et schismatici de fiscis Dominicis peculia sibi fecerunt, et greges non Christi, sed suos contra Christum pascere uoluerunt. Plane in ipsis damnationibus [dominationibus] suis, titulum illius posuerunt. Ut prede illorum defenderentur quasi per titulum potentis. Quid facit Christus, quando tales conuertuntur, qui foris ab Ecclesia titulum eius baptismatis acceperunt? Eiicit predatorem, et titulum non deponit. Sed possidet domum, quia inuenit ibi titulum quid opus est, ut mutet nomen suum?



CAP. 156.---Augustinus super Ioannem part. I, tract. 5.


 Baptismus talis est, qualis est ille, in cuius potestatem datur; non qualis ille est per cuius ministerium datur.



CAP. 157.---Item in eodem.

Quid nouerat Ioannes Baptista? Dominum. Quid non nouerat? Potestatem baptismi Dominici in nullum hominem a Domino transituram, sed ministerium plane transiturum. Potestatem a Domino in neminem, sed ministerium in bonos et in malos. Non exhorreat columba ministerium malorum; respiciat Domini potestatem. Quid tibi facit minister malus, ubi bonus est Dominus? Quid te impedit malitiosus preco, si beneuolus est iudex?



CAP. 158.---Item, in eodem tractatu.


Neque qui plantat est aliquid, neque qui rigat, sed qui incrementum dat Deus . Qui uero superbus fuerit minister, cum diabolo computatur, sed non contaminatur donum Christi. Quod per illum fluit, purum est; quod per illum transit liquidum, uenit ad fertilem terram. Puta quia iste lapideus est, quia ex aqua fructum ferre non potest, sed per lapideum canalem transit aqua ad areolas, in canali lapideo nichil generat, sed hortus fructus plurimos affert. Item in eodem. Ego dico, et nos dicimus omnes, quia iustos oportet esse, per ques baptizatur, quia iustos oportet esse tanti iudicis ministros. Sint ministri iusti si uolunt. Si autem noluerint esse iusti qui in cathedra Moysi sedent, securum  me fecit magister meus, de quo spiritus eius dicit: Hic est qui baptizat .



CAP. 159.---Item in eodem.

 Quos baptizauit Iudas, Christus baptizauit. Si ergo quos baptizauit ebriosus, quos baptizauit homicida, quos baptizauit adulter, si baptismus Christi erat, Christus baptizauit. Non timeo adulterum, non ebriosum, non homicidam, quia columbam attendo, per quam mihi dicitur: Hic est qui baptizat . Item. Homicida dedit baptismum Christi, quod sacramentum tam sanctum est, ut nec homicida ministrante polluatur.



CAP. 160.---Item, tract. 6.

 Dum baptizat  malus ex aliqua uel ignorantia ecclesie uel tolerantia; aut enim ignorantur mali aut toleratur palea, quousque in ultimo uentiletur area. Illud quod datum est, unum est, nec impar propter impares ministros, sed par et equale propter hunc qui baptizat.  Hi qui apud illos hereticos baptizati sunt, qui in sancte Trinitatis confessione baptizantur et ueniunt ad catholicam, recipiantur quidem ut baptizati, ne sancte Trinitatis inuocatio uel confessio annulletur. Sed doceantur integre et instruantur quo sensu sancte Trinitatis mysterium in Ecclesia teneatur; et si consentiunt credere, uel acquiescunt confiteri, purgati fidei integritate, firmentur manus impositione. Si uero paruuli sunt et hebetes qui doctrinam  non capiant, respondeant pro illis qui eos offerunt iuxta morem baptizandi, et sic per manus impositionem chrismate communiti, cum eucaristie mysteriis admittantur. Solutio Augustini ad questionem Orosii .  Quamuis unum baptisma sit hereticorum, eorum scilicet qui in nomine Patris, et Filii, et Spiritus sancti baptizant, et Ecclesie catholice; tamen quia foris ecclesiam baptizantur, non sumunt baptismum ad salutem, sed ad perniciem; habentes nimirum formam sacramenti, uirtutem autem eius abnegantes. Et ideo eos Ecclesia non rebaptizat, quia in nomine Trinitatis baptizati sunt. ipsa est profecto forma sacramenti. Ideo dum reuersi  fuerint, accipient uirtutem Spiritus sancti, quam hi qui foris ecclesiam baptizantur, nondum habent. Augustinus contra Cresconium grammaticum, lib. XI. Hoc est uerum, hoc sanum, hoc catholicum, quod Christus mundet accipientium conscientias, siue per bonos ministros baptismi sui, siue per malos. Item, cap. 2. Si queris quomodo baptizent ques damnauit Ecclesia, respondeo sic eos baptizare quomodo baptizant, quos damnauit Deus, antequam de illis quidquam iudicaret Ecclesia. Lib. III, cap. 6.  Si inter bonos ministros, cum sit alius alio melior, non est melior baptismus, qui per meliorem datur: nullo modo est malus, qui etiam per malum datur, quando idem baptismus datur; et ideo per ministros dispares  Dei munus equale est, quia non illorum, sed eius est.



CAP. 161.---Pelagius PP. Gaudentio episcopo.

De hereticis, ex quibus per Paulinum filium tuum uirum clarissimum nos consulendos esse duxisti: ut si quidam ex iis reuerti uolunt ad catholicam fidem, utrum baptizandi sint, an tantummodo reconciliandi, hec tuam uolumus fraternitatem custodire, que circa Sirmie et Simgidune aliaque uicina loca  nouimus custodiri, ut quia in nomine solummodo Christi, una etiam mersione se asserunt baptizari. Euangelicum uero preceptum  nos admonet in nomine Trinitatis, trina etiam mersione baptisma unicuique  tribuere, dicente Domino nostro discipulis suis: Ite, baptizate omnes gentes in nomine Patris, et Filii, et Spiritus sancti . Si reuera hi de prefatis hereticis, qui in locis dilectioni tue destinatis uicinis commorari dicuntur, solummodo se in nomine Domini baptizatos fuisse forsitan confitentur, sine cuiusdam dubitationis ambiguo eos ad catholicam fidem uenientes, sancte Trinitatis nomine baptizabis. Sin uero apud dilectionem tuam eorum qui conuerti uolunt, manifesta confessione claruerit, quod in Trinitatis nomine fuerint baptizati, sola conciliationis gratia impensa, catholice reconciliare fidei maturabis, ut tali dispositione seruata nichil aliter quam quod euangelica iubet auctoritas, temeritatis  cuiusdam spiritu uideatur effectum.



CAP. 162.---Augustinus de baptismo contra Donatistas lib. II, cap. 53.

 Solet etiam queri utrum approbandum sit baptisma, quod ab eo qui non accepit, accipitur: si forte hoc curiositate aliqua didicit quomodo dandum [quemadmodum] sit, et utrum nichil intersit, quo animo accipiat ille, cui datur cum simulatione, an sine simulatione. Si cum simulatione, utrum fallens, sicut in Ecclesia, uel in ea que putatur Ecclesia, an iocans sicut in mimo. Et quid sit sceleratius in Ecclesia fallaciter accipere, an in heresi uel schismate sine fallacia, id est animo non simulato. Et utrum in heresi fallaciter, an in mimo cum fide, si quisquam inter  agendum repentina pietate moueatur. Quanquam talem, si etiam illi conferamus, qui in ipsa catholica fallaciter accipit, mirum si dubitatur quis cui preferendus sit. Quid enim prosit animus ueraciter dantis fallaciter accipienti, non uideo. Sed arbitremur aliquem etiam fallaciter dantem: cum et tradens et accipiens, fallaciter agant in ipsa unitate catholica, utrum hoc magis baptisma sit acceptandum, an illud quod in mimo datur: si quis existat fideliter, subito commotus accipiens, an quantum ad ipsos quidem homines attinet plurimum distat inter credentem in mimo et in Ecclesia irridentem, ad ipsius autem sacramenti integritatem nichil intersit. Si enim nichil interest ad integritatem sacramenti in ipsa catholica, utrum id aliqui fallaciter  an ueraciter agant: cum tamen hoc idem utrique agant, cur extra intersit non uideo, quando ille qui accipit, non simulatione palliatus, sed religione mutatus est. An plus ualent ad confirmandum sacramentum ueraces inter quos agitur, quam ad frustrandum illi fallaces a quibus agitur, et in quibus agitur. Et tamen si postea probatur, nemo repetit, sed aut excommunicando punitur illa simulatio, aut penitendo sanatur. Sed nobis tutum est in ea non progredi aliqua temeritate sententie, que nullo in catholico regionali concilio cepta, nullo plenario terminata sunt. Id autem fiducia secure [sit cura] uocis asserere, quod in gubernatione Domini nostri Iesu Christi uniuersalis Ecclesie consensione roboratum est. uerumtamen si quis  me forte in illo concilio constitutum, ubi talium rerum questio uersaretur, non procedentibus talibus, quorum sententias sequi mallem, urgeret ut dicerem, quid ipse sentirem, si eo modo affectus essem, quo eram, cum ea dictarem, nequaquam dubitarem habere baptismum eos qui ubicunque et a quibuscunque illud uerbis euangelicis consecratum sine sua simulatione et cum aliqua fide accepissent; quanquam eis ad salutem spiritualem non prodesset, si caritate caruissent, qua catholice insererentur Ecclesie. Si enim, inquit, habeam fidem, ut montes transferam, caritatem autem non habeam, nichil sum . Sicut iam preteritis maiorum statutis, non dubito etiam illos habere baptismum,  qui, quamuis id fallaciter accipiant in Ecclesia, tamen id accipiunt uel ubi esse putatur Ecclesia ab eis in quorum societate id accipitur, de quibus dictum est: Ex nobis exierunt . Ubi autem neque societas ulla esset ita credentium, neque ille qui ibi acciperet, ita crederet, sed totum ludicre et mimice et ioculariter ageretur, utrum approbandus esset baptismus qui sic daretur, diuinum iudicium per alicuius reuelationis oraculum concordi oratione gemitibus implorandum esse censerem Ita sane ut post me dicturos sententias, si quid iam exploratum et cognitum afferrent, humiliter exspectarem. Ib. I, cap. 1.  Ostenditur illos impie facere, qui rebaptizare conantur orbis unitatem, et nos recte facere,  qui Dei sacramenta improbare nec in ipso schismate audemus. In quo enim nobis consentiunt, in eo etiam nobiscum sunt. In eo autem a nobis recesserunt, in quo a nobis dissentiunt. Item ibidem. Sacramentum baptismi est, quod habet qui baptizatur; et sacramentum dandi baptismi est, quod habet qui ordinatur. Sicut enim baptizatus si ab unitate recesserit, sacramentum baptismi non amittit; sic etiam ordinatus, si ab unitate recesserit, sacramentum dandi baptismi non amittit. Nulli etiam sacramento iniuria facienda est: si discedit a malis, utrumque discedit, si permanet in malis, utrumque permanet. Si ergo acceptatur baptismus, quem non potuit amittere qui ab unitate discesserat; sic acceptandus est baptismus, quem dedit ille qui sacramentum  dandi, cum discederet, non amiserat. Item cap. 12 eiusd. libri. Si ad baptismum fictus accessit, dimissa sunt ei peccata, an non dimissa? Eligant quod uolunt, utrumlibet elegerint, sufficiet nobis. Si dimissa dixerint, quomodo ergo Spiritus sanctus discipline effugit fictum , si in isto ficto remissionem operatus est peccatorum? Si dixerint non esse dimissa, quero, si postea fictionem suam corde concusso et uero dolore fateretur, denuo baptizandus iudicaretur. Quod si dementissimum est dicere, fateantur uero baptismo Christi baptizari posse hominem, et tamen cor eius in malitia uel sacrilegio perseuerans peccatorum absolutionem non sinere fieri, atque ita intelligant in communionibus ab Ecclesia separatis posse hominem  baptizari, ubi Christi baptismus eadem sacramenti celebratione datur et sumitur: qui tamen tunc prosit ad remissionem peccatorum, cum quisque reconciliatus unitati sacrilegio dissensionis exuitur, quo eius peccata tenebantur, et dimitti non sinebantur.



CAP. 163.---Item ibidem.

 Nam impeditur baptismi gratia, quominus omnia peccata dimittat, etiam si odium fraternum in eius cui dimittuntur, animo perseuerat. Soluitur enim hesternus dies, et quidquid superest, soluitur etiam ipsa hora momentumque ante baptismum et in baptismo. Deinceps  autem continuo reus esse incipit, non solum consequentium, sed etiam preteritorum dierum, horarum, momentorum, redeuntibus omnibus que dimissa sunt. Item, cap. 13 eiusd. lib. Illa que schismatici uel heretici non aliter habent, non aliter agunt, quam uera Ecclesia, cum ad nos ueniunt non emendamus, sed potius approbamus. In quibus enim non dissentiunt a nobis, in eis non disiunguntur a nobis. Sed tamen quia nichil eis prosunt, quandiu schismatici uel heretici sunt; propter alia, in quibus a ueritate dissentiunt, et propter ipsum separationis immanissimum scelus, siue permanserint in eis peccata, siue continuo dimissa redierint, ut ad salutem pacis atque caritatis ueniant adhortamur.



CAP. 164.---Lib. III, cap. 10.


 Baptismus uero Christi uerbis euangelicis consecratus, et per adulteros, et in adulteris sanctus est, quamuis illi sint impudici et immundi, quia et ipsa eius sanctitas pollui non potest, et sacramento suo diuina uirtus assistit, siue ad salutem bene utentium, siue ad perniciem male utentium. Item . Catholica uero propterea non debet iterare baptismum, qui apud hereticos datus est, ne iudicare uideatur ipsorum esse quod Christi est, aut eos non habere, quod intus cum acciperent amittere utique foras exeundo non possent. Item : Non autem sicut  heresis hereticorum est, sicut error ipsorum est, sicut sacrilegium dissensionis ipsorum est, sic etiam baptismus qui Christi est, debet dici ipsorum. Item  Nos hereticorum esse baptismum dicimus uerbis Euangelicis consecratum, commoti factis eorum etiam que Dei sunt, eis tribuere uolumus quasi ea contaminare potuerint, aut propterea sua facere que Dei sunt, quia ipsi Dei esse noluerunt.



CAP. 165.---Lib. Iu De baptismo, cap. 4.

Sicut urgeri uideor cum mihi dicitur: Ergo hereticus dimittit peccata? sic et ego urgeo cum dico, Ergo qui celestia mandata non seruat, auarus, raptor, fenerator, inuidus, uerbis seculo non factis renuntians, dimittit peccata? Si per uim sacramenti  Dei, sicut ille, ita et ille. Si per meritum suum, nec ille, nec ille. Illud enim sacramentum et in malis hominibus Christi esse cognoscitur. Item : Si in heresi baptizatus in nomine sancte Trinitatis, non fit tamen templum Dei, si ab heresi non recesserit, quomodo neque in auaritia, in eodem nomine baptizatus sit templum Dei, si ab auaritia non recedat, que est idolorum seruitus . Item : Sed si possunt  amborum peccata, equaliter appendantur, ignorantis blasphemia et scientis idololatria, et eadem sententia iudicentur, ille qui Christum querendo in uerisimilem sermonem falsitatis incurrit; et ille qui sciens Christo resistit per Apostolum.  Quoniam, omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . Cur in illo baptismus et euangelica uerba improbantur, in isto autem approbantur, cum ab illius columbe membris uterque inueniatur alienus? Item, c. 11.

. Perfidus autem et blasphemus, si in perfidia et blasphemia permanserit, nec extra Ecclesiam, nec intra Ecclesiam remissionem accipit peccatorum. Aut si propter uim sacramenti ad punctum temporis accipit, et foris et intus eadem uis operatur, sicut uis nominis Christi expulsionem demoniorum etiam foris operabatur. Item, c. 15 . Satis ostendimus ad baptismum, qui uerbis  Euangelicis consecratur, non pertinere cuiusquam uel dantis uel accipientis errorem, siue de Patre, siue de Filio, siue de Spiritu sancto aliter sentiat, quam doctrina celestis insinuat. Item, c. XuI. Constituamus ergo duos aliquos isto modo: Unum eorum uerbi gratia id sentire de Christo quod Photinus opinatus est, et in eius heresi baptizari extra Ecclesie catholice communionem; alium uero hoc idem sentire, sed in catholica baptizari, existimantem ipsam esse catholicam fidem. Istum nondum hereticum dico, nisi manifestata sibi doctrina catholice fidei resistere maluerit et illud quod tenebat elegerit. Quod antequam fiat, manifestum est illum qui foris baptizatus est esse peiorem. Itaque in hoc sola falsa opinio, in illo autem etiam ipsa diuisio  corrigenda est, sed in neutro ipsorum sacramenti ueritas repetenda.



CAP. 166.---Item, c. 17.

Potest nobis et hereticis baptisma esse commune, cum quibus potest et Euangelium esse commune, quamuis a fide nostra error distet illorum, siue aliud de Patre, uel de Filio, uel de Spiritu sancto sentiant quam ueritas habet, siue ab unitate precisi non colligant cum Christo, sed spargant .



CAP. 167.---Lib. u, cap. 13.

 Cum tantum ualet baptismus per hominem contemptibilem, quantum per apostolum datus, ita nec illius, nec illius, sed Christi, esse cognoscitur. Item  Inuenimus dictum ab  Apostolo, et gloriam meam. , quamuis utique in Domino, et ministerium meum, et prudentiam meam, et euangelium meum , quamuis utique a Domino impertitum atque donatum, Baptismum autem meum, nemo eorum dixit omnino. Neque enim omnium equalis est gloria, nec ministrant omnes equaliter, nec equali prudentia sunt omnes prediti, et in euangelizando alius alio melius operatur. Et ideo dici potest alius alio doctior, et ipsa doctrina spirituali [salutari], alius autem alio maius minusue baptizatus dici non potest, siue ab inferiore, siue a maiore baptizetur. Item : Si ius baptizandi non habuit qui baptizat, tamen Christi est quod dedit, et ille Christi est qui accepit.  Multa enim contra ius dantur, nec tamen ideo uel nulla, uel non data dicuntur. Item : Cum ergo et intus sint mortui, neque latentes, nam non de illis tanta diceret Cyprianus, qui uel non pertineant ad illam uiuam columbam, uel nondum pertineant, et foris sint mortui, qui manifestius ad eam uel non pertineant, uel nondum pertineant, uerumque sit non posse ab eo uiuificari alterum qui ipse non uiuit; manifestum est eos qui intus a talibus baptizantur, si uera conuersione cordis accedunt, ab eo uiuificari, cuius est baptismus. Item  Illud autem quale est, ut ideo putetur hereticus non habere baptismum, quia non habet Ecclesiam? Et utique cum baptizatur,  etiam de sancta Ecclesia interrogatur. Quasi uero ille qui intus non factis, sed uerbis seculo renuntiat, non hoc in baptismo interrogetur. Sicut ergo huius falsa responsio non efficit ut baptismus non sit quem percipit, et sicut ille si postea quod fallaciter responderat, ueraciter impleat, non ei baptismus repetitur, sed uita corrigitur; sic et ille si postea ueniat ad Ecclesiam, de qua interrogatus falsum responderat, quia eam se habere, dum non haberet, putabat, ipsa, quam non habebat, ei datur, non quod acceperat, iteratur. Cur autem ad uerba que procedunt ex ore homicide possit Deus tamen oleum sanctificare, et in altari quod heretici posuerunt non possit, nescio.



CAP. 168.---Lib. uI, cap. 5.

 In homine iusto et in homine iniusto semper sanctum est baptisma, quod neque alicuius equitate augetur, neque alicuius iniquitate minuitur.



CAP. 169.---Zacarias Bonifacio episcopo.

 In synodo Anglorum decretum et iudicium firmissime preceptum et diligenter demonstratum esse dinoscitur, ut quicunque sine inuocatione Trinitatis mersus fuisset, quod sacramentum regenerationis non haberet; quod omnino uerum est, quia si mersus in fonte baptismatis quis fuerit sine inuocatione Trinitatis, perfectus Christianus non est, nisi in nomine Patris, et Filii, et Spiritus sancti fuerit baptizatus. De presbyteris scripsisti qui tauros uel hircos diis paganorum immolabant, manducantes sacrificia mortuorum, habentes  et pollutum ministerium, ipsique adulteri esse inuenti sunt postea, et defuncti. Modo uero incognitum est, utrum baptizantes Trinitatem dixissent, an non, et timent illi qui uiui sunt quod in tali ministerio non sunt baptizati: quibus respondens, iussisti omnes baptizare. Hoc quoque obseruari in supradicta synodo sacerdotes uoluerunt: ut qui uel unam de Trinitate personam in baptismo non nominaret, illud baptisma uerum esse non posset, quod pro certo uerum est, quia qui unum ex sancta Trinitate confessus non fuerit nomen, perfectus Christianus esse non potest. Qui enim confitetur Patrem et Filium, si confessus non fuerit et Spiritum sanctum, nec Patrem habet nec Filium. Et qui confessus fuerit Patrem et Spiritum sanctum, et Filium  non fuerit confessus, nec Patrem habet nec Spiritum sanctum, sed uacuus est a diuina gratia. Interea scripsit reuerenda fraternitas tua reperisse te quemdam presbyterum genere Scotum, nomine Sampson, errantem a uia ueritatis, dicentem et affirmantem, quod sine mystica inuocatione, aut lauacro regenerationis posset fieri catholicus Christianus per episcopalis manus impositionem. Hic autem qui hoc dicit, uacuus est Spiritu sancto, et alienus gratia Christi atque a consortio sacerdotali abiiciendus. Quis enim nisi baptizetur iuxta preceptum Domini , in nomine Patris, et Filii, et Spiritus sancti, et sic per manus impositionem consecretur, potest esse catholicus? Hunc  nequissimum uirum talia predicantem ab Ecclesia Dei sancta condemnatum expelle; in illos autem qui ab hereticis baptizati sunt, hoc sine dubio iuxta predecessoris nostri beate memorie Gregorii pape, et sacrorum canonum, traditum tibi mandatum implere non omittas, ne in eternum pereant, sed potius euangelica consecratione saluentur.



CAP 170.---Augustinus, De baptismo unico, lib. I, c. 2.

 Si quem forte extrema cegerit necessitas, ubi catholicum, per quem accipiat, non inuenerit, et in animo pace catholica constituta per aliquem extra unitatem catholicam positum acceperit, quod erat in ipsa catholica unitate percepturus, si statim etiam de hac uita migrauerit,  non eum nisi catholicum deputamus. Si autem fuerit a corporali morte liberatus, cum se catholice congregationi etiam corporali presentia reddiderit, unde nunquam corde discesserat, non solum non improbamus quod fecit, sed etiam securissime uerissimeque laudamus; quia presentem Deum cordi suo unitate ibi seruabat, et sine sancti baptismi sacramento , noluit ex hac uita migrare. Si quis autem, cum possit in ipsa catholica accipere, aliqua mentis peruersitate eligit in schismate baptizari, etiamsi postea uenerit ad catholicam, quia certus est ibi prodesse sacramentum, quod alibi accipi potest, prodesse non potest, procul dubio peruersus et iniquus est, et tanto perniciosior,  quanto scientior.



CAP. 171.---Epistola Augustini 23 ad Bonifacium.

 Non illud te moueat, quod quidam non ea fide ad baptismum percipiendum paruulos ferunt, ut gratia spirituali ad uitam regenerentur eternam, sed eos putant hoc remedio temporalem retinere uel recipere sanitatem. Non enim propterea illi non regenerantur, quia non ab istis hac intentione offeruntur.



CAP. 172.---Epistola Augustini 203 ad Maximinum.

 Rebaptizare hereticum hominem qui hec sanctitatis signa perceperit que Christiana tradidit disciplina, omnino  peccatum est. Rebaptizare autem catholicum, immanissimum scelus est.



CAP. 173.---Beda, in libro Homiliarum, homilia 36, in caput III Ioannis.

 Siue hereticus, siue schismaticus, siue facinorosus quisque in confessione sancte Trinitatis baptizet, non ualet ille qui baptizatus est a bonis catholicis rebaptizari, ne confessio uel inuocatio tanti nominis uideatur annullari.



CAP. 174.---Haymo, super primam Epistolam ad Corinthios.

In tantum retinuit sibi Christus potestatem baptizandi, ut sicut dimittuntur ei peccata omnia, qui a sancto et innocente uiro tingitur in aqua, ita illi  qui a peccatore et scelerato, tantum ut in nomine sancte Trinitatis illud fiat. Meritum enim uite baptizantis siue agentis nec prodest, nec obest in hac parte illi qui baptizatur.



CAP. 175.---Capitulorum libri u, capitulo 6.

Si quis baptizatus fuerit a presbytero non baptizato, et sancta Trinitas in ipso baptismo inuocata fuit, baptizatus est, sicut Sergius papa dixit, impositione uero manus indiget.



CAP. 176.---Augustinus, super primam Epist. ad Corinthios.

Scimus Spiritum sanctum sine manus impositione datum a Deo, et non baptizatum consecutum remissionem peccatorum. Nunquid non Cornelius inuisibiliter baptizatus est, quando donum baptismatis  consecutus est.



CAP. 177.---Augustinus, De unico baptismo, lib. Iu, c. 22.

 Baptismi uicem aliquando implere passionem, de latrone illo, cui non baptizato dictum est, Hodie mecum eris in paradiso, beatus Cyprianus non leue documentum assumit. Quod etiam atque etiam considerans inuenio non tantum passionem pro nomine Christi id quod ex baptismo deerat posse supplere, sed etiam fidem, conuersionemque cordis, si forte ad celebrandum mysterium baptismi, in angustiis temporum, succurri non potest. Neque enim latro ille pro nomine Christi crucifixus est, sed pro meritis facinorum suorum, nec quia credidit, passus est, sed  dum patitur, credit. Quantum itaque ualeat etiam sine uisibili baptismi sacramento quod ait Apostolus, Corde creditur ad iustitiam, ore autem confessio fit ad salutem , in illo latrone declaratum est. Sed tunc impletur inuisibiliter, cum mysterium baptismi non contemptus religionis, sed articulus necessitatis excludit.  Et sicut in illo latrone quod de baptismi sacramento defuerat compleuit Omnipotentis benignitas, quia non superbia, uel contemptu, sed necessitate defuerat; sic infantibus qui baptizati moriuntur eadem gratia Omnipotentis explere credenda est, quod non ex impia uoluntate, sed ex etatis indigentia, nec corde credere ad iustitiam possunt, nec ore  confiteri ad salutem. Ideo cum pro eis oratur, ut impleatur erga eos celebratio sacramenti, ualet utique ad eorum celebrationem, quia ipsi respondere non possunt. Alienum quippe opus est, cum credit per alterum, sicut alienum opus fuit, cum peccauit in altero.



CAP. 178.---Item Augustinus, eodem c. 23.

Si autem in latrone, per [quia] necessitatem corporaliter baptismus defuit, perfecta salus est, quia per pietatem spiritualiter adfuit, sic et cum ipse presto est, si per necessitatem desit, quod latroni adfuit, perficitur salus, quod traditum tenet uniuersitas Ecclesie, cum paruuli infantes baptizantur, qui certe nondum possunt credere ad iustitiam et ore confiteri ad salutem, quod latro potuit: quin etiam  flendo, et uagiendo cum in eis mysterium celebratur, ipsis mysticis uocibus obstrepunt, et nullus Christianorum dixerit eos inaniter baptizari. Item. Quibus omnibus rebus ostenditur aliud esse sacramentum baptismi, aliud conuersionem cordis, sed salutem hominis ex utroque compleri; nec si unum horum defuerit, ideo putare debemus consequens esse ut et alterum desit, quia et illud sine isto potest esse ut in infante, et illud sine illo potuit esse, ut in latrone, complente Deo, siue in illo, siue in isto, quod non uoluntate defuisset. Cum uero ex uoluntate alterum horum defuerit, reatu hominem inuolui, et baptismus quidem potest inesse, ubi conuersio cordis defuerit. Conuersio autem cordis potest quidem inesse, non percepto baptismo, sed contempto  baptismo non potest. Neque ullo modo dicenda est conuersio cordis ad Deum, cum Dei sacramentum contemnitur.



CAP. 179.---Gregorius Landulpho principi Salernitano.

Licet ex deuotionis studio non dubitamus procedere, quod nobilitas tua Iudeos ad Christianum cultum disponit adducere, tamen quia id inordinato uideris studio agere, necessarium duximus admonendo tibi litteras nostras dirigere. Dominus enim noster iehsu Christus nullum legitur ad sui seruitium uiolenter cegisse, sed humili exhortatione reseruata unicuique proprii arbitrii libertate, quoscunque ad uitam predestinauit eternam non  uindicando, sed proprium sanguinem fundendo ab errore reuocasse. Item. Beatus Gregorius ne eadem gens ad fidem uiolentia traheretur, in quadam sua epistola contradicit.



CAP. 180.---uirgilio et Theodoro episcopo [episcopis] Massilie .

Plurimi Iudaice religionis uiri in hac prouincia commorantes, ac subinde ad Massilie partes pro diuersis negotiis ambulantes, ad uestram produxere notitiam multos consistentium in illis partibus Iudeorum, ui magis quam predicatione ad fontem baptismatis perductos. Nam intentionem quidem huiuscemodi, et laude dignam censeo, et de Domini nostri dilectione descendere profiteor. Sed in hac eadem intentione [hanc eamd. intent.] nisi competens  Scripture sacre comitetur effectus, timeo ne aut mercedis opus exinde non proueniat, aut iuxta aliquid animorum quedam dispendia  consequantur. Dum enim quispiam ad baptismatis fontem non predicationis suauitate, sed necessitate peruenerit, ad pristinam superstitionem remeans, inde deterius moritur, unde renatus esse uidebatur.



CAP. 181.---Nicolaus papa ad consulta Bulgarorum, cap. 41.

De his qui Christianitatis bonum suscipere renuunt, et idolis immolant, uel genua curuant, nichil aliud possumus scribere uobis, nisi ut ad fidem rectam monitis, et hortationibus, et ratione,  eos potius quam ui quod uane sapiunt conuincatis.



CAP. 182.---Item.

Nulla cum his, qui non credunt, idolaque adorant, miscenda communie est. Porro illis ut credant, uiolentia nulla inferenda est; nam omne quod ex uoto non est, bonum esse non potest. Capitulo secundo. Non esse inferendam pagano uiolentiam, ut Christianus fiat, supra docuimus.



CAP. 183.---In uita beati Gregorii, lib. Iu, cap. 42.

Quemadmodum Iudeos baptizari uiolenter Gregorius denegabat, ita Christianos eis quoquo modo subiici nullatenus permittebat.



CAP. 184.---Augustinus contra Iulianum, lib. uI, cap. 5.

  Si ad matris corpus in quod in ea concipitur pertineret, ita ut eius pars deputaretur, non baptizaretur infans cuius mater baptizata est, aliquo mortis urgente periculo, cum eum gestaret in utero. Nunc uero cum etiam ipse baptizaretur, non utique bis baptizatus habebitur. Non utique ad maternum corpus cum esset in utero, pertinebat. Item.  Si quidquid est in homine quando baptizatur et sanctificatur baptizari et sanctificari putandum est. Dicturus es et ipsa in illo baptizari et sanctificari que in intestinis et uesica per digestiones corporis digeruntur. Dicturus es baptizari et sanctificari hominem in matris utero constitutum, si ad hoc sacramentum accipiendum necessitas cogat grauidam, et  ideo baptizari iam qui nascitur non debere. Postremo dicturus es baptizari et sanctificari febres, quando baptizantur egroti.



CAP. 185.---Isidorus, sententiarum lib. I, cap. 18 [22]; l. I De summo bono, c. 25.

 Qui in maternis uteris sunt, ideo cum matre baptizari non possunt, quia qui natus adhuc secundum Adam non est, secundum Christum non potest renasci; neque enim dici regeneratio in eum potest, quem generatio non precessit. Qui scelerate uiuunt in Ecclesia, et communicare non desinunt, putantes se tali communione mundari, discant nichil ad emundationem proficere sibi.



CAP. 186.---Gregorius respondens Augustino, c. 10.


 Mulier pregnans cur non debeat baptizari ignoro, cum ante omnipotentis Dei oculos non sit culpa aliqua fecunditas carnis.



CAP. 187.---Aug., Bonifacio, epist. 23.

 Nihil est aliud credere quam fidem habere; ac per hoc cum respondetur credere paruulus, qui fidei nondum habet affectum, respondetur fidem habere propter fidei sacramentum, et conuertere se ad Deum propter conuersionis sacramentum, quia et ipsa responsio ad celebrationem pertinet sacramenti. Item. Paruulum etsi nondum fides illa que in credentium uoluntate consistit, iam tamen ipsius fidei sacramentum  fidelem facit, sicut credere respondetur; ita etenim fideles uocantur, non rem ipsam mente abnuendo, sed ipsius rei sacramentum percipiendo.



CAP. 188.---Augustinus, ad Renatum, De anima, l. II, c. 12.

Mysterium credulitatis in paruulis per eorum responsionem a quibus gestantur impletur.



CAP. 189.---Augustinus, de Symbolo, libro II, cap. 1.

uos professi estis renuntiare diabolo, pompis et angelis eius. uidete, dilectissimi, quia hanc professionem uestram in curiam profertis angelicam, nomina profitentium in libro excipiuntur uite, non a quolibet homine, sed a superiore celitus potestate.



CAP. 190.---Ambrosius super Lucam, libro decimo .


Si catechumenum quis uel hereticus, uel schismaticus, tanquam de utero uel anime uel Ecclesie parturientis excusserit, leuius punitur; si fidelem, grauius.



CAP. 191.---Augustinus in libro ad Fortunatum.

 Sanctum est baptismum per seipsum quod datum est in nomine Patris, et Filii, et Spiritus sancti; ita ut in eodem sacramento sit etiam auctoritas traditionis per Dominum nostrum ad apostolos, per illos autem in episcopos et alios sacerdotes, uel etiam laicos Christianos ab eadem origine ac stirpe uenientes.  Namque in necessitate cum episcopi, aut presbyteri, aut quilibet ministrorum  non inueniuntur, et urget periculum eius qui petit, ne sine isto sacramento hanc uitam finiat, etiam laico dare solere, sacramentum quod acceperunt, solemus audire. Nam, cum illa historia narratur, omnes qui audiunt prope ad lacrymas mouet. Cum in naui quadam fidelis nullus esset, preter unum penitentem, cepit imminere naufragium. Erat ibi quidam salutis sue non immemor, et sacramenti uehementissimus flagitator, nec erat aliquis qui dare posset, nisi penitens ille: acceperat enim de peccato de quo agebat penitentiam. Amiserat de senioribus sanctitatem, sed non amiserat sacramentum. Nam, si hoc amittunt peccantes cum reconciliantur post penitentiam, quare non iterum baptizantur?  Dedit ergo quod acceperat et, ne periculose uitam finiret non reconciliatus, petit ab ipso quem baptizauerat ut eum reconciliaret. Et factum est; euaserunt naufragium. Cognitum habes quod fecerant, nemo exstitit eorum, qui non pium animum ita crederet, ut consiliis eorum in illo periculo Dominum crederet abfuisse. Motus enim animus religiosus et supplex ab homine exegit sacramentum, a Deo impetrat sanctitatem. Quod si forte hoc quod narraui qui naufragio imminente periclitabantur, non uult aliquis credere: non enim hoc Scripturarum diuinarum auctoritas, sed incerto auctore fama commendat, non repugnabo, sed interrogo si tale aliquid contingat, quid futurum est? Non enim potest quisquam dicere, relinquendum illum esse, qui  morte imminente baptizari desiderat, quem baptizatum a penitente quisquis non credit contigisse, oportet ut credat, posse contingere.



CAP. 192.---Augustinus de anime origine, ad uictorem lib. I .

Latro quamuis poterit diuino iudicio inter eos deputari, qui martyrii confessione purgantur; tamen etiam utrum non fuerit baptizatus ignoras. Nam, ut omittam quod creditur, aqua simul cum sanguine exsiliente de latere Domini iuxta confixus potuisse perfundi, atque huiusmodi sanctissimo baptismate dilui. Quid si in carcere fuerat baptizatus? quod et postea persecutionis tempore nonnulli clanculo impetrare potuerunt. Quid si antequam teneretur? neque enim propterea illi publice leges parcere poterant,  quantum attinet ad corporis mortem, quoniam diuinitus remissionem acceperat peccatorum.



CAP. 193.---Augustinus homilia ad Neophytos; que sic incipit: Omnis quidem de his sermo.

Recordetur ergo unusquisque uestrum singulas mysteriorum species, quas per nostrum, donante Domino, estis ministerium consecuti; et ea que tunc suppliciter ac fideliter suscepistis, nunc intelligite prudenter, ut melius possitis intellectu seruare. In primis certe aures uestras oleo benedictionis oblinimus. Sed ob quam causam secundum ecclesiasticam traditionem ab omnibus catholicis Christi sacerdotibus fiat agnoscite. Introitus fidei et totius sancte doctrine ad animum per aures admittitur, et de auditu  intellectus exoritur. Neque enim potest aliquis fidei sacramenta cognoscere, nisi audiat predicantem. Item. Ergo adhibita auribus unctio sancta significat, ut omnes extra disciplinam sermones, quasi doctrine Christi obloquentes aduersentur ac fugiant; sed ad sola Dei uerba audienda conuertant, quia illito illo oleo, auditum suum Christi eloquiis consecrarunt. Item. uos autem postquam uestre aures oleo benedicto sunt illite, designati estis in numero auditorum sapientium, ut recte retinentes Dei uerba, id est que auditis implentes, in die iudicii audiatis uobis Christum dicentem: uenite, benedicti Patris, mei, suscipite paratum uobis regnum a constitutione mundi . Illud autem non otiose, nec absque  certa ratione mysterii factum putetis, quod nares quoque uestras oleo benedictionis unximus. Quod idcirco fieri intelligitur, ut ii qui ad baptismum ueniunt, admoneantur tanti mysterii sacramentum usque ad mortem inuiolatum atque integrum custodire ut, quandiu spiritum uite huius naribus suis attrahunt, a Christi Domini nostri cultura et seruitio non recedant. Item. Sed adhuc subtilior intellectus in narium unctione signatur. Illius enim olei odor, quod in Christi nomine et uirtute benedictum est, ad odoratum uos prouocat spiritualem, ut non corporis sed mentis sensibus Christum inestimabili suauitate sentire possitis, et delectati notitia odoris eius ipsius uestigia subsequentes dicere ualeatis illud quod ad Deum credentium chorus loquitur:  Post te in odorem unguentorum tuorum currimus .



CAP. 194.---Homilia 3.

 Prima ergo et secunda predicatione de iis tantum locuti sumus, que uobis priusquam ad fontem sanctum ueniretis, iuxta catholice regule instituta tradidimus, et quid significaret unctio, que diuersis corporis nostri adhibita partibus diuersum intellectum designat, prout Dominus donare dignatus est interpretati sumus, cum ostenderemus uos per oleum sanctificationis ad auditum plene fidei preparatos, et bonum Christi odorem uocatos ex toto corde ad abrenuntiandum diabolo esse commonitos. Nunc uero de interioribus iam mysteriis locuturi sumus, que in ipso sancto  fonte celebrata sunt. Emissa enim certissima cautione, qua uos abrenuntiare omnibus pompis, et operibus eius, et omni fornicationi diabolice spopondistis descendentes in fontem, fontem sacrum, fontem redemptionis, fontem sanctificatum uirtute celesti. Item. In hoc ergo fonte antequam uos toto corpore tingeremus, interrogauimus: Credis in Deum Patrem omnipotentem? Respondistis: Credo. Rursum interrogauimus: Credis et in Iesum Christum Filium eius, qui natus est de Spiritu sancto ex Maria uirgine? Respondistis singuli: Credo. Iterum interrogauimus, et in Spiritum sanctum? Respondistis similiter: Credo. Hoc autem fecimus secundum Domini nostri Iesu Christi Saluatoris imperium. Qui cum ad Patrem in celos ascenderet, discipulis  suis, id est apostolis mandauit, dicens: Euntes, baptizate omnes gentes in nomine Patris, et Filii, et Spiritus sancti . Item. Quod autem interrogauimus: Credis sanctam Ecclesiam et remissionem peccatorum, et carnis resurrectionem, non eo modo interrogauimus: ut quomodo in Deum creditur; sic et in Ecclesiam sanctam et catholicam. Propterea sancta et catholica est, quia recte credit in Deum. Non ergo diximus, ut in Ecclesiam, quasi in Deum crederetis; sed intelligite uos dicere, et dixisse ut in Ecclesia et sancta et catholica conuersantes in Deum crederetis; crederetis etiam resurrectionem carnis que futura est. Item.  Postquam uos credere promisistis, tertio capita uestra in sacro fonte demersimus.  Qui ordo baptismatis duplici mysterii significatione celebratur. Recte enim tertio mersi estis, qui accepistis baptismum in nomine Trinitatis. Recte tertio mersi estis, qui accepistis baptismum in nomine Iesu Christi , qui tertia die resurrexit a mortuis. Ita enim tertio repetita demersio typum Dominice exprimit sepulture, per quam Christo consepulti estis in baptismo, et cum Christo resurrexistis in fide, ut peccatis abluti in sanctitate uirtutum, Christum imitando uiuatis.



CAP. 195.---Homilia.

Hucusque de mysteriis locuti sumus que per sacramentum in ipso baptismate celebrantur. Nunc uero de his acturi sumus que iam de baptizatis  sancta institutione complentur. Impleto enim baptismate, caput uestrum chrismate, id est oleo sanctificationis infundimus: per quod ostenditur baptizatis regalem et sacerdotalem conferri a domino dignitatem. Nam in ueteri Testamento hi qui eligebantur in sacerdotio, uel in regno, sancto ungebantur oleo; et unctione capitis alii regnandi in populum Dei, alii sacrificia offerendi Deo, accipiebant a domino potestatem. Item. Completis autem omnibus sacramentis, etiam mandatum uobis et exemplo et sermone tradimus. Lauimus enim singulorum pedes, ad imitationem uos nostram, imo ipsius Domini et Saluatoris nostri prouocantes, ut quemadmodum nos uestros pedes lauimus, ita etiam uos pedes fratrum et hospitum lauare debeatis.



CAP. 196.---Anastasius Epitecto episcopo.


Gabriel mittitur ad Mariam, non transitorie uirginem, sed ad uirginem desponsatam uiro ; ut sponso ostenderet Mariam uere hominem fuisse, et partus meminit Scriptura, et dicit: Inuoluit puerum , et beata sunt ubera que suxit , et oblatum est sacrificium, quoniam aperuit qui natus est uuluam. Hec autem omnia parturientis uirginis erant indicia.



CAP. 197.---Ut preter Pascha et Pentecosten, nisi morte periclitantibus baptisma non fiat. Ex epistola Leonis pape, cap. 11.

Unde quia manifestissime patet baptizandis in ecclesia electis, hec duo tempora, id est Pascha et  Pentecosten esse legitima: dilectionem uestram monemus ut nullos alios dies huic obseruationi misceatis, quia etsi sunt alia queque festa quibus in honore Dei multa reuerentia debeatur, principalis tamen et maximi sacramenti custodienda nobis est mystica et rationabilis exemplatio: non interdicta licentia, qua in baptismo tribuendo, quolibet tempore periclitantibus subuenitur; ita enim ab his duabus festiuitatibus connexis sibimet atque cognatis incolumium, et pacis securitate degentium libera uota differimus, ut in mortis periculo, in obsidionis discrimine, aut persecutionis angustia, in timore naufragii, nullo tempore hoc uere salutis singulare presidium cuiquam denegemus.



CAP. 198.---Quo tempore baptisma celebrandum sit. Ex decretis uictoris pape, fratribus per Alexandriam constitutis .


 In Paschali uero tempore et Pentecostes baptisma celebrandum est catholicum: sed si necesse fuerit aut mortis periculum ingruerit, gentiles ad fidem uenientes quocunque loco uel momento, ubicunque euenerit, siue in flumine, siue in mari, siue in fontibus, tantum Christiane confessionis credulitate clarificata baptizentur. Ipsum quoque quod in baptismo polliciti sunt, summopere attendendum est ne infideles, sed fideles inueniantur. Ipsi uero qui infidelitatis nota asperguntur infames efficiuntur, atque inter fideles minime reputantur.



CAP. 199.---De duobus temporibus baptismatis. Ex decretis Gelasii pape X (epistola 1 ad episcopos Lucanie et Brutios, etc.


 Baptizandi sibi quispiam passim quocunque tempore nullam credat inesse fiduciam, preter paschalis festi et Pentecostes uenerabile sacramentum, excepto duntaxat grauissimi languoris incursu, in quo uerendum ne morbi crescente periculo sine remedio salutari fortassis egrotans exitio preuentus excedat.



CAP. 200.---De eodem. Ex decretis Siricii pape, cap. 2 .

 Sequitur de diuersis baptizandorum prout cuique libitum fuerit improbabilis et emendanda confusio, que  a nostris consacerdotibus quod commoti dicimus, non ratione auctoritatis ullius, sed sola temeritate presumitur, ut passim ac libere natalitiis Christi seu apparitionis, nec non apostolorum seu martyrum festiuitatibus innumere, ut asseris, plebes baptismi mysterium consequantur, cum hoc priuilegium sibi apud nos et apud omnes Ecclesias, Dominicum specialiter Pascha cum sua Pentecoste defendat.



CAP. 201.---De eodem. Ex concil. apud Compendium, cap. 4.

Ut extra statuta tempora canonum, id est in Pascha et Pentecoste, baptisma non celebretur; quia sancti canones hoc modis omnibus, nisi aliquod periculum institerit fieri prohibent, in tantum ut  etiam eos qui alio tempore baptizant, a gradibus ecclesiasticis abstineant, nec ad clerum admittantur.



CAP. 202.---Item de eodem. Ex concilio Wormatiensi, cap 9.

Socrasancti baptismi sacramentum non nisi in paschali festiuitate et Pentecoste unusquisque fidelium nouerit esse prebendum, excepto quod his qui, mortis periculo urgente, ne in eternum pereant talibus oportet remediis subuenire.



CAP. 203.---Ut uiginti dies ante baptismum ad purgationem exorcismi catechumeni ueniant. Ex concilio Bracarensi, cap. 4.

 Hoc omnibus modis precipimus, et antiqui canones iubent, ut  ante baptismum 20 dies ad purgationem exorcismi catechumeni ueniant, et in illis 20 diebus iuxta canonicum preceptum et erudiantur et consecrentur.



CAP. 204.---Quod omnes ad baptismum uenientes quinta feria maioris hebdomade, fidem episcopo uel presbytero reddere debeant. Ex concilio Laodicensi, cap. 46.

Quod oporteat eos qui ad baptisma ueniunt, fidem discere, et quinta feria septimane maioris, episcopo uel presbyteris reddere.



CAP. 205.---Ut omnes baptizandi prius sint exorcizandi. Ex decretis Celestini pape. Galliarum episcopis missis, cap. 12.

Illud etiam quod circa baptizandos in uniuerso mundo sancta Ecclesia uniformiter agit, non otioso contemplamur intuitu: cum siue paruuli, siue iuuenes  ad regenerationis ueniunt sacramentum, non prius fontem uite adeant, quam exorcismis et exsufflationibus clericorum spiritus ab eis immundus abigatur, ut tunc uere appareat quomodo princeps huius mundi mittatur foras.



CAP. 206.---Ut baptizandi nomine dato a carne et uino abstineant. Ex concilio Carthaginensi Iu, cap. 75.

 Baptizandi nomen suum dent sub abstinentia uini et carnium, ac manus impositione crebro examinent baptismum.



CAP. 207.---Quod neophyti a lautioribus cibis ad aliquod tempus et a coniugibus abstinere se debeant. Ex eodem concilio, cap. 76.

 Neophyti aliquandiu a lautioribus epulis et spectaculis et coniugibus  abstineant.



CAP. 208.---Ut omnis presbyter uas baptismale habeat. Ex concilio Meldensi, cap. 7.

 Omnis presbyter qui fontem lapideum habere nequiuerit, uas conueniens ad hoc solummodo baptizandi officium habeat, quod extra ecclesiam non deportetur Similiter ad corporale lauandum, et ad pallas altaris propria habeantur uasa, in quibus nichil aliud fiat.



CAP. 209.---Ut nullus presbyter nisi in ciuitatibus baptizare debeat, excepta causa infirmitatis. Ex concilio eod., cap. 48.

Nemo presbyterorum baptizare presumat, nisi in ciuitatibus atque temporibus constitutis, nisi causa  egritudinis, aut certe necessitatis et in illis locis que auctoritatem et priuilegia debita retineant.



CAP. 210.---Qualiter ei qui fidelis existere uoluerit, baptismum sit tribuendum. Ex decretis Clementis pape, cunctis fidelibus missis epistola 3.

Si quis ergo fidelis existere uoluerit et desiderat baptizari, ut exutus prioribus malis, de reliquo pro bonis actibus heres bonorum celestium fiat, accedat ad sacerdotem suum, et ipsi det nomen suum, atque ab eo audiat mysteria regni celorum. Ieiuniis frequentibus operam impendat, ac semetipsum in omnibus probet, ut tres menses iam consummando, in die festo possit baptizari. Baptizetur unusquisque in aquis perennibus nomine trine beatitudinis inuocato super se, perunctus primo oleo per orationem  sanctificato, ut ita demum per hec consecratus percipere possit locum cum sanctis.



CAP. 211.---De martyribus qui sine baptismo martyrium susceperunt. Ex dictis Augustini episcopi. 

 Catechumenum quamuis in bonis operibus defunctum, uitam habere non credimus, excepto duntaxat, nisi martyrii sacramentum compleat. Baptizatus confitetur fidem suam coram sacerdote, et interrogatus respondet. Hoc idem martyr coram persecutore suo facit, qui et confitetur fidem, et interrogatus respondet. Ille post confessionem aspergitur aqua; hic uero aspergitur sanguine, uel tingitur igne. Ille manus impositione pontificis accipit Spiritum sanctum;  hic habitaculum efficitur Spiritus sancti, dum non est ipse qui loquitur, sed Spiritus sanctus qui in illo loquitur. Ille communicat eucaristie in commemoratione mortis Domini; hic ipsi Christo commoritur. Ille confitetur se mundi actibus renuntiare; hic ipse renuntiat et uite. Illi omnia peccata remittuntur; isti exstinguuntur.



CAP. 212.---Quod catechumenis sacramentum in Pascha non liceat dari. Ex concilio Carthaginensi, cap. 5.

Item placuit ut per solemnissimos paschales dies sacramentum catechumenis non detur, nisi solitum sal, quia fideles per illos dies sacramentum non mutant, nec catechumenis oportet mutari.



CAP. 213.---De catechumenis a baptisterio remouendis. Ex concilio Arausicano I, cap. 13.

 Ad baptisterium catechumeni nunquam admittendi sunt, nisi prius baptizentur.



CAP. 214.---De catechumenis segregandis et informandis. Ex eodem concilio, cap. 14.

A fidelium benedictione catechumeni etiam inter domesticos ordines, in quantum caueri potest, segregandi sunt, informandique sunt, ut se signandos uel benedicendos semotim offerant.



CAP. 215.---De catechumenis peccantibus. Ex concilio Neocesariensi, cap. 5.

Catechumenus, si ingrediatur ad ecclesiam, in ordine eorum qui uerbo instruuntur, assistat. Hic deprehensus peccans, siquidem genu flectit, audiat, ut non delinquat ulterius. Si uero et audiens peccauerit, expellatur.



CAP. 216.---De his qui nuper sunt baptizati, quod promoueri non debeant. Ex concilio Laodicensi cap. 3.


De his qui nuper sunt illuminati baptismate, quod eos in sacerdotali non conueniat ordine promoueri.



CAP. 217.---De presbyteris, si in Trinitate iuxta preceptum Domini non baptizauerit. Ex canone apostolorum, 49.

Si quis episcopus aut presbyter iuxta preceptum Domini non baptizauerit in nomine Patris et Filii et Spiritus sancti, sed in tribus sine initio principiis, aut in tribus filiis, aut in tribus paracletis, abiiciatur.



CAP. 218.---Quod in baptismo et in confirmatione, si necesse fuerit, unus patrinus possit esse. Ex decretis Hygini PP., cap. 10

  In catechismo et baptismo, et in confirmatione unus patrinus potest fieri, si necessitas cogit, non est tamen consuetudo Romana; sed per singulos singuli suscipiunt.



CAP. 219.---Ut unus patrinus uel patrina ad suscipiendum infantem accedat. Ex decretis Leonis PP. apud sanctum Medardum.

 Ut non plures ad suscipiendum de baptismo infantem accedant quam unus, siue uir, siue mulier. In Confirmationibus quoque id ipsum fiat.



CAP. 220.---Ut ille qui non est confirmatus, ad baptismum nullum recipiat. Ex concilio Mogontiensi, cap. 2.

 In baptismo  uel in chrismate non potest alium suscipere in filiolum, qui non est ipse baptizatus, uel confirmatus.



CAP. 221.---Ut nullus fiat patrinus, nisi recte credat. Ex concilio Parisiensi.

Ut nemo a sacro fonte aliquem suscipiat, nisi orationem Dominicam, et Symbolum iuxta linguam suam, et intellectum teneat, et coram presbytero decantet, et ut intelligant omnes pactum, quod cum Deo pepigerunt.



CAP. 222.---Ut presbyteri a patrinis requirant, si Symbolum sapiant. Ex concilio Wormatiensi, cap. 1.

Caueant presbyteri ut neque uiri neque femine de sacro fonte filiolos uel filiolas suscipiant, nisi memoriter Symbolum et orationem Dominicam tenuerint.



CAP. 223.---De Symbolo octo dies ante Pascha publice in omnibus ecclesiis recitando. Ex concilio Agathensi, cap. 12 .


 Symbolum etiam placuit ab omnibus ecclesiis una die, id est, octauo die ante Dominicam resurrectionis publice in ecclesia competentibus tradi [al. predicari].



CAP. 224.---De gentilibus infirmis, si baptismum desiderant. Item ex eodem, cap. 3.

Gentiles si in Trinitate desiderauerint sibi manum imponi, si fuerint ex aliqua parte honeste uite, placuit eis manum imponi, et fieri Christianos.



CAP. 225.---De grauida baptizanda. Ex concilio Neocesariensi, cap. 6.

  Grauidam baptizari oportet quando uoluerit. Nihil enim in hoc que parit nascenti communicat, propterea quod uniuscuiusque propositum in confessione declaretur.



CAP. 226.---De paruulis infirmis baptizandis. Ex concilio Gerundensi, cap. 5.

De paruulis uero qui nuper materno utero editi sunt, placuit constitui: ut si infirmi  fuerint, et lac maternum non appetunt, etiam eadem die qua nati sunt, si allati fuerint, baptizentur.



CAP. 227.---De illis qui in egritudine baptizantur. Ex concilio Neocesariensi, cap. 12.

Si quis ergo in egritudine fuerit baptizatus, presbyter ordinari non debet. Non enim fides illius est  uoluntaria, sed ex necessitate descendit, nisi forte postea ipsius studium et fides probari uideatur, aut hominum paucitas cogat.



CAP. 228.---De illis qui paruulos recentes negant esse baptizandos. Ex concilio Africano, cap. 76.

 Item placuit, ut quicunque paruulos recentes ab uteris matrum baptizandos negat, aut dicit in remissionem peccatorum eos non baptizari, sed et nichil ex Adam trahere originalis peccati, quod lauacro regenerationis expietur: unde fit consequens, ut in eis forma baptismatis in remissionem peccatorum, non uera, sed falsa intelligatur, anathema sit. Quoniam aliter intelligendum non est, quod ait Apostolus: Per unum hominem peccatum intrauit in mundum, et per peccatum  mors, et ita in omnes homines pertransiit in quo omnes peccauerunt , nisi quemadmodum Ecclesia catholica ubique diffusa semper intellexit. Propter hanc enim regulam fidei etiam paruuli, qui nichil peccatorum in seipsis adhuc committere potuerunt: ideo in remissionem peccatorum ueraciter baptizantur, ut in eis regeneratione mundetur quod generatione traxerunt.



CAP. 229.---De infirmis baptizatis, ex concilio Laodicensi, cap. 72.

 Quod oporteat eos qui in egritudine percipiunt baptisma, postquam conualuerint fidem discere et scire, cuius muneris participes facti sunt.



CAP. 230.---De illis egrotantibus qui baptismum desiderant, et post obmutescunt. Ex concilio Africano, cap. 12.


Ut egrotantes si pro se respondere non possunt, cum uoluntati eorum testimonium respondeat, qui si ex periculo proprio esse dixerint, baptizentur: et ut scenicis et histrionibus ceterisque huiusmodi personis reconciliatio non negetur.



CAP. 231.---De mortuis non baptizandis. Ex concilio Carthaginensi III, cap. 6.

Cauendum est etiam ne mortuos baptizari posse, fratrum infirmitas credat, quibus nec eucaristiam dari animaduertat.



CAP. 232.---De subito obmutescente, si testes habuerit, baptizando. Ex concilio Arausicano, cap. 9.

  Subito obmutescens prout statutum est, baptizari et penitentiam accipere potest, si uoluntatis preterite testimonium aliorum uerbis habet, aut presentis in suo nutu.



CAP. 233.---De his qui apud hereticos baptizantur in nomine sancte Trinitatis. Ex concilio Rothomagensi, cap. 5.

Baptisma unum est in Ecclesia catholica, cuius nos membra effecti sumus, ubi una fides est, ubi in nomine Patris et Filii, et Spiritus sancti datur. Et ideo qui apud illos hereticos baptizati sunt, qui in sancte Trinitatis confessione baptizant, et ueniunt ad nos, recipiantur quidem quasi baptizati, ne sancte Trinitatis inuocatio et confessio annulletur; sed doceantur integre, et instruantur sensu  sancte Trinitatis et mysterio, quod in sancta Ecclesia tenetur. Et si consentiunt credere, uel acquiescunt confiteri purgate fidei integritatem, manus impositione firmentur. Si uero paruuli sunt hebetes, qui doctrinam non capiant, respondeant pro illis qui eos offerunt iuxta morem baptizandi, et ita interrogentur ut sciant quid respondere debeant, et sic manus impositionem accipiant.



CAP. 234.---De eadem re. Ex concilio Wormatiensi, cap. 5.

Quicunque baptizatus fuerit ab hereticis in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgandus est.



CAP. 235.---Ut baptismus in Trinitate susceptus non iteretur. Ex concilio Carthaginiensi. I, cap. 1.


Ut baptisma in Trinitate susceptum non iteretur. Ergo, si uobis placet, consideremus primitus titulum de rebaptizatis, et sanctitatem uestram postulo, ut mentis uestre intuitum placide, producatis ad descendentem in aquam, et interrogatum in Trinitate secundum Euangelii fidem, et apostolorum doctrinam, et confessum bonam conscientiam in Deum de resurrectione Iesu Christi, an liceat iterum interrogari in eadem fide, et in aquam iterum tingi. Uniuersi episcopi dixerunt: Absit, absit, illicitam sancimus esse rebaptizationem, et satis esse alienam a sincera fide, et a catholica disciplina!



CAP. 236.---De illis qui nesciunt qua fide baptizati sunt. Ex decretis Leonis pape, episcopis per Siciliam constitutis missis, cap. 29. 


 Hi autem de quibus scripsisti qui se baptizatos sciunt, sed cuius fidei fuerint qui eos baptizauerunt se nescire profitentur, quoniam quolibet modo formam baptismatis acceperunt, rebaptizandi non sunt; sed, per manus impositionem uirtutem Spiritus sancti accipientes, quam ab hereticis accipere non potuerunt, catholicis copulandi sunt.



CAP. 237.---De presbytero qui grammaticam ignorabat, et tamen in Trinitate baptizabat. Epistola Zacarie ad Bonifacium Magontiensem archiepiscopum.


 uirgilius et Sedulius, religiosi uiri apud Baioariorum prouinciam degentes, suis apud nos litteris usi sunt, per quas intimauerunt, quod tua reuerenda fraternitas iniungeret Christianos rebaptizare. Quod audientes nimis sumus conturbati et in admirationem quamdam incidimus si haberetur ut dictum est. Retulerunt quippe quod fuerit in eadem prouincia sacerdos, qui Latinam linguam ignorabat penitus et dum baptizaret nesciens Latino eloquio infringere linguam, diceret: Baptizo te in nomine patria, et filia et spiritu sancta, ac per hoc tua reuerenda fraternitas considerauit rebaptizare. Scias, sanctissime  frater, si ille qui baptizauit nos introducens errorem aut heresim; sed pro sola ignorantia Romane locutionis infringendo linguam, ut supra fati sumus, baptizans dixisset, non possumus consentire ut denuo baptizentur  quicunque baptizatus fuerit ab hereticis in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgari debet. Nam, sanctissime frater, si ita est ut nobis relatum est; non amplius a te illud predicetur, nec aliquid huiusmodi, sed ut sancti Patres docent et predicant, tua fraternitas studeat seruare.



CAP. 238.---De illis qui aliquam habent dubitationem baptismatis ut rebaptizentur. Ex decretis Leonis  pape ad Rusticum Narbonensem episcopum, cap. 28 .

 Si nulla exstant indicia inter propinquos et familiares, nulla inter clericos aut uicinos quibus, hi de quibus queritur baptizati fuisse doceantur, agendum est ut renascantur ne manifeste pereant, in quibus quod non ostenditur gestum, ratio non sinit iteratum. Qui autem possunt meminisse quod ad Ecclesiam ueniebant cum parentibus suis, possunt recordari an quod parentibus eorum dabatur, acceperint. Sed si hoc etiam ab ipsa memoria alienum est, conferendum eis uidetur quod collatum esse nescitur, quia non temeritas interuenit presumptionis, ubi est diligentia pietatis.



CAP. 239.---Quid agendum sit de infantibus de quibus non inueniuntur certissimi testes utrum baptizati sint. Ex concilio Africano, cap. 39 .


 Item placuit de infantibus quoties non inueniuntur certissimi testes, qui eos baptizatos esse sine dubitatione testentur, neque ipsi sunt per etatem de traditis sibi sacramentis idonei respondere, absque ullo scrupulo esse baptizandos, ne ista trepidatio eos faciat sacramentorum purgatione priuari. Hinc enim legati uestrorum [Maurorum], fratres nostros consuluerunt, qui tales multos a barbaris redimunt.



CAP. 240.---De presbyteris per quorum negligentiam sine baptismo aliquis mortuus fuerit. Ex decretis Xisti pape, cap. 5.

 Perpendant presbyteri, quanti discriminis sit animas innocentium per eorum negligentiam perire, ianuasque paradisi innocentibus claudi. Et ideo presbyteri summa diligentia caueant, ne animas pro quibus sanguis Christi effusus est, per suam incuriam a celesti beatitudine separent. Et si, quod absit! euenerit, graui penitentie luctui diebus uite sue se submittat per cuius euenerit neglectum.



CAP. 241.---Ut nullus presbyter cuiquam infirmo in propria prouincia uel alicubi baptismum denegare presumat. Ex decretis Martiani pape, cap. 3.

Quicunque presbyter in prouincia propria, aut in alia, uel ubicunque inuentus fuerit, commendatum sibi infirmum baptizare noluerit, uel in profectione  itineris de aliqua excusatione, et sic sine baptismo moritur, deponatur.



CAP. 242.---De his qui ad iterandum baptismum uel metu coacti uel errore traducti sunt. Ex decretis Leonis pape ad Nicetam episcopum Aquileiensem. cap. 47.

His uero de quibus similiter dilectio tua nos credit consulendos, qui ad iterandum baptisma uel metu coacti uel errore traducti sunt, et nunc se contra catholice fidei sacramentum egisse cognoscunt, ea est custodienda moderatio, qua in societatem nostram, non nisi per penitentie remedium et per impositionem episcopalis manus communionis recipiant unitatem. Temporis autem penitudinis habita moderatione tuo custodienda iudicio prout conuersorum animos inspexeris esse deuotos, pariterque  etiam habens senilis etatis intuitum, et periculorum quorumcunque autem egritudinum dispicientur necessitates. In quibus si quis ita grauiter urgeatur, ut dum adhuc penitet de salute ipsius desperetur, oportet ei per sacerdotalem sollicitudinem communi gratia subuenire.



CAP. 243.---Non esse negandum baptismum paruo egroto, etiam de alterius parochia allato. Ex decretis Eugenii pape, cap. 6.

Si paruus egrotans ad quemlibet presbyterum baptismi gratia de cuiuslibet parochia allatus fuerit, ei baptismi sacramentum nullo modo denegetur. Si quis hoc munus petenti concedere detrectauerit, nouerit se ille qui eum non baptizauerit, pro eius anima rationem redditurum, et apud synodum  acerrime corrigendum.



CAP. 244.---Non esse iterandam confirmationem. Ex concilio Taraconensi, cap. 6.

 Dictum est nobis quod quidam de plebe bis uel ter aut eo amplius ab episcopis confirmantur. Unde nobis uisum est eamdem confirmationem, sicut nec baptismum iterari minime debere; quia bis uel amplius baptizatos aut confirmatos non seculo, sed soli Deo sub habitu regulari uel clericali religiosissime famulari decretum est.



CAP. 245.---Quod ignoranter rebaptizati absque magna necessitate ordinari non possunt. Ex penitent. Theodo. cap. 14.

 Qui bis ignoranter baptizati sunt non indigent pro eo penitere, nisi  quod secundum canones ordinari non possunt, nisi magna aliqua necessitas cogat. Qui autem non ignari baptizati sunt, quasi iterum Christum crucifixerunt, per annos septem peniteant quarta feria et sexta, et tres quadragesimas peniteant. Si pro uitio aliquo fuerit fecerint, similiter. Si pro munditia putauerint, tribus annis similiter peniteant.



CAP. 246.---De paruulorum animabus qui sine baptismo moriuntur. Ex epistola Gregorii pape ad Secundinum seruum Dei inclusum.

 In extremo uero epistole requisisti quid eis respondendum sit qui dilectionem tuam de paruulorum animabus requirunt, qui sine gratia baptismatis moriuntur, dicentes  si corpus originali culpa tenetur, unde anima que a Deo datur rea erit, que adhuc in actuali delicto non consentit corpori. Sed de hac re dulcissima fraternitas sciat, quia de origine anime inter sanctos Patres requisitio non parua uersata est. Sed utrum ab Adam descenderit, an recte singulis detur incertum, remansit, eamque in hac uita insolubilem fassi sunt esse questionem. Grauis est enim questio nec ualet ab homine comprehendi, quia si de eadem substantia anima cum carne nascitur, cur etiam non cum carne moritur? Si uero cum carne que ab Adam prolata est obligata peccato, peccatis tenetur. Sed, cum hoc sit, incertum non est, quia nisi sacra baptismatis gratia fuerit, renatus homo, omnis anima originalis peccati est uinculis obstricta.  Hinc enim scriptum est: Non est mundus in conspectu eius, nec unius diei infans super terram . Hinc Dauid ait: In iniquitatibus conceptus sum, et in delictis peperit me mater mea . Hinc ipsa ueritas dicit: Nisi quis renatus fuerit ex aqua et Spiritu, non intrabit in regnum celorum . Hinc Paulus apostolus ait: Sicut in Adam omnes moriuntur, ita et in Christo omnes uiuificabuntur . Cur ergo infans qui nichil peccauit in conspectu Dei omnipotentis, esse mundus non ualet? Cur Psalmista ex legitimo coniugio prolatus in iniquitate conceptus est? Cur hec? nisi quia quis aqua baptismatis mundatus non fuerit, mundus non est. Cur in Adam omnis homo moritur, si originalis peccati uinculis non tenetur. Sed quia  genus humanum in parente primo uelut in radice patrum ariditatem erexit in ramis, et inde omnis homo cum peccatis nascitur, unde primus homo permanere uoluit in peccato. De his autem subtilius ac latius loqui debueram: sed dum et curarum cumulus premit, et earum portitor ut laxaretur importunus exstitit, unde multa debui, pauca locutus sum.



CAP. 247.---De energumenis baptizandis. Ex concilio Arausicano, cap. 13 .

Energumeni iam baptizati de purgatione sua curantes, si se sollicitudini clericorum tradunt, monitisque obtemperans, omnimodis communicent, sacramenti ipsius uirtute, uel muniendi ab incursu demonis, quo infestantur, uel purgandi quorum  iam ostenditur uita purgatior.



CAP. 248.---De eodem. Ex eodem capite 22 .

In energumenis catechumenis, in quantum uel necessitas exegerit uel opportunitas permiserit de baptismate consulendum.



CAP. 249.---Quod rebaptizatis non sit communicandum. Ex concilio Ilerdensi, cap. 14.

Cur rebaptizatis fideles religiosi participent?



CAP. 250.---De presbytero qui recte baptizatum denuo baptizauerit, et non recte baptizatum ab hereticis non baptizauerit. Ex concilio Lugdunensi, cap. 47.

Episcopus autem uel presbyter si eum qui secundum ueritatem habuerit baptisma, denuo baptizauerit, aut si pollutum ab impiis et non recte  baptizatum non baptizauerit, deponatur, tanquam deridens crucem et mortem Domini, nec sacerdotes ueros a falsis sacerdotibus uere discernens.



CAP. 251.---Ut non ordinatus temere baptizare non presumat. Ex decretis Hormisde pape, cap. 4.

Si quis baptizat, aut aliquid diuinum per temeritatem exercuerit non ordinatus, abiiciatur ab ecclesia et nunquam ordinetur.



CAP. 252.---Quod diaconi officium presbyterorum non usurpent. Ex decretis Gelasii pape, cap. 6.

 Diaconos quoque propriam constituimus obseruare mensuram, nec ultra tenorem paternis canonibus deputatum, quidpiam attentare permittimus, nichilque  eorum suo ministerio penitus applicare que primis ordinibus proprie decreuit antiquitas, absque episcopo et presbytero baptizare non audeant, nisi predictis fortassis officiis longius constitutis necessitas extrema compellat, quod et laicis Christianis facere plerumque conceditur.



CAP. 253.---Ut presbyteri populum admoneant, ut suos infantulos ad confirmationem episcopo presentent. Ex concilio Wormatiensi, cap. 2.

Annuntient presbyteri populis, ut quam citius potuerint suos infantulos ad confirmandum suo episcopo presentari faciant. Quod si neglexerint, et presbyter et populus canonicis disciplinis subiaceant.



CAP. 254.---Ut omnes perfecte etatis ieiuni ad confirmationem ueniant. Ex concilio Aurelianensi, cap. 6 .


 Ut ieiuni ad confirmationem ueniant perfecte etatis, ut moneantur confessiones facere prius, ut mundi donum sancti Spiritus ualeant accipere, et quia nunquam erit Christianus, nisi in confirmátione episcopali fuerit chrismatus.



CAP. 255.---De sacramento baptismatis et confirmationis utrum maius sit, Melchiades papa Hispanorum episcopis, cap. 6.

 De his uero super quibus rogatis uos informari, id est, utrum maius sit sacramentum manus impositionis episcoporum, aut baptismus, scitote utrumque magnum esse sacramentum, et sicut unum a maioribus est, id est  summis pontificibus, quod a minoribus perfici non potest; ita et maiori ueneratione uenerandum et tenendum est. Sed ita coniuncta sunt hec duo sacramenta, ut ab inuicem nisi morte preueniente nullatenus possint segregari, et unum sine altero rite perfici non potest.



CAP. 256.---Ut omnes Christiani ad confirmationem ueniant. Ex concilio Wormatiensi cap. 3.

Ad predicationem et ad confirmationem episcopi, omnes deuote conueniant, eique fideliter ministrent et obediant.



CAP. 257.---Item de manus impositione. Eusebius papa fratribus per Campaniam et Tusciam constitutis, cap. 22 .

 Manus quoque impositionis sacramentum magna ueneratione tenendum  est quod ab aliis perfici non potest, nisi a summis sacerdotibus, nec tempore apostolorum ab aliis quam ab ipsis apostolis legitur aut scitur peractum esse, nec ab aliis quam qui eorum locum tenent, unquam perfici potest aut fieri debet. Nam, si aliter presumptum fuerit, irritum habeatur et uacuum, nec inter ecclesiastica unquam reputabitur sacramenta.



CAP. 258.---Item de confirmatione. Ex concil. Mogontiensi, cap. 3.

Precipimus ut ad accipiendum per manus impositionem pontificis, Spiritus sancti donum sollicite et deuote omnes concurrant, et episcopo que necessaria sunt fideliter ministrent, eique in omnibus et per omnia obediant.



CAP. 259.---Quod omnes fideles, accepto baptismate, chrisma celeste accipere debeant. Ex concilio Laodicensi, cap. 48.


Quod oporteat eos qui baptizantur post lauacrum celeste chrisma percipere, et regni Christi participes inueniri.



CAP. 260.---Ut omnes renati fonte baptismatis, donum Spiritus sancti, per manus impositionem accipere debeant. Ex epistola Antheri pape, cap. 15 

 Omnes fideles per manus impositionem episcoporum, post baptismum accipere debent Spiritum sanctum, ut pleni Christiani inueniantur. De Spiritu accipimus, ut spirituales efficiamur, quia animalis homo non percipit que sunt Spiritus sancti Dei , quia cum  Spiritus sanctus infunditur, cor fidele ad prudentiam et constantiam dilatatur. De Spiritu sancto accipimus, ut sapiamus, inter bonum et malum discernere, iusta diligere, iniusta respuere, ut inuidie ac superbie repugnemus, ut luxurie ac diuersis illecebris et fedis indignisque cupiditatibus resistamus. De Spiritu sancto accipimus, ut amore eterne glorie et ardore succensi, erigere a terrenis mentem ad superna et diuina ualeamus.



CAP. 261.---Ut episcopi nonnisi ieiuni confirmationem faciant. Ex concilio Meldensi, cap. 3.

 Ut episcopi nonnisi ieiuni per impositionem manuum Spiritum sanctum tradant, exceptis infirmis et morte periclitantibus. Sicut autem duobus temporibus Pascha  uidelicet et Pentecoste a ieiunis celebrari debet baptismus; ita etiam traditionem Spiritus sancti a ieiunis pontificibus conuenit celebrari.



CAP. 262.---Quod episcopis liceat, si necesse sit, in campo confirmare. Ex concilio Remensi, cap. 10.

Episcopo liceat in campo, sit si necesse, confirmare.



CAP. 263.---Quod a solis episcopis baptizati sint consignandi. Ex decretis Innoc. pape missis, c. 3.

De consignandis uero infantibus manifestum est non ab alio quam ab episcopo fieri licere. Nam presbyteri, licet sint secundi sacerdotes, pontificatus tamen apicem non habent. Hoc autem solis pontificibus debetur ut uel consignent, uel Paracletum Spiritum sanctum tradant. Non solum consuetudo  ecclesiastica monstrat, uerum illa lectio Actuum apostolorum que asserit Petrum et Ioannem esse directos , quod iam baptizatis tradant Spiritum sanctum  Nam presbyteris seu extra episcopum, seu presente episcopo, cum baptizant, chrismate baptizatos ungere liceat; sed quod ab episcopo consecratum, non tamen frontem ex eodem oleo signare, quod solis debetur episcopis cum tradunt Paracletum.



CAP. 264.---Ut presbyteri baptizatos in frontibus chrismate non debeant signare. Ex registro Gregorii ad Ianuarium episcopum Caralitanum, cap. 90 .

 Presbyter  baptizatos infantes signare in frontibus non presumant sancto chrismate, sed presbyteri baptizatos tangant in pectore, ut episcopi postmodum confirment in fronte.



CAP. 265.---De presbyteris qui de baptismate pretium querunt. Ex epistola Gelasii PP. cap. 5 .

 Baptizandis consignandisque fidelibus pretia nulla prefigant, nec alligationibus quibuslibet impositis exagitare cupiant renascentes, quomodo quod gratis accepimus gratis dare mandamur. Et ideo nichil a predictis prorsus exigere moliantur, quo uel paupertate agente deterriti, uel indignatione reuocati redemptionis sue causas adire despiciant certum habentes quod qui prohibita deprehensi fuerint admisisse, uel commissa  sponte non correxerint, periculum subituri proprii sunt honoris.



CAP. 266.---De presbyteris qui de ueteri chrismate baptizare presumunt. Ex concilio Lugdunensi, cap. 3.

 Si quis ab alio chrismate quam de illo nouo quod proprii episcopi largitione uel confessione accepit, baptizare, non preoccupante morte, tentauerit, pro temeritatis ausu ipse in se sue damnationis protulisse sententiam manifestatur.



CAP. 267.---Quod presbyter in sua plebe sine chrismate non debeatire. Ex concilio uasensi, cap. 5.

Nullum presbyterorum in plebe sibi commissa sine chrismate unquam debere progredi, quia inter  nos placuit semel in baptismate, quacunque necessitate faciente, qui non chrismatus fuerit, in confirmatione sacerdotis perficiatur.



CAP. 268.---De presbytero qui se deprehenderit non esse baptizatum. Ex concilio apud Compendium, cap. 5.

 Si quis presbyter ordinatus deprehenderit se non baptizatum esse, baptizetur et ordinetur iterum, et omnes quos prius baptizauit.



CAPUT 269.---De presbyteris quomodo in Cena Domini de chrismate, de oleo sanctificato, de oleo infirmorum, facere debeant. Ex Meldensi concilio, cap. 1.

Presbyter in Cena Domini ampullas tres secum deferat, unam ad chrisma, alteram ad oleum ad catechumenos inungendos, tertiam ad infirmos iuxta  sententiam apostolicam, ut quando quis infirmatur, inducat presbyteros Ecclesie , etc.



CAP. 270.---De eodem. Ex concilio apud ualentias, cap. 2.

 Presbyteri qui diecesanas ecclesias regunt non a quibuslibet episcopis, sed a suo, nec per iuniorem clericum, sed per seipsos, aut per illum qui eiusdem ordinis sit, ante Pasche solemnitatem chrisma petant



CAP. 271.---Item de eodem. Ex Meldensi concilio, cap. 5.

Nemo episcoporum uel quilibet ministrorum ecclesiasticus  propter sacrum chrisma aliquid muneri accipiat denarium, uel quelibet munuscula, que per ministros episcoporum a presbyteris inordinabiliter exiguntur.



CAP. 272.---Item de eodem. Ex concilio uasensi, cap. 10.

Per singula territoria presbyteri uel ministri ab episcopis, non prout libitum fuerit a uicinioribus, sed a suis propriis per annos singulos petant chrisma, appropinquante solemnitate paschali, nec per quemquam alium quam per seipsos aut per uicarios eiusdem ordinis, quia inhonorum est inferioribus summa committi. Optimum est autem ut ipse accipiat qui in tradendo usurus est



CAP. 273.---De presbyteris qui pro accipiendo chrismate ad ciuitates uenire solent. Ex concilio Meldensi, cap. 6.


De presbyteris qui accipiendi chrismatis gratia ad ciuitates in Cena Domini uenire soliti sunt, sancitum est ut de his qui longe positi sunt de octo uel decem millibus, unus ab archidiacono eligatur, qui acceptum chrisma sibi et sociis diligenter perferat. Hi uero qui non longius a ciuitate quam quatuor aut quinque millibus habitant, more solito ad accipiendum chrisma per se ueniant. Discendi uero gratia alio non quadragesimali tempore ad ciuitatem conuocentur, propter plebes sibi commissas.



CAP. 274.---De chrismate quod semper sub sera esse debeat. Ex concilio Turonensi, cap. 3.

Preterea et illud omnimodis obseruandum est ut  sacrum chrisma et oleum consecratum semper sub sera sit, ne illud unde Christo incorporamur, et unde omnes fideles sanctificantur, unde reges et sacerdotes inunguntur, aliquis infidelis aut immundus tangat, aut aliquis perfidus ad Dei iudicium subuertendum subripiat, quod experimento didicimus.



CAP. 275.---De Iudeis quomodo examinari debeant ante baptisma. Ex concilio Agathensi, cap. 35.

. Iudei , si ad leges catholicas uenire uoluerint, septem menses inter catechumenos ecclesie limen intreant, et si pura fide uenire noscuntur, tunc demum baptismatis gratiam mereantur. Quod si casu aliquod periculum infirmitatis intra scriptum tempus incurrerint, et  desperati fuerint, baptizentur.



CAP. 276.---De Iudeis, quod nullus eis uim ad credendum inferre debeat. Ex concilio Toletano u, cap. 8 .

 De Iudeis autem hec precepit sancta synodus nemini deinceps uim credendi inferri: Cui enim uult Deus miseretur, et quem uult indurat . Non enim inuiti tales saluandi sunt, sed uolentes, ut integra sit forma iustitie. Sicut homo propria uoluntate arbitrii serpenti obediens periit; sic, uocante se gratia Dei, proprie mentis conuersione homo quisque saluatur credendo. Ergo non ui, sed libera arbitrii facultate, ut conuertantur qui saluandi sunt, non potius  impellendi. Qui autem iampridem ad Christianitatem coacti sunt, sicut factum est temporibus religiosissimi principis Sisenandi, quia iam constat eos sacramentis diuinis associatos, et baptismi gratiam suscepisse, et chrismate unctos esse, et corporis et sanguinis Domini exstitisse participes, oportet ut fidem etiam quam ui uel necessitate susceperunt tenere cogantur, ne nomen Domini blasphemetur, fidesque quam susceperunt uilis et contemptibilis habeatur.



CAP. 277.---Ut Iudeorum filii baptizati ab eorum consortio separari debeant. Ex eodem concilio u, cap. 40 .

 Iudeorum filios uel filias baptizatos, ne parentum ultra inuoluantur erroribus,  ab eorum consortio separari decernimus, tradique aut monasteriis, aut Christianis uiris, aut mulieribus Dominum timentibus, ut sub eorum cura et conuersatione cultum fidei discant, atque in melius constituti, tam in moribus quam in fide proficiant.



CAP. 278.---Ut nulla communio sit Hebreis ad fidem Christianam translatis, cum aliis nondum baptizatis. Ex eodem conc. u, cap. 62 .

 Sepe malorum consortia etiam bonos corrumpunt, quanto magis eos qui ad uitia proni sunt? Nulla igitur communio ultra sit Hebreis ad fidem Christianam translatis cum his qui adhuc in ueteri ritu consistunt, ne forte eorum participatione subuertantur. Quicunque  igitur amodo ex his qui baptizati sunt, infidelium consortia non uitauerit, et hi Christianis donentur, et illi publicis sedibus deputentur.



CAP. 279.---De Iudeis qui apostatauerint. Ex eod. conc. u, cap. 69 .

 Plerique qui ex Iudeis dudum ad Christianam fidem promoti sunt, nunc blasphemantes Christum, non solum Iudaicos ritus perpetrasse noscuntur, sed etiam abominandas circumcisiones exercere. De quibus consultum piissimi ac religiosissimi domini nostri Sisenandi regis, hoc sanctum decreuit concilium, ut huiusmodi transgressores pontificali auctoritate correcti, ad cultum Christiani dogmatis reuocentur, ut quos uoluntas propria non emendat, animaduersio sacerdotalis  cerceat. Eos autem quos circumciderunt, si filii eorum sunt, a parentibus separentur; si serui, pro iniuria corporis sui, libertati tradantur.



CAP. 280.---De Iudeorum seruis. Ex eodem, cap. 9.

 Item ut si Iudeorum serui necdum conuersi, ad Christi gratiam conuolauerint, libertati donentur.



CAP. 281.---De Iudeorum mancipiis qui ad baptismum confugiunt. Ex concilio apud Auernas, cap. 80.

Licet, prioribus canonibus iam fuerit definitum, ut de mancipiis paganis que apud Iudeos sunt, si ad ecclesiam confugerint, et baptismum petierint, etiam ad quoscunque Christianos confugerint,  taxato et oblato a fidelibus iusto pretio ab eorum domino liberentur. Ideo statuimus hec ut tam iusta constitutio ab omnibus Catholicis conseruetur



CAP. 282.---Item de mancipiis Iudeorum aut Christianis aut ad fidem Christianam uenire desiderantibus. Ex concilio Matisconensi, cap. 16.

 Presenti concilio, Deo auctore, sancimus, ut nullum Christianum mancipium Iudeo deinceps seruiat, sed datis pro quolibet bono manci, pio XII solidis ipsum mancipium quicunque seu ad ingenuitatem, seu ad seruitium licentiam habeat redimendi; et si Christianus fieri desiderat, et non permittitur, similiter faciat, quia nefas est quem Christus Dominus sanguinis sui effusione redemit, blasphemum Christiane religionis  in uinculis tenere. Quod si acquiescere his que statuimus quicunque Iudeus noluerit, quandiu ad pecuniam statutam uenire distulerit, liceat mancipium ipsum cum Christianis uibicunque uoluerit habitare.



CAP. 283.---De illis qui ad fidem Christianam de heresi uenire desiderant. Ex concilio Arelatensi, cap. 9.

Si ad ecclesiam aliquis de heresi uenerit, interrogent eum de Symbolo, et si uiderint eum in Patre et Filio et Spiritu sancto esse baptizatum, manus ei imponatur tantum ut accipiat Spiritum sanctum.



CAP. 284.---De Iudeis si mancipium circumciderint. Ex concilio apud Theodonis uillam habito, cap. 4.


Si quis Iudeorum Christianum mancipium, uel cuiuslibet secte alterius emerit, et circumciderit, a Iudei ipsius potestate sublatus, in libertate permaneat.



CAP. 285.---Quid sanctus Gregorius de Iudeis precipiat. Ex registro Gregorii ad Ioannem Terracinensem episcopum .

Ioseph presentium lator, Iudeus, insinuauit nobis de loco quodam quo ad celebrandas festiuitates suas Iudei in Terracinensi castro consistentes conuenire consueuerant, quod tua eos fraternitas expulisset, et in alium locum pro colendis similiter festiuitatibus suis, te quoque noscente et consentiente,  migrauerint, et nunc de eodem loco etiam expulisse denuo conqueruntur. Quod si ita est, uolumus ut tua fraternitas ab huiusmodi se querela suspendat, et loco quem, sicut prediximus, cum tua conscientia quo congregentur adepti sunt eos, sicut mos fuit, liceat conuenire. Hos enim qui a Christiana religione discordant, mansuetudine, benignitate, admonendo, suadendo, ad unitatem fidei necesse est congregare, ne quos dulcedo predicationis, et preuentus futuri iudicis terror ad credendum inuitare poterat, minis et terroribus repellantur. Oportet ergo ut ad audiendum de te uerbum Dei benigne conueniant, quam auctoritate que supramodum extenditur, expauescant.



CAP. 286.---De illis qui pro periculo mortis a diaconibus baptizati fuerint. Ex concilio Turonensi, cap. 3.


Si quis diaconus regens plebem sine episcopo uel presbytero aliquos pro mortis occursu baptizauerit, episcopus eos per benedictionem et confirmationem perficere debebit, sub fide, qua quisque credendo poterit esse iustus.



CAP. 287.---De his qui cogunt presbyteros denarios pro balsamo dare. Ex concilio Cabilonensi, cap., .

Quidam fratres dixerunt consuetudinis antiqua fuisse in eorum ecclesiis, ut pro balsamo emendo ad chrisma faciendum, siue pro luminaribus ecclesie concinnandis, binos uel quaternos denarios  presbyteri darent . Unde omnes uno consensu statuimus, ut sicut pro dedicandis basilicis, et dandis ordinibus nichil accipiendum est, ita etiam pro balsamo siue pro luminaribus emendis, nichil presbyteri chrisma accepturi dent. Episcopi itaque ecclesiasticis facultatibus balsamum emant, et luminaria singuli in ecclesiis suis.



CAP. 288.---De chrismatis panno. Ex concilio apud Beluacum, cap. 8.

 Si quis uoluerit chrismatis pannum iterum linire, et super alium baptizatum mittere, non est absurdum.



CAP. 289.---Quod cathecumeni cum baptizatis manducare non debeant. Ex concilio Magontinensi, cap. 5.

 Cathecumeni manducare non debent cum baptizatis, neque eis osculum dare, quanto magis gentiles?



CAP. 290.---De scrutinio faciendo. Ex concilio Romano, cap. 15.

De scrutinio faciendo decreuimus, ut episcopus et ubi conuentus est populi et cleri, et possibilitas permittit ibi celebretur.



CAP. 291.---De baptisterio. Ex concilio Mogontinensi, cap. 9.

Baptisterii et catechumenorum uentilata est ratio, ut sacerdotes plenius intelligant, qualiter cum dignis ordinibus efficiant Christianum.



CAP. 292.---Quod bigamus uocetur qui ante baptismum uxorem unam et post baptismum aliam habuerit. Ex decreto Innocentii pape, cap. 2 .


 Deinde ponitur non dici digamum oportere eum, qui cathecumenus habuerit atque amiserit uxorem, si post baptismum aliam sortitus est, quia illud coniugium per baptismi sacramentum cum ceteris criminibus sit ablutum. Quod cum de una utique dicitur, certe si tres habuerit in ueteri positus homine uxores, erit ea que post baptismum quarta est, sic interpretantibus, prima. uirginis eque nomen accipiet, que quarto ducta est loco. Quis, oro, istud non uideat contra Apostoli esse preceptum, qui ait, unius uxoris uirum oportere fieri sarcerdotem?   Sed obiicitur, quod in baptismo totum quidquid in ueteri homine gestum est sit solutum. Dicite mihi  crimina tantum in baptismo dimittuntur, an et illa que secundum Domini precepta ac Domini instituta complentur? Uxorem ducere crimen est, an non est crimen? Si crimen est, ergo auctor erit in culpa, qui ut crimina committerentur, in paradiso cum ipse eos iungeret, benedixit . Si uero non est crimen, quia quod Deus iunxit , nefas sit crimen appellari, et Salomon addidit; etenim a Deo preparatur uiro uxor : quomodo creditur inter crimina esse dimissum, quod Deo auctore legitur consummatum? Quid de filiis talium percensetur? Nunquid non erunt admittendi in hereditatis consortium,  qui ex ea suscepti sunt, que ante baptismum fuit uxor? eruntque appellandi, uel naturales, uel spurii, quia non est legitimum matrimonium, nisi illud, ut uobis uidetur, quod post baptismum assumitur? Ipse Dominus cum interrogaretur a Iudeis, si liceret dimittere uxorem , atque exponeret fieri non debere, addidit: Quod uero Deus coniunxit, homo non separet . Ac ne de his locutus esse credatur que post baptismum sortiuntur, meminerit hoc uere et a Iudeis interrogatum esse, et Iudeis esse responsum. Quero uero, et sollicitus quero, si una eademque sit uxor eius qui ante cathecumenus, postea fidelis sit, filiosque ex ea cum esset cathecumenus susceperit, ac postea  alios cum fidelis, utrum sint fratres appellandi, an non. Habebunt postea defuncto patre cum ceteris hereditatis herciscunde consortium, quibus filiorum nomen regeneratio spiritualis creditur abstulisse. Quod cum ita sentire atque iudicare absurdum est, que ratio est, hoc malum defendi, et uacua magis opinione iactari, quam aliqua auctoritate roborari? cum non possit inter peccata deputari, quod lex precepit et Deus coniunxit. Nunquid si quis catechumenus uirtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione eripuerit, castitatem seruauerit, quero si hec  amittit, quia per baptismum totum quod uetus homo gesserit putatur auferri? Aspiciamus  gentilem hominem Cornelium orationibus et eleemosynis Petrum ipsum reuelatione uidisse . Nunquid per baptismum hec illi ablata sunt, propter que ei baptisma concessum esse uidetur? Si ita creditur, mihi credite non modicum erratur; quia quidquid bene gestum fuerit, et secundum precepta legalia custoditum, non potest facientibus deperire. Nuptiarum ergo copula quia Dei mandato perficitur, non potest dici peccatum, et quod peccatum non est, inter peccata omnino credi non debet dimissum.



CAP. 293.---De episcopis et presbyteris et diaconibus rebaptizatis. Ex decretis Felicis pape III, cap. 1 .

Communis dolor et generalis est gemitus, quod  intra Africam rebaptizatos etiam episcopos uel presbyteros, diaconosque cognouimus; que res sine dubio ad uestre quoque peruenit notitiam sanctitatis, qualiter in Africanis regionibus astutia diaboli seuierit in populum Christianum, atque in id multiplici deceptione proruperit, ut non modo uulgus incautum, sed etiam ipsos in mortis profunda demerserit sacerdotes, ut nullus orbis non ingemuerit, nulla terra nesciuerit. Unde in grandi merore positi, dissimulare non possumus pereuntium, atque nobis exigendarum discrimen animarum. Quapropter competens adhibenda est talibus medela uulneribus, ne curandi immatura facilitas, mortifera captis peste nichil prosit: sed segnius tracta pernicies reatu non legitime curationis inuoluat sauciatos pariter  et medentes. In primis itaque uenientis ad nos et remedium postulantis, sollicite discutienda est professio et persona decepti, ut medela possit congruens exhiberi, et qui satisfacturus Deo per penitentiam rebaptizatum se legitime doluerit, utrum ad hoc facinus concurrerit, an impulsus accesserit requiratur, sciens quod se decipiat ipse qui fallit, nichilque per nostram facilitatem tribunalis excelsi iudicio derogari cui illa sunt rata, que pia, que uera, que iusta sunt; et aliter necessitas, aliter tractanda est ratio uoluntatis: deterior est autem causa illius, qui forte pretio sollicitatus est ut periret. Nihil intentatum enim reliquit inimicus, cui ne de sua liceat gaudere captura, succurrendum est irretitis, et conterendus est uenantis laqueus, ut infucatum  sine dolo lamentantibus lapsum tam iustitie moderatione, quam compunctione pietatis ad aulam quam reliquerant, sit ingressus. Nec pudeat forsitan aut pigeat, in dictis ieiuniorum gemituumque temporibus obedire, aut aliis obseruantie salubrioris obtemperare preceptis, quia humilibus datur gratia, non superbis . Sit ergo ruine sue dolore prostratus, quisquis in Christo fieri querit electus; et per dispensationis nostre ministerium quod uestram sequi conuenit caritatem, nec alicui fas est uel uelle, uel posse transcendere causam eius, qui contra apostolicam doctrinam, iterationem infaustam baptismatis dedit; uel eius qui aliquibus argumentis excusandum callide proprium putauerit  esse consensum; sacerdotali uigore et humanitate tractemus, ut eius fides, que nisi una, nulla est, adiutorio Domini iudicis, ad salutem sine nostre properationis offensione, reparetur; quia, cum peccatoris a nobis satisfactio protrahitur, non preter nostram laudem atque letitiam mens eius ad ueniam purgatior inuenitur, et ideo memineritis hanc super his nos habere sententiam, ut seruata discretione peccantium non eadem cuncti qui lapsi sunt lance pensentur: quod maiori castigatione est exigendum; nostra cui in Domino commissa fuerit disciplina.  Ut ergo ab ecclesie summitatibus inchemus, eos quos episcopos, uel presbyteros, aut diaconos fuisse constiterit, et seu optantes forsitan, seu coactos lauacri illius  unici salutarisque claruerit fecisse iacturam, et Christum, quem non solum dono regenerationis, uerum etiam gratia percepti honoris induerant, exuisse: cum constet neminem ad secundam tinctionem uenire posse, nisi se palam Christianum negauerit, et professus fuerit esse paganum, quod cum generaliter in omnibus sit exsecrandum, multo magis in episcopis, presbyteris et diaconibus auditu saltem, dictuque probatur horrendum. Sed quia idem Dominus atque Saluator clementissimus est, et neminem uult perire, usque ad exitus sui diem in penitentia  iacere conueniet; nec orationi non modo fidelium, sed nec catechumenorum quidem omnimodis interesse. Quibus communio laica in morte reddenda est. Quam rem diligentius explorare  uel facere, probatissimi sacerdotis cura debebit. De monachis autem et clericis, et puellis Dei aut secularibus seruari precipimus hunc tenorem, quem Nicena synodus circa eos qui lapsi sunt, uel fuerint seruandum esse constituit, ut scilicet qui nulla necessitate, nullius rei timore atque periculo, se hereticis ut rebaptizentur impie dediderunt, si tamen eos ex corde peniteat, tribus annis inter audientes sint, septem uero annis subiaceant inter penitentes manibus sacerdotum, duobus etiam annis oblationes omnibus modis non sinantur offerre, sed tantummodo a popularibus [secularibus] in oratione socientur; nec confundatur Deo colla submittere, qui eum non timuit abnegare. Quod si utpote mortales inter metas prescripti temporis ceperit uite  finis urgere, subueniendum est imploranti, et seu ab episcopo qui penitentiam dederit, seu ab alio qui tamen datam esse probauerit, aut similiter presbytero, uiaticum abeunti de seculo non negetur. Pueris autem quibus quod adhuc in ueste sunt a puritate uocabulum est, seu clericis, seu laicis, aut etiam similibus puellis, quibus ignorantia suffragatur etatis, aliquandiu sub manus impositione detentis, reddenda communio est, nec eorum exspectanda penitentia, quos excipit a cercitione censura. Quod est a nobis prouide constitutum, ne hi quibus in terreni labe contagii plus minusue restat ad uitam, dum adhuc in penitentia sunt, penitentiam committant. Quod si ante prefinitum tempus penitentie  desperatus a medicis ob euidentia mortis indicia, recepta quisquam communionis gratia conualescit, seruemus in eo quod Niceni canones ordinauerunt, ut habeatur inter illos qui oratione sola communicant, donec impleatur spatium temporis eidem prestitutum. Nec catechumenos nostros qui sub tali confessione baptizati sunt preterimus; quia non est causa dissimilis, sicut iidem sancti canones ordinarunt, eius qui quolibet modo Christum, quem semel confessus est abiurarit. Tribus annis inter audientes sint, et postea cum catechumenis permittantur orare, per manus impositionem, communionis catholice gratiam recepturi, exceptis tantummodo episcopis, presbyteris et diaconibus, quos solo mortis sue tempore reconciliandos esse, iam  diximus: ceteros, id est siue clericos, siue laicos, uel monachos sexus utriusque personas, quos uiolentia et periculo coactos iterationem baptismatis subisse constiterit, uel qui aliquo modo [commento] huius se facinoris piaculis dixerint non teneri, in penitentia per triennium durare decernimus, et per manus impositionem ad societatem recipi sacramenti, illo per omnia custodito, ne ex his unquam  qui in qualibet etate alibi quam in ecclesia catholica baptizati aut rebaptizati sunt, ad ecclesiasticam militiam prorsus permittantur accedere. Quibus satis esse non debet quod in Catholicorum numero sunt recepti: quomodo de suo ordine et communione uidebitur ferre iudicium, quisquis hec uiolauerit antistitum; uel  qui non remouerit eum, quem ex his ad ministerium clericale obrepsisse cognouerit. Curandum uero maxime, et omni cautela est prouidendum, ne quis fratrum cepiscoporumque nostrorum, aut etiam presbyterorum in alterius ciuitate, uel diecesi penitentem, uel sub manu positum sacerdotis, aut eum qui reconciliatum se esse dixerit, sine episcopi, uel presbyteri testimonio et litteris, aut in parochia presbyter, aut episcopus in ciuitate suscipiat. Quod aliqua simulatione neglectum, culpam tangit etiam clericorum, qui in locis in quibus hoc minus curatum fuerit, commorantur. His itaque rite dispositis, et ad ecclesiarum nostrarum notitiam nostra deliberatione perlatis parere uos conuenit. Quibus licet ad animarum reparationem nichil deesse uideatur,  tamen si cui aliquid noui et quod preterire nos potuit, reuelatum fuerit, secundum beatum Paulum apostolum tacente priore  fideliter insinuet, quia Spiritus ubi uult spirat , maxime cum eius causa tractatur; nec nos pigebit audire, et si qua sunt omissa non arroganter abnuere, sed rationabiliter ordinare. Data est Iduum Martiarum die, Dinanuo, et Sibidio Iu coss.



CAP. 294.---De eo qui per ignorantiam ordinatur antequam baptizetur. Ex dictis Isidori episcopi.

 Si quis per ignorantiam ordinatur antequam baptizetur, debent ab eo baptizati rebaptizari, et ipse non ordinetur, sed  Romanus pontifex non hominem iudicat  qui baptizat, sed Spiritum Dei subministrare gratiam credit baptismi, licet paganus sit qui baptizat.



CAP. 295.---De illis qui gratiam sancti Spiritus uendere conantur. Ex concilio Triburensi, cap. 22 cui interfuit Arnulphus rex.

 Manus impositionis sacramentum magna auctoritate tenendum est, quod ab aliis perfici non potest, nisi a summis sacerdotibus: nec tempore apostolorum ab aliis quam ab ipsis apostolis legitur ac scitur peractum esse; nec ab aliis, sicut iam dictum est, quam ab ipsis qui eorum locum tenent, unquam perfici potest, aut fieri debet. Nam si aliter presumptum fuerit, irritum  habeatur ac uacuum, nec inter ecclesiastica unquam reputabitur sacramenta.



CAP. 298.---Item de eodem. Beda super Actus apostolorum.

 Philippus qui Samarie Euangelium predicabat, unus de septem diaconibus fuit. Si enim apostolus esset, ipse utique manum imponere potuisset, ut acciperent Spiritum sanctum. Hoc enim solis pontificibus debetur. Nam presbyteris siue extra episcopum, seu presente episcopo, cum chrismate baptizatos ungere licet, sed quod ab episcopo fuerit consecratum; non tamen frontes ex eodem oleo signare, quod solis episcopis debetur, cum tradunt Spiritum sanctum paracletum  baptizatis.



CAP. 299.---De eodem Isidorus Etymologiarum lib. uII, cap. 20.

Presbyteri licet sint sacerdotes, tamen pontificatus apicem non habent; quia nec chrismate frontem signant, nec Spiritum sanctum dant: quod solis episcopis deberi lectio Actus apostolorum indicat.



CAP. 300.---Item de eodem: Rabanus, De institut. cleric., lib. I, cap. 30.

 Nouissime a summo sacerdote per impositionem manus Paracletus traditur baptizatis, ut roborentur per Spiritum sanctum ad predicandum aliis, idem donum, quod ipsi  in baptismate consecuti sunt per gratiam, uite donati eterne. Signatur enim cum chrismate baptizatus per sacerdotem in capitis summitate; per pontificem uero in fronte, ut in priori unctione significetur super ipsum Spiritus sancti descensio, ad habitationem Deo consecrandam. In secunda quoque ut eiusdem Spiritus sancti septiformis gratia, cum omni plenitudine sanctitatis, et scientie, et uirtutis uenire in hominem declaretur.



CAP. 301.---Quid liceat episcopo alterius ecclesiam ingresso. Haimo super Deuteronomium.

Ingressus episcopus alicuius ecclesiam, potest ibi aliquos corrigere, uel etiam confirmare, totam autem plebem non licet ei disponere.



CAP. 302.---Ab uxore sua separari debere eum qui filiastrum suum, uel filiastram suam ante episcopum ad confirmationem tenuerit. Capitularium libro u, cap. 7.


Si quis filiastrum uel filiastram suam ante episcopum ad confirmationem tenuerit, ab uxore sua separetur, et alteram non accipiat.



CAP. 303.---Non licet confirmatum denuo confirmari Gregorius II Bonifacio

Homini qui a pontifice confirmatus fuerit, denuo talis rei iteratio prohibenda est.



CAP. 304.---Utrum separandus sit ab uxore sua qui filiastrum suum, uel filiastram suam coram episcopo ad confirmationem inscienter tenuerit. Nicolaus papa Rudolpho Biturensi episcopo.

 De his qui filiastros suos  ad confirmationem coram episcopo tenent, id est qui filios uxoris sue de priori marito dum chrismantur ab episcopis super se sustinent, si inscienter, ut asseritur, fit, licet sit peccatum, tamen non usque ad separationem coniugii puniendum est. Lugeant tamen et digna penitentia hoc diluentes Domino dicant: Delicta ignorantie nostre ne memineris.



CAP. 305.---Utrum separari debeant ab uxoribus suis, qui filios suos ex lauacro sancto suscipiunt. Ex decreto Desiderii pape, Deusdedit Gordiano episcopo.

 Deusdedit sancte Romane Ecclesie et apostolice sedis episcopus Gordiano Hispalensis Ecclesie cepiscopo et fratri carissimo.  Peruenit ad nos, diaconus sanctitatis uestre epistolam deferens, quod quidam uiri et mulieres preterito Sabbato paschali die pre magno populorum incursu nescientes filios suos suscepissent ex lauacro sancto. Cupis ergo scire si pro tali ratione accidenti debeant uiri ac mulieres ad proprium usum redire, an non. Nos uero ex hac re mesti, inquisiuimus priorum dicta. Inuenimus autem in archiuis huius apostolice sedis iam talia contigisse in Ecclesia Hisaurie, Ephesiorum, simulque Hierosolyme, aliarum etiam Ecclesiarum episcopis, et earum ciuitatum, ab hac apostolica sede scire uolentibus, utrum uiri ac mulieres redirent ad proprium torum. Beate memorie sanctissimi Patres Iulius, Innocentius, et Celestinus cum episcoporum  plurimorum et sacerdotum consensu in ecclesia beati apostolorum principis, prohibentes talia perscripserunt et confirmauerunt, ut nullo modo coniugio se reciperent mulieres ac uiri quicunque aliqua ratione susceperint natos suos, sed separarent se, ne, suadente diabolo, tale uitium inolescat per mundum. Scitis quia quomodo sunt septem dona Spiritus sancti: ita sunt septem dona baptismi. A primo ergo pabulo salis sacramenti et ingressu Ecclesie, usque ad confirmationem per chrisma, hoc est a primo usque ad septimum, nullus Christianus suam commatrem in coniugium suscipere debet, et qui presumpserit, tandiu anathematis uinculo religetur, donec penitentiam digne egerit.



CAP. 306.---Item de eodem Ioannes Anselmo Lemozine Ecclesie episcopo.


Ad limina beatorum Petri et Pauli apostolorum principum, hic presens homo nomine Stephanus orationis causa ueniens, nostro presulatui suggerendo innotuit: quod filium suum in extremo uite positum, nec baptismatis unda lotum, absentia scilicet sacerdotum necessitate cogente baptizasset, eumque propriis manibus retinendo suscepisset. Atque pro huius rei negotio notitie tue patefacto reuerentia tua quasi zelo rectitudinis flagrans prefatum hominem a sua iudicauerit coniuge separandum, quod fieri nullatenus debet, dicente Scriptura: a Deo iunctam esse uiro uxorem et quod Deus iunxit, homo non separet . Unde et Dominus  in Euangelio ait: Nemo dimittere potest uxorem suam, nisi causa fornicationis  Quapropter et nos tante auctoritatis iussione precipue freti, dicimus omittendum esse et inculpabile iudicandum, quod necessitas intulit. Nam baptizandi hoc opus etiam laicis fidelibus iuxta canonicam sanctionem, si necesse fuerit facere libere conceditur. Unde si supradictus genitor filium suum corpore morientem aspiciens, ne animam morte perpetua pereuntem dimitteret, sacri unda baptismatis lauit, et eum de potestate auctoris mortis et tenebrarum eripuit, et in regnum Christi iam regeneratum indubitanter misit, bene fecisse laudatur: et idcirco suam uxorem sibi iam olim optime sociatam, impune quandiu uixerint iudicamus manere coniunctam:  neque ob hoc contra prefatas auctoritates diuinas aliquatenus separari debuisset.



CAP. 307.---Non licere aliquem filiastram patris sui in matrimonium ducere, et si duxerit separari debere. Zacarias papa Theodoro Ticinensi episcopo.

Zacarias episcopus seruus seruorum Dei, reuerendissimo et sanctissimo fratri Theodoro episcopo Ecclesie Ticiniensi.  Pytacium nobis tua reuerenda fraternitas obtulit, per quod nos sciscitari curasti, si liceat filium, cuius pater alterius filiam ex sacro fonte susceptam, id est spiritualem eiusdem patris filiam , in matrimonio accipere, quod apud te enormiter  asseruisti contigisse. Sed bene tua sancta fraternitas compertum habet, quod Dominus Moysi precepit dicens: Turpitudinem patris tui ne reueles: et turpitudinem matris tue non reuelabis: turpitudinem sororis tue non reuelabis, turpitudo enim tua est . Turpitudinem enim non reuelare dicitur, dum a propria consanguinitate precipimur abstinere: multo magis a spirituali patris nostri filia omni occasione, aut argumento seposito sub nimia districtione nos cauere conuenit, ne iram diuini examinis incidat, si quis tali facinori mistus minime restrinxerit frena luxurie. Unde et omnes omnino cauendi sunt a talis sceleris commistione, ne in eternum pereant. Sed eos qui huius perniciose  temeritatis anime sue salutem despicientes impio se miscuerunt matrimonio, per omnia tua fraternitas studeat separare, et penitentie digne submittere, quatenus ab eterna eruti damnatione animas eorum lucretis prestante Domino. De filiis autem qui ex eis nati esse probantur retulisti si liceat eos coniugio copulari. Sed hi cur prohibeantur a coniugio, aut pro huiusmodi penitentiam agere compellantur, dum ex hoc absque damnatione esse perhibentur quia non pater pro filio, neque filius pro patre sustinebit tormenta, dicente Domino per prophetam Anima patris mea est, et anime filii mea est, anima que peccauerit ipsa morietur . Sed et, frater carissime, de his dixisse sufficiat. Caue autem ne aliter agere subiectis concedas, ne a recto  tramite inueniaris deuiare.



CAP. 308.---Quod in baptismo non aqua mundat, sed uerbum. Augustinus super Ioannem  homilia XXuI.

Dominus dixit discipulis suis: Iam uos mundi estis, propter uerbum quod locutus sum uobis . Quare non ait mundi estis propter baptismum quo abluti estis, sed ait propter quod locutus sum uobis, nisi quia et in aqua uerbum mundat?



CAP. 309.---Apostolos baptizatos fuisse. Augustinus in epistola ad Seleucium 

 Quando ab Hierosolymis exiit Dominus iehsu, cum discipulis suis in Iudeam terram, et ibi morabatur cum eis, baptizabat non per seipsum, sed per discipulos suos, quos  intelligimus iam fuisse baptizatos, siue baptismo Ioannis sicut nonnulli arbitrantur: siue  baptismo Christi. Item respondit Dominus Petro: Qui lotus est, non indiget nisi ut pedes lauet, sed est mundus totus . Unde intelligitur quod iam fuerit baptizatus Petrus.



CAP. 310.---De eodem Augustinus ad uincentium uictorem .

 Si eos de quibus scriptum non est utrum fuerint baptizati sine baptismo de hac uita recessisse contendimus, ipsis calumniamur apostolis: qui preter Paulum apostolum, quando baptizati fuerint ignoramus. Sed ipsos baptizatos esse per hoc nobis innotescere potuit, quod beato Petro Dominus ait: Qui lotus est, non  indiget nisi ut pedes lauet .



CAP. 311.---Diuites baptizatos non priuari regno Dei. Augustinus ad Paulinum Nolanum episcopum de Pelagio .

Confiteatur Pelagius diuites baptizatos, etiamsi diuitiis suis non careant, et sint tales, quales ad Timotheum scribit Apostolus dicens: Precipe diuitibus huius seculi non superbe sapere, neque sperare in incerto diuitiarum, sed in Domino uiuo, qui prestat nobis omnia abundanter ad fruendum: ut sint diuites in operibus bonis, facile tribuant, communicent, thesaurizent sibi fundamentum bonum in futuro, ut apprehendant uitam eternam , nec eos regno Dei posse priuari.



DECRETI PARS SECUNDA De sacramento corporis et sanguinis Domini et de perceptione et obseruatione; de missa et aliorum sacramentorum sanctitate.



CAP. 1.---Quod panis et calix non qualibet, sed certa consecratione fit corpus Christi. Augustinus in libro De catechizandis rudibus, cap. 1 .


 Panis et calix, non qualibet sed certa consecratione, mysticus fit nobis, non nascitur. Proinde quod non ita fit nobis, quamuis sit panis et calix, alimentum est refectionis, non sacramentum religionis, nisi quod benedicimus gratiasque agimus Domino, in omni eius munere, non tantum spiritali, uerum etiam corporali. Item ex sermone de sacramentis.  Quia passus est pro nobis commendauit nobis in isto sacramento sanguinem suum et corpus, quod etiam fecit nosmetipsos.  Nam et nos corpus ipsius facti sumus, et per misericordiam ipsius, quod accepimus nos sumus. Recordamini, et uos non fuistis, et creati estis, ad aream Dominicam comportati estis, laboribus boum, id est annuntiantium Euangelium triturati estis. Quando catechumeni deferebamini, in horreo seruabamini, nomina uestra dedistis, cepistis moli ieiuniis et exorcismis: postea ad aquam uenistis, et conspersi estis, et panis Dominicus facti estis. Ecce quod accepistis. Quomodo ergo unum uidetis esse quod factum est, sic et uos unum estote diligentes uos, tenendo unam fidem, unam spem, indiuiduam caritatem. Heretici quando hoc accipiunt, testimonium contra se accipiunt: quia illi querunt diuisionem, cum panis iste indicet unitatem. Sic et  uinum in multis racemis fuit, et modo unum est. Unum est in sua natiuitate, calix post pressuram torcularis; et uos post illa ieiunia post labores, post numilitatem et contritionem, iam in nomine Christi tanquam ad calicem uenistis, et ibi uos estis in mensa, et in calice nobiscum uos estis, simul enim hoc sumimus, simul bibimus, quia simul uiuimus. Item in sermone De infantibus.  Ita Dominus noster iehsu Christus nos significauit, nos ad se pertinere uoluit. Mysterium pacis et unitatis nostre in mensa sua consecrauit. Qui accipit mysterium unitatis, et non tenet uinculum pacis, non mysterium accipit pro se, sed testimonium contra se.  Nulli est ambigendum aliquatenus, unumquemque fidelium  corporis sanguinisque Dominici tunc esse participem, quando in baptismate membrum efficitur Christi, nec alienari ab illius panis, calicisque consortio, etiamsi antequam panem illum comedat calicemque bibat, de hoc seculo migrauerit, in  unitate corporis Christi constitutus. Sacramenti quippe illius participatione ac beneficio non priuatur, quando in se hoc quod illud sacramentum significat, inuenitur. Item ex libro De ciuitate Dei X, . In forma serui maluit Dominus esse sacrificium quam sumere, ne uel hac occasione quisquam existimaret cuilibet sacrificandum esse creature, per hoc et sacerdos est ipse offerens, ipse et oblatio. Cuius rei sacramentum quotidianum uoluit Ecclesie esse sacrificium, que cum capitis ipsius sit corpus, seipsam per ipsum discit offerre.



CAP. 2.---Quod manna a patribus sumptum non liberauit a morte, sed qui figurabatur in manna: in sermone De utilitate agende penitentie.

Manna de celo, inquit, aperte ab ipso Domino  exponitur. Patres uestri, inquit, mannam manducauerunt in deserto et mortui sunt . Quando enim uiuerent, figura prenuntiare uitam posset, uita esse non posset. Manducauerunt, inquit, manna et mortui sunt, id est, manna quod manducauerunt, non eos potuit de morte liberare, non quia manna ipsum mors illis fuit, sed quia a morte eos non liberauit. Ille autem a morte eos liberaturus erat, qui per manna figurabatur. Breuiter ergo dixerim, quicunque in manna Christum intellexerunt, eumdem quem nos cibum spiritualem manducauerunt.



CAP. 3.---Quamuis res uisibiles sacramentorum corrumpantur, non tamen id quod per eas agitur, corrumpi posse. In libro De unico baptismo.

 An uero, inquit, solis, uel etiam lucerne lux cum per cenosa diffunditur, nichil inde sordidum attrahit, et baptismus Christi potest cuiusquam sceleribus inquinari? Si enim ad res ipsas uisibiles quibus ipsa sacramenta tractantur animum conferamus, quis nesciat eas esse corruptibiles? Si autem ad id quod per eas agitur, quis non uideat non posse corrumpi? quamuis homines per quos agitur, pro suis moribus uel premia percipiant uel penas luant.



CAP. 4.---Non mentiri eum qui dicit Christum impassibilem et immortalem quotidie in sacramento immolari, et quomodo intelligendum sit sacramentum corporis Christi, corpus Christi esse. In epistola Augustini ad Bonifacium episcopum .

  Ecce facio, inquit post multa, quantum possum. Dominus adiuuet, ut quod postulas possim. Nempe sepe ita loquimur, ut Pascha appropinquante dicamus crastinam uel perendinam Domini esse passionem,  cum ille ante multos annos passus sit, nec omnino nisi semel illa passio facta sit. Nempe ipso die Dominico dicimus, Dominus hodie surrexit, cum ex quo resurrexit tot anni transierint. Cur nemo tam ineptus est, ut nos ita loquentes arguat esse mentitos? nisi quia dies istos secundum illorum quibus hec gesta sunt similitudinem nuncupamus, ut dicatur ipse est dies, qui non est ipse, sed reuolutione temporis similis ei, ut dicatur illo die fieri propter sacramenti celebrationem, quod non illo die, sed olim factum est. Nonne semel immolatus est Christus in semetipso, et tamen in sacramento non solum per omnes pasche solemnitates, sed omni die populo immolatur, nec utique mentitur, qui interrogatus eum respondet immolari. Si enim sacramenta  quamdam similitudinem earum rerum quarum sacramenta sunt, non haberent, omnino sacramenta non essent. Ex hac autem similitudine plerumque iam sacramenta ipsarum rerum nomina accipiunt. Sic ergo secundum quemdam modum sacramentum corporis Christi corpus Christi est, sacramentum sanguinis Christi sanguis Christi est, ita sacramentum fidei fides est. In libro De penitentie remedio . Hoc, inquit, altare quod nunc in Ecclesia est in terra positum, terrenis oculis expositum, ad mysteriorum diuinorum signacula celebranda, ad hoc multi etiam scelerati possunt accedere, cum Deus commendat in hoc tempore patientiam suam, ut in futuro exerat seueritatem  suam.  Ut quid paras, inquit beatus Augustinus in expositione Euangeliste , dentes et uentrem: credere in eum, hoc est manducare panem uiuum, qui credit in eum, manducat eum. Inuisibiliter saginatur, quia inuisibiliter renascitur. Infans intus est, nouus est intus, ubi nouellatur, ibi satiatur. Non enim buccella Domini  uenenum fuit Iude, quam cum accepit, inimicus in eum intrauit, non quia malum accepit, sed quia bonum malus male accepit. uidete ergo fratres panem celestem, spiritualiter manducate, innocentiam ad altare apportate: peccata et si sunt quotidiana, non sint mortifera. Antequam ad altare accedatis attendite quid dicatis:  Dimitte nobis debita nostra, sicut et nos dimittimus debitoribus nostris . Dimittas, dimittetur tibi. Securus accede, panis est non uenenum. Hic panis est, qui descendit de celo . Hunc panem significat manna, hunc panem significat altare Domini. Sacramenta illa fuerunt, in signis diuersa sunt, in re que significatur paria sunt. Omnes, inquit, eamdem escam spiritualem manducauerunt, spiritualem utique eamdem. Nam corporalem aliam, quia illi manna, nos aliud, spiritualem uero eamdem quam nos, adiungit. Et omnes eumdem potum spiritualem biberunt: aliud illi, aliud nos, sed specie uisibili, quod tamen hoc idem est uirtute spirituali. Quomodo enim eumdem potum? Bibebant, inquit, de spirituali consequente eos petra petra autem  erat Christus ; idem potus, idem panis. Petra Christus in signo, uerus Christus in carne et uerbo. Hic est ergo panis de celo descendens , ut si quis ex ipso manducauerit non moriatur, quod pertinet ad uirtutem sacramenti, non quod pertinet ad uisibile sacramentum: qui manducat intus, non foris; qui manducat corde, non qui premit dente. Qui manducat carnem meam, et bibit sanguinem meum, habet uitam eternam . Hanc ergo non habet qui istum panem non manducat, nec istum sanguinem bibit. Nam temporalem uitam sine illo homines habere possunt. Qui ergo eius non manducat carnem, nec bibit eius sanguinem, non habet in se uitam: et qui manducat eius carnem, et  bibit eius sanguinem, habet uitam eternam . Ad utrumque autem respondet, quod dixit eternam. Hunc ergo cibum et potum societatem uult intelligi corporis et membrorum suorum, quod est Ecclesia sancta. Huius rei sacramentum, id est unitatis, corporis Christi et sanguinis, alicubi quotidie alicubi certis interuallis dierum, in Dominica mensa preparatur, et de mensa Dominica sumitur: aliquibus ad uitam, aliquibus ad exitium. Res uero ipsa cuius sacramentum, omni homini ad uitam, nulli homini ad exitium, quicunque participes eius fuerint. In symbolo Ephesini concilii . Necessario, inquiunt, et hoc adiicimus, annuntiantes enim secundum carnem mortem unigeniti Filii  Dei, et resurrectionem, incruentam celebremus sacri officii seruitutem. Sic enim ad mysticas benedictiones accedimus, et sanctificamur, participes sancti corporis et pretiosi sanguinis Christi, omnium nostrum redemptoris effecti, non ut communem carnem percipientes, quod absit! nec uiri sanctificati, et uerbo coniuncti, secundum dignitatis unitatem, aut sicut diuinam possidentis habitationem, sed uere uiuificatricem, et ipsius uerbi propriam factam. uita enim naturaliter ut Deus existens, qua proprie carni unitus, et uiuificatricem professus est, et ideo quamuis dicat: Nisi manducaueritis carnem Filii hominis , non tamen ut hominis cuiusquam existimare debemus. Quomodo enim  iuxta naturam suam uiuificatrix esse poterit caro hominis? Sed ut uere eius propriam factam, qui propter nos filius hominis factus est, et uocatus.  In actione penitentie ubi tale commissum est, ut is qui commisit a Christi etiam corpore separetur: non tam consideranda est mensura temporis, quam doloris. Cor enim contritum et humiliatum non despicit Deus . Hilarius in libro de Trinitate. Eos inquiens qui inter Patrem et Filium uoluntatis ingerunt unitatem, nec interrogo utrumne per nature ueritatem hodie Christus in nobis sit an per concordiam uoluntatis. Si enim uere uerbum caro factum est , et uere uerbum carnem cibo  Dominico sumimus: quomodo non naturaliter in nobis manere existimandus est: qui et naturam carnis nostre, iam inseparabilem sibi homo natus assumpsit, et naturam carnis nostre ad naturam eternitatis, sub sacramento nobis communicande carnis admiscuit? Ita enim omnes unum sumus: quia et in Christo Pater est, et Christus in nobis, unum in his esse nos faciunt. Si uere ergo carnem corporis nostri Christus assumpsit: et uere homo ille qui ex Maria natus fuit, Christus est, nosque uere sub mysterio carnem corporis sumimus, et per hoc unum sumus, quia Pater in eo est, et ille in nobis: quomodo uoluntatis unitas asseritur, cum naturalis per sacramentum proprietas, perfecte sacramentum sit unitatis? Non est humano aut seculi  sensu in Dei rebus agendum, neque per uiolentiam, atque imprudentem predicationem celestium dictorum, sanitati aliene, atque impie intelligentie, extorquenda peruersitas est. Que scripta sunt legamus, que legimus intelligamus: et tunc perfecte fidei officio fungemur. De naturali enim in nobis Christi ueritate que dicimus, nisi ab eo didicimus, stulte atque impie dicemus. Ipse enim ait: Caro mea uere est esca, et sanguis meus uere est potus Qui edit carnem meam, et bibit sanguinem meum, in me manet, et ego in eo . De ueritate carnis et sanguinis, non est relictus ambigendi locus. Nunc enim ipsius Domini professione, et fide nostra, uere caro est, et uere sanguis est, et hec accepta atque hausta id efficiunt, ut nos in Christo, et Christus in  nobis sit. Anne hec ueritas non est? Contingat plane iis uerum non esse, qui Christum Iesum uerum Deum esse negant. Est ergo in nobis ipse per carnem, et sumus in eo, dum secundum hoc quod nos sumus, in Deo est. Hec ergo uite nostre causa est, quod in nobis carnalibus manentem, per carnem Christum habemus, uicturis nobis per eum, ea conditione qua uiuit ipse per Patrem. Si ergo nos naturaliter secundum carnem per eum uiuimus, id est naturam carnis sue adepti, quomodo non naturaliter secundum spiritum in se Patrem habeat, cum uiuat ipse per Patrem? Eusebius Emisenus. Ex sermone de corpore et sanguine Domini.  Quia corpus assumptum ablaturus erat  ab oculis et illaturus sideribus, necessarium erat ut die cene sacramentum nobis corporis et sanguinis consecraret: ut coleretur iugiter per mysterium, quod semel offerebatur in pretium, ut quia quotidiana et indefessa currebat pro hominum salute redemptio, perpetua esset redemptionis oblatio, et perennis uictima illa uiueret in memoria, et semper presens esset in gratia. uere unica et perfecta hostia fide estimanda, non specie, neque exteriori censenda uisu, sed interiori affectu. Unde celestis confirmat auctoritas: quia caro mea uere est cibus, et sanguis meus uere est potus. Recedat ergo omne infidelitatis ambiguum: quando quidem qui auctor est muneris, ipse etiam testis est ueritatis. Nam et  inuisibilis sacerdos uisibiles creaturas in substantiam corporis et sanguinis sui, uerbo suo secreta potestate conuertit, ita dicens: Accipite et comedite; HOC EST CORPUS MEUM: et sanctificatione repetita: Accipite et bibite; hic est sanguis meus. Ergo ad nutum precipientis Domini, repente ex nichilo substiterunt excelsa celorum, profunda fluctuum, uasta terrarum . Pari potentia in spiritualibus sacramentis ubi precipit uirtus, seruit effectus. Quanta itaque, et quam celebranda beneficia uis diuine benedictionis operetur: et quomodo tibi nouum et impossibile esse non debeat, quod in Christi substantiam terrena et mortalia conuertuntur, teipsum qui in Christo es regeneratus interroga. Dudum alienus a uita, peregrinus a misericordia, a salutis uia, intrinsecus  mortuus, exsulabas: subito initiatus Christi legibus, et salutaribus mysteriis innouatus, in corpus Ecclesie non uidendo, sed credendo transisti: et de filio perditionis adoptiuus Dei fieri occulta puritate meruisti. In mensura uisibili permanens, maior factus es te ipso inuisibiliter, sine quantitatis augmento. Cum idem atque ipse esses, multo aliter fidei processibus exstitisti. In exteriore nichil additum est, et totum in interiore mutatum est: ac sic homo Christi filius effectus, et Christus in hominis mente formatus est. Sicut ergo sine corporali sensu preterita uilitate deposita, subito nouam indutus es dignitatem: et sicut hoc quod Deus lesa uite curauit, infecta diluit, maculata detersit; non oculis tuis, sed sensibus tuis sunt credita: ita et cum reuerendum  altare cibis spiritualibus satiandus ascendis, sacrum Dei tui corpus, et sanguinem fide respice, honora, mirare, mente continge, cordis manu suscipe, et maxime totum haustu interioris hominis assume



CAP. 5.---Panem quem Dominus fregit, et dedit discipulis suis, esse corpus Domini saluatoris: et calicem quem porrexit eis, esse sanguinem eius, et quomodo intelligi debeat caro et sanguis Christi. Hieronymus ad Edibiam.

 Nos autem audiamus panem, quem fregit Dominus, deditque discipulis suis , esse corpus Domini saluatoris, ipso dicente ad eos: Accipite et comedite, Hoc est corpus meum, et calicem  illum esse, de quo locutus est iterum: Bibite ex hoc omnes: hic est enim sanguis meus noui testamenti, qui pro multis effundetur in remissionem peccatorum . Hic est calix de quo in Propheta legimus, Calicem salutaris accipiam, et nomen Domini inuocabo . Et alibi: Et calix meus inebrians, quam preclarus est . Si ergo panis qui de celo descendit corpus Domini est, et uinum quod discipulis dedit, sanguis est illius Noui Testamenti, qui effusus est in remissionem peccatorum, Iudaicas fabulas repellamus, et ascendamus cum Domino cenaculum magnum stratum atque mundatum, et accipiamus ab eo sursum calicem Noui Testamenti, ibique cum eo Pascha celebrantes, in ebriemur uino sobrietatis. Non enim est regnum Dei  esca et potus: sed iustitia, et gaudium, et pax in Spiritu sancto . Nec Moyses dedit nobis panem uerum, sed Dominus iehsu ipse conuiua, et conuiuium est: ipse comedens, et qui comeditur. Illius bibimus sanguinem, et sine ipso potare non possumus: et quotidie in sacrificiis eius de germine uitis uere, et uinee Sorech, que interpretatur electa. rubentia musta calcamus, et nouum ex his uinum bibimus in regno Patris: non in uetustate littere, sed in nouitate spiritus , canentes canticum nouum, quod nemo potest canere, nisi in regno Ecclesie, quod est regnum patris . Item in Epistolam ad Ephesios.  Dupliciter, inquit, intelligitur caro Christi, et sanguis in Ecclesia,  uel spiritualis illa atque diuina, de qua ipse ait: Caro mea uere est cibus, et sanguis meus uere est potus: et nisi manducaueritis carnem meam, et sanguinem meum biberitis, non habebitis uitam eternam, uel caro que crucifixa est, et sanguis qui militis effusus est lancea. Item in Isaiam, in cap. LXuI. Secundum tropologiam possumus dicere, omnes uoluptatum amatores magis quam Dei sanctificari in hortis et liminibus, quia mysteria ueritatis non ualent introire: et comedunt cibos pietatis, dum non sunt sancti et corpore et spiritu, nec comedunt carnem Iesu, nec bibunt sanguinem eius, de quo ipse loquitur: Qui manducat carnem meam et bibit sanguinem meum, habet uitam eternam . Et enim pascha nostrum immolatus est Christus , qui non foris sed in domo una et intus comeditur. Item in quadam homilia super Leuiticum cap. XIII. His ex auctoritate Euangelica atque apostolica comprobatis, uide quomodo unusquisque uel mundus, uel immundus, possit ostendi. Omnis homo habet in se aliquem cibum, quem accedenti ad se proximo suo prebeat. Non enim fieri potest ut, cum accesserimus adinuicem nos homines, et conseuerimus sermonem, non aliquem ex interrogatione uel ex responsione, uelut ex aliquo gustu, aut capiamus, aut prebeamus cibum: et siquidem quem bone mentis gustu capimus, mundum sumimus cibum, si uero immundus est quem contingimus, immundum. Unde Apostolus de talibus dicit: Cum huiusmodi nec cibum sumere . Et ut tibi euidentius  hec patescant, de maiori sumamus exemplum, ut inde ad inferiora ueniamus. Dominus ait: Nisi manducaueritis carnem meam, et sanguinem meum biberitis, non habebitis uitam: Caro enim mea uere est cibus, et sanguis meus uere est potus , quia omne opus eius sanctum est, et omnis sermo eius uerus. Carnibus enim, et sanguine agni tanquam cibo mundo et potu, potatur et reficitur omne hominum genus. Secundo loco post illius carnem mundus cibus est Petrus et Paulus, et omnes apostoli. Tertio discipuli eorum, et sic unusquisque pro meritorum puritate proximo mundus fit cibus. Hoc qui audire nescit, auertit forsitan auditum secundum eos qui dicebant: Quis potest eum audire? Sed si  filii estis Ecclesie, si euangelicis imbuti mysteriis, si uerbum caro factum  habitat in uobis, agnoscite que dicimus quia Domini sunt, ne qui ignorat ignoretur. Agnoscite quia figure sunt, que in diuinis uoluminibus scripte sunt: ideo tanquam spirituales, et non carnales , intelligite que dicuntur. Si enim tanquam carnalia ista suscipitis, ledunt uos, non alunt. Est enim et, in Euangeliis littera que occidat . Non solum in ueteri Testamento littera occidens deprehenditur, est et in Nouo Testamento littera que occidat eum, qui non spiritualiter aduertit. Si enim secundum litteram sequaris hoc ipsum quod scriptum est: Nisi manducaueritis carnem meam, et biberitis meum sanguinem: occidit hec littera. uis et tibi  aliam proferri de Euangelio litteram que occidit? Qui non habet gladium, inquit, uendat tunicam suam, et emat gladium . Ecce hec littera euangelium est; sed occidit. Si uero eam spiritualiter intelligas, non occidit, sed spiritus uiuificans est in ea: et ideo siue in lege, siue in euangeliis, que dicuntur spiritualiter suscipe, spiritualiter diiudica. Ut ergo diximus, omnis homo aliquem habet in se cibum, ex quo qui sumpserit siquidem bonus est, et de bono thesauro profert bonum, mundum cibum prebet proximo suo. Potest enim quis innocens et rectus corde, mundum uideri animal, et prebere audienti se mundum cibum, tanquam ouis, que est animal mundum, similiter et in ceteris. Et ideo omnis homo cum loquitur proximo suo, siue  prodest ei ex sermonibus, siue nocet, mundum ei aut immundum efficitur animal, ex quibus uel mundis utendum est, uel immundis precipitur abstinendum. Si secundum hunc intellectum dicamus summum Deum leges hominibus promulgasse, digna uidebitur humana maiestate legislatio. Si uero assideamus littere, et secundum quod uel Iudeis, uel uulgo dicitur, accipiamus que scripta sunt, erubesco confiteri Deum tales leges dedisse. uidebuntur enim magis elegantes leges hominum, uerbi gratia, Romanorum, Atheniensium, Lacedemoniorum.



CAP. 6.---Quod in lege fuerit umbra, in Euangelio ueritas; et quod deuoto animo, et cum timore ad communionem sit accedendum. Ambrosius in libro De officiis, cap. 14.

 Illa igitur sunt nobis expetenda, in quibus ueritas est. Hic umbra, hic imago est, illic ueritas; umbra in lege, imago in Euangelio, ueritas in celestibus. Ante agnus offerebatur, offerebatur uitulus, nunc offertur Christus, sed quasi homo offertur: quasi recipiens passionem et offert se ipse quasi sacerdos, ut peccata nostra dimittat, hic in imagine, ibi in ueritate. Ibi apud Patrem quasi aduocatus pro nobis interuenit. Item in epistolam ad Corinthios.  Deuoto animo, et cum timore accedendum ad communionem docet, ut sciant omnes se reuerentiam debere ei, ad cuius corpus sumendum accedunt. Hoc enim debent apud se iudicare, quia Dominus est cuius in ministerio sanguinem  potant. Item in Epistolam ad Hebreos.  Sed in ista carne ac sanguine nil cruentum, nil corruptibile mens humana concipiat: sed uiuificatricem substantiam, atque saluatricem in pane et uino, per que si digne sumuntur, nobis est remissio peccatorum collata. Item in eamdem.  Una est Ecclesie hostia, illi autem multe sunt. Propter hoc enim nec fortes erant, quia multe. Quid autem opus erat multis, dic mihi, una sufficiente? Proinde quod multe offerebantur, ostendit eos nunquam purgari, sicut medicamentum forte, et ualens, et efficax, cunctam repellit ualetudinem. Si ergo semel impositum totum operatum fuerit, ostendit uirtutem, ut non ulterius apponatur. Si uero semper apponitur, manifestum indicium est, minus  illud preualuisse medicamentum, uirtus quippe illius est, ut semel apponatur et non frequenter, sicut etiam hic. Si enim ab omnibus essent liberati peccatis, nequaquam per singulos dies offerret quis sacrificia. Proinde peccati commemoratio fuit, non absolutio, quia quotidie eisdem purgantur hostiis, etiam ipsi sacerdotes, et populus pariter.  In Christo econtrario semel oblata est hostia ad salutem sempiternam potens. Quid ergo nos? Nonne per singulos dies offerimus? Offerimus, sed ad recordationem mortis eius, et una est hostia, non multe. Quomodo una et non multe? Quia semel oblatus est Christus. Hoc autem sacrificium exemplum est illius, idipsum semper idipsum, proinde  unum hoc est sacrificium; alioquin, quoniam in multis locis offertur, multi sunt Christi? Nequaquam, sed unus ubique est Christus, et hic plenus existens, et illic plenus. Sicut enim quod ubique offertur, unum corpus est, et non multa corpora: ita et unum sacrificium. Pontifex autem ille est, qui hostiam obtulit nos mundantem. Ipsam uero offerimus etiam nunc, que tunc oblata consumi non potest. Quod nos facimus, in commemorationem fit eius quod factum est: Hoc enim facite, ait, in meam commemorationem , non aliud sacrificium, sed ipsum semper offerimus, magis autem sacrificii recordationem operamur. Unde etiam beatus Augustinus in decimo libro De ciuitate Dei  eisdem uerbis pene inquit: Dona eius in nobis, nosque ipsos uouemus et reddimus, et beneficiorum eius solemnitatibus, festis et diebus statutis dicamus, sacramusque memoriam, ne uolumine temporum ingrata subrepat obliuio. Unde etiam in Psalmo LXXX fratribus ait: Ecce innouauit nos Christus, donauit omnia peccata, cum non obliuiscimur munus Saluatoris. Nonne Christus quotidie immolatur? et semel pro peccatis immolatus est. Cum credimus, ecce cogitatio. Ex ipsius reliquiis cogitationis quotidie nobis sic immolatur, quasi quotidie nos innouet, quia prima gratia sua nos innouauit.



CAP. 7.---Quod Christum lapidat, qui audire non potest. Ego et Pater unum sumus: sicut Iudei hoc audientes tulerunt lapides, ut lapidarent eum. Et quod Diuinitas in sue ueritatis claritate uideri non potest. Ambrosius in II De Spiritu sancto .


Iudei audientes: Ego et Pater unum sumus, tulerunt lapides, ut lapidarent eum . Qui hoc audire non potest Iudeus est: qui hoc audire non potest lapidat Christum omni caute asperioribus perfidie sue saxis, et si mihi creditis, uulnerat Christum. Nam etsi ille uulnus iam sentire non possit, nunc enim secundum carnem iam non nouimus Christum , tamen Arianorum impietate lapidatur, qui Ecclesie pietate litatur. De hac litatione sanctus Ioannes in Epistola: Et misit, inquit, Filium suum litatorem pro peccatis nostris . Item in sermone de Abel et Cain. Denique Spiritus sanctus in specie columbe uisus est  , quia uideri Diuinitas in sue ueritatis claritate non poterat. Noli igitur, et tu secundum naturam interpretari, quod preter naturam diuinitatis est. Nam et si credas, a Christo carnem fuisse susceptam, et offeras transfiguratum corpus altaribus, non distinguas tamen naturam uerbi et corporis, et tibi dicitur: Si recte offeras, recte autem non diuidas, peccasti. Item in libro De mysteriis initiandis . uera autem caro Christi, que crucifixa, que sepulta est, uere illius carnis sacramentum uerum est. Item in eodem.  Ante benedictionem alia species nominatur, post benedictionem corpus significatur. Item.  In illo sacramento  Christus est. Item. Qui manducauerit hoc corpus, fiet ei remissio peccatorum. Item. Non est esca ista corporalis. Item. Non est iste panis qui in corpus uadit. Item. Esca ista uite eterne substantiam subministrat. Item. Talibus Ecclesiam pascit, quibus anime firmatur substantia. Item.  Denique cor nostrum esca ista confirmat, et uinum hoc letificat cor. Item.  uidisti sacramenta super altare posita, et ipsam miratus es creaturam, creatura tamen solemnis et nota. Item.  Si tanta uis est in sermone Christi, ut inciperent esse que non erant, quanto magis operatorius est, ut sint que erant, et in aliud commutentur. Item.  Sicut similitudinem mortis bibisti; ita  similitudinem pretiosi sanguinis bibis. Item.  Fac nobis hanc oblationem acceptabilem, quod est figura corporis et sanguinis Domini. Item.  Figura corporis, altare est. Item. Ne horror cruoris esset, ideo in similitudinem accipis sacramentum. Item. Offerimus tibi immaculatam hostiam, rationabilem hostiam, incruentam hostiam, hunc panem sanctum. Item.  Non erat corpus Christi ante consecrationem, sed post consecrationem dico tibi, quia iam corpus est. Item. Preueni in maturitate. Plures filios habuit Abraham, nullum alium ablactauit, in hoc solo dicitur fecisse epulum magnum, et bene magnum, quia tempus erat eius, quem semper epulantur corda sanctorum. In libro De Trinitate ad  Gratianum.  Absit ut se quisque tali impietate maculet, ut dicat frequenter creari Spiritum sanctum, aut unquam creari! Cur enim creari uideatur frequenter non intelligo, et nisi eum mori credam frequenter, et frequenter recreari. Item in epistolam ad Corinthios .  Quia morte Domini liberati sumus. Huius rei memores, in edendo et potando carnem et sanguinem Domini que pro nobis oblata sunt, significamus. Item in eodem cap. Beneficii diuini sanguis testis est, in cuius typum nos calicem mysticum ad tuitionem corporis et anime percipimus. Dominica quinta post Theophaniam.  Singuli accipiunt Christum Dominum,  et in singulis portionibus totus est, nec per singulas minuitur, sed integrum se prebet in singulis. Beatus Hilarius.  Corpus Domini Christi quod sumitur de altari, figura est, dum panis et uinum extra uidetur; ueritas autem, dum corpus et sanguis Christi in ueritate interius creditur. Ambrosius, De sacramentis.  Non igitur humani sed diuini est muneris sacramentum quod accipis, ab eo prolatum, qui benedixit fidei patrem Abraham illum, cuius gratiam et gesta miraris. Probatum est antiquiora esse Ecclesie sacramenta, nunc cognosce potiora. Reuera mirabile quod manna Deus pluerit patribus, et quotidiano celi pascebantur alimento. Unde dictum est: Panem angelorum manducauit homo  ; sed tamen panem illum qui manducauerunt, omnes in deserto mortui sunt . Ista autem esca quam accipis, iste panis uiuus, qui de celo descendit , uite eterne subministrat substantiam: et quicunque hunc manducauerit, non morietur in eternum, et corpus est Christi. Considera nunc utrum prestantior sit panis angelorum, an caro Christi, que utique corpus est uite. Manna illud de celo, hoc supra celum . Illud celi, hoc Domini celorum. Illud corruptioni obnoxium, si in diem alterum seruaretur; hoc alienum ab omni corruptione. Quod quicunque religiose gustauerit, corruptionem sentire non poterit. Illis aqua de petra fluxit ; tibi sanguis ex Christo. Illos ad horam satiauit  aqua; te sanguis diluit in eternum. Iudeus bibit et sitit; tu cum biberis sitire non poteris: et illud in umbra; hoc in ueritate. Si illud quod miraris umbra est, quantum istud est, cuius et umbra miraris? Audi quia umbra est, que apud ueteres facta est. Bibebant, inquit, de consequente petra, petra autem erat Christus . Sed non in pluribus beneplacitum est Deo: nam prostrati sunt in deserto. Hec autem in figura facta sunt nostri. Cognouisti prestantiora. Potior est lux quam umbra, ueritas quam figura; corpus auctoris, quam manna de celo. Forte dicas, aliud uideo, quomodo tu mihi asseris quod corpus Christi accipiam? Et hoc nobis adhuc superest, ut probemus. Quantis igitur  utimar exemplis ut probemus hoc non esse quod natura formauit, sed quod benedictio consecrauit, maioremque uim esse benedictionis, quam nature; quia benedictione etiam ipsa natura mutatur. uirgam tenebat Moyses, proiecit eam et facta est serpens. Rursus apprehendit caudam serpentis, et in uirge naturam reuertitur . uides prophetica gratia bis mutatam esse naturam, et serpentis, et uirge? Currebant Aegypti flumina puro aquarum meatu, subito de fontium uenis sanguis cepit erumpere: non erat potus in fluuiis. Rursus ad prophete preces cruor cessauit fluminum, aquarum natura remeauit. Circumclusus erat undique populus Hebreorum, hinc Aegyptiis uallatus, inde mari conclusus. uirgam leuauit Moyses, separauit  se aqua, et in murorum specie congelauit, atque inter undas uia pedestris apparuit. Iordanis retrorsum conuersus, contra naturam in sui fontis conuertitur exordium. Nonne claret naturam uel maritimorum fluctuum, uel fluuialis cursus esse mutatam? Sitiebat populus patrum, tetigit Moyses petram, et aqua de petra fluxit. Nunquid non preter naturam operata est gratia, ut aquam uomeret quam non habebat natura? Mara fluuius erat amarissimus, ut sitiens populus bibere non posset . Misit Moyses lignum in aquam, et amaritudinem suam aquarum natura deposuit, quam infusa subito gratia temperauit. Sub Eliseo sancto propheta, uni ex filiis prophetarum excussum est ferrum de securi, et statim mersum est : rogauit Eliseum  qui amiserat ferrum, et misit Eliseus lignum in aquam, et ferrum natauit. Utique et hoc preter naturam factum agnoscimus: grauior est enim ferri species, quam aquarum liquor. Aduertimus igitur maiorem esse gratiam quam naturam; et adhuc prophetice benedictionis gratias numeramus .  Quod si tantum ualuit humana benedictio, ut naturam uerteret, quid dicimus de ipsa consideratione diuina, ubi uerba ipsa Domini Saluatoris operantur? Nam sacramentum istud quod accipis, Christi sermone conficitur. Quod si tantum ualuit sermo Elie, ut ignem de celo depromeret, non ualebit Christi sermo, ut species mutet elementorum? De totius mundi operibus legistis: Quia ipse dixit et facta sunt; ipse mandauit  et creata sunt . Sermo igitur Christi qui potuit ex nichilo facere quod non erat, non potest ea que sunt in id mutare quod non erant? Non enim minus est nouas res dare, quam mutare naturas. Sed quid argumentis utimur? Suis utamur exemplis, Incarnationisque nouitate astruamus mysterii ueritatem. Nunquid nature usus precessit cum Dominus iehsu de Maria nasceretur? Si ordinem querimus, uiro mista femina generare consueuit. Liquet igitur quod preter ordinem nature uirgo generauit, et hoc quod conficimus, corpus ex uirgine est. Quid hic queris nature ordinem in Christi corpore, cum preter naturam sit ipse Dominus partus de uirgine? uera utique caro Christi, que crucifixa  est, que sepulta est, uere carnis illius sacramentum est. Ipse clamat Dominus iehsu: Hoc est corpus meum. Ante benedictionem uerborum celestium alia species nominatur, post consecrationem corpus significatur. Ipse dicit sanguinem suum. Ante consecrationem aliud dicitur; post consecrationem sanguis nuncupatur. Tu dicis: Amen, hoc est, uerum est. Quod sermo sonat, affectus sentiat. Item.  Sicut uerus est Deus, Dei Filius, Dominus noster iehsu Christus non quemadmodum homines per gratiam, sed quasi Filius ex substantia Patris, ita uera caro Christi, sicut ipse dixit, quam accipimus, et sanguis, quo potamur. Sed fortasse dicas, quod dixerunt tunc temporis discipuli Christi audientes dicentem: Nisi quis manducauerit  carnem meam, et biberit sanguinem meum, non manebit in me, nec habebit uitam eternam , forte dicas?  Quomodo uera caro, quomodo uerus sanguis, qui similitudinem non uideo carnis, non uideo sanguinis ueritatem? Primo omnium dixi tibi de sermone Christi, qui operatur ut possit mutare, et conuertere genera et instituta nature. Deinde ubi non tulerunt sermonem Christi discipuli eius, sed audientes quod carnem suam daret manducare, et sanguinem suum daret bibendum, recedebant: solus tunc Petrus dixit: uerba uite eterne habes, et ego quomodo a te recedam?   Ne igitur plures hoc dicerent, et ne ueluti quidam esset cruoris horror, sed maneret gratia redemptionis,  ideo in similitudinem quidem accipis sacramentum, sed uere nature gloriam [gratiam] uirtutemque consequeris. Ego sum, inquit, panis qui de celo descendi .



CAP. 8.---Hierusalem captiuam ab huius seculi Babylonia debere liberari, et signacula rerum diuinarum esse uisibilia, sed res ipsas inuisibiles in eis honorari, et plurima in hunc modum. Augustinus de catechizandis rudibus

 Nonnunquam etiam, cum recte omnia uere dicantur, aut non intellectum aliquid, aut contra opinionem, aut consuetudinem ueteris erroris ipsa nouitate asperum offendit et perturbat audientem. Quod si apparuerit et sanabilem se prebet auctoritatum rationumque copia, sine ulla dilatione sanandus est. Si autem occulta offensio est, Dei medicina  opitulari potest. At si resilierit et curari recusauerit, consoletur nos Dominus illo exemplo, qui offensis hominibus ex uerbo suo, et tanquam durum refugientibus, etiam his qui remanserant ait: Nunquid et uos uultis abire?  Satis enim fixum et immobile decet corde retineri, Hierusalem captiuam ab huius seculi Babylonia decursis temporibus liberari: nullumque esse ex illa periturum, quia qui perierit non ex illa erat. Item. De sacramento quod accepit, cum bene ei commendatum fuerit, signacula quidem rerum diuinarum esse uisibilia: sed res ipsas inuisibiles in eis honorari, nec sic habendam esse illam speciem benedictione sanctificatam, quemadmodum habetur in usu quolibet: dicendum  etiam quid significet, et sermo quem audiuit quid in illo condatur, cuius illa res similitudinem gerit: deinde monendus est ex hac occasione, ut si quid etiam in Scripturis audiat, quod carnaliter sonet, etiamsi non intelligat, credat tamen spirituale aliquid significari, quod ad sanctos mores, futuramque uitam pertineat. Hoc autem ita breuiter discat, ut quidquid audierit ex libris canonicis, quod ad dilectionem eternitatis et sanctitatis, et ad dilectionem proximi referri non possit, figurate dictum uel gestum credat, atque ita conetur intelligere, ut ad illam geminam referat dilectionem. Item De catechizandis rudibus, cap. 9. De sacramento autem sufficit prudentioribus audire, quid res illa significet, cum tardioribus autem, aliquando pluribus  uerbis, et similitudinibus agendum est, ne contemnant quod uident. Item contra Faustum, lib. XIX, cap. 16. Quid enim sunt aliud queque sacramenta corporalia, nisi quedam quasi uerba uisibilia, sacrosancta quidem, uerum tamen mutabilia et temporalia. Item in libro decimo De ciuitate Dei . Qui autem putant hec uisibilia sacrificia diis alienis congruere, illi uero tanquam inuisibili inuisibilia, et maiora maiori, meliorique meliora, qualia sunt pure mentis, boneque uoluntatis officia: profecto nesciunt hec ita signa esse illorum, sicut uerba sonantia signa sunt rerum. Quocirca sicut orantes atque laudantes, ad eum dirigimus significantes uoces, cui res ipsas in corde quas significamus, offerimus: ita sacrificantes, non alteri sacrificium  uisibile offerendum esse nouerimus, quam illi cuius in cordibus nostris inuisibile sacrificium nos ipsi esse debemus. Item in libro decimo De ciuitate Dei.  Sacrificium uisibile, inuisibile sacrificii sacramentum, id est sacrum signum est. Et alibi: Sacramentum inuisibilis gratie uisibilis forma. Item libro secundo De doctrina christiana. Signum est res preter speciem, quam ingerit sensibus aliud aliquid ex se faciens in cognitionem uenire. Ibidem libro tertio. Christiana libertas eos, quos inuenit sub signis utilibus, tanquam prope inuentos, interpretatis signis quibus subditi erant, eleuatos ad eas res quarum illa signa sunt, liberauit. Ex his facte sunt Ecclesie sanctorum Isrelitarum. Quos autem inuenit  sub signis inutilibus, non solum seruilem in operationem sub talibus signis, sed etiam ipsa signa frustrauit, remouitque omnia, ut a corruptione multitudinis simulatorum deorum , ad unius Dei cultum gentes conuerterentur: nec sub ipsis iam signis utilibus seruiture, sed excitature potius animum in eorum intelligentia spirituali. Sub signo enim seruit, qui operatur, aut ueneratur aliquam rem nesciens quid significet. Qui uero operatur aliquod signum diuinitus institutum, cuius uim significationemque intelligit, non ueneratur quod uidetur et transit, sed illud potius, quo talia cuncta referenda sunt. Talis autem homo et spiritualis, et liber est tempore  seruitutis, quo carnalibus animis, nondum oportet signa illa reuelari, quorum iugo edomandi sunt. Tales spirituales erant patriarche ac prophete omnesque in populo Isrel, per quos nobis ipsa Scripturarum solatia et auxilia ministrauit. Hoc uero tempore postea quam resurrectio Domini nostri, manifestissimum indicium nostre libertatis illuxit, nec eorum quidem signorum que iam intelligimus, operatione graui onerati sumus, sed quedam pauca pro multis eademque factu facillima, et intellectu augustissima, et obseruatione castissima, ipse Dominus et apostolica tradidit disciplina. Sicut est baptismi sacramentum, et celebratio corporis et sanguinis Domini, que unusquisque cum perceperit, quo referantur imbutus agnoscit, ut ea non  carnali seruitute, sed spirituali potius libertate ueneretur. Et paulo inferius . Seruabitur, inquit, in locutionibus figuratis regula huiusmodi, ut tandiu uersetur diligenti ratione quod legitur, donec ad regnum caritatis interpretatio perducatur. Si autem hoc iam proprie sonat, nulla putetur figurata locutio. Si preceptiua locutio est, aut flagitium aut facinus uetans: aut utilitatem aut beneficentiam iubens, non est figurata. Si autem flagitium, aut facinus uidetur iubere, aut utilitatem aut beneficentiam uetare, figurata est. Nisi manducaueritis, inquit, carnem Filii hominis, et sanguinem eius biberitis, non habebitis uitam in uobis : facinus uidetur aut flagitium iubere. Figura ergo est, precipiens passioni Domini esse communicandum,  et suauiter atque utiliter recondendum in memoria, quod pro nobis caro eius crucifixa est, et uulnerata. Ait Scriptura: Si esurierit inimicus tuus, ciba illum: si sitit, potum da illi . Hic nullo dubitante beneficentiam precipit. Sed quod sequitur: Hoc enim faciens carbones ignis congeres super caput eius : maleuolentie facinus putes iuberi. Ne igitur dubitaueris figurate dictum: et cum possit dupliciter interpretari, uno modo ad nocendum, altero ad prestandum, ad beneficentiam caritas te potius reuocet, ut intelligas carbones ignis, esse urentes penitentie gemitus, quibus superbia sanatur eius qui dolet se inimicum fuisse hominis, a quo miserie eius subuenitur. Item cum ait Dominus: Qui amat animam suam perdet  eam : non utilitatem uetare putandus est, qua debet quisque conseruare animam suam, sed figurate dictum: perdat, id est, perimat atque amittat eius usum quem nunc habet, peruersum scilicet atque preposterum, quo inclinatur temporalibus ut eterna non querat. Scriptum est: Da misericordi, et ne suscipias peccatorem . Posterior pars huius sententie uidetur uetare beneficentiam. Ait enim: Ne suscipias peccatorem. Intelligas peccatorem figurate dictum, pro peccato, ut peccatum eius non suscipias. Item in psal. III, tractans de Iuda traditore Domini. Eum, inquit, adhibuit ad conuiuium, in quo corporis et sanguinis figuram discipulis commendauit et tradidit. Item in  pref. 2 in psal. XXI.  Semel Christus mortuus est iustus pro iniustis ; et scimus, et certum habemus, et spe immobili retinemus, quia Christus resurgens ex mortuis iam non moritur, mors illi ultra non dominabitur . uerba ista Apostoli sunt, tamen ne obliuiscamur quod semel factum est, in memoria nostra omni anno fit. Quoties pascha celebratur, nunquid toties Christus occiditur? Sed tamen anniuersaria recordatio representat quod olim factum est, et sic nos facit moueri, tanquam uideamus presentem Dominum in cruce. Item in expos. priori Psal. XXI. uota mea reddam. Sacramenta corporis et sanguinis Domini mei reddam. Edent pauperes et saturabuntur. Edent contemptores  seculi, et mutabuntur, et laudabunt Dominum, qui requirunt eum. Laus Domini eructatio saturitatis eius, uiuent corda eorum in seculum seculi, nam cibus ille est cordis. In expositione Psalmi LIII et XCuIII.  Prima, inquit, heresis in discipulis Christi, uelut a duritia sermonis eius facta est. Cum enim diceret: Nisi quis manducauerit carnem meam, et biberit sanguinem meum, non habebit uitam eternam : illi non intelligentes, dixerunt ad inuicem: Durus est hic sermo, quis potest eum audire?  Dicentes quia durus est hic sermo, separauerunt se ab illo, remansit cum duodecim; discedentibus illis, instruxit eos qui remanserant. Spiritus est, inquit, qui uiuificat, caro nichil prodest. uerba  que locutus sum uobis, spiritus et uita sunt , id est spiritualiter intelligenda sunt. Intellexisti spiritualiter? Spiritus et uita sunt: intellexisti carnaliter? etiam sic illa Spiritus et uita sunt, sed tibi non sunt. Spiritualiter intelligite que locutus sum.  Non hoc corpus quod uidetis manducaturi estis, et bibituri illum sanguinem, quem fusuri sunt qui me crucifigent. Sacramentum aliquod uobis commendaui, spiritualiter intellectum uiuificabit uos, caro autem non prodest quidquam. Sed quomodo illi intellexerunt. Carnem quippe sic intellexerunt, quomodo in cadauere uenditur, aut in macello dilaniatur. Augustinus tract. 27 in Ioannem. Sciens autem iehsu ait : Hoc uos scandalizat, quia dixi uobis, do uobis  carnem meam manducare, et sanguinem meum potare? Si ergo uideritis Filium hominis ascendentem ubi prius erat. Quid est hoc? Hinc soluit quod illos mouerat, hinc aperuit unde fuerant scandalizati. Hinc plane, si intelligerent. Illi autem putabant erogaturum corpus suum, ille dixit se ascensurum in celum, utique integrum. Cum uideritis filium hominis ascendentem ubi erat prius, certe uel tunc uidebitis, quia non eo modo, quo putatis, erogat corpus suum, uel tunc intelligetis, quia gratia eius non consumitur morsibus. Item tractatu 50 in Ioannem.  Dum finiatur seculum sursum est Dominus, sed tamen hic etiam nobiscum est ueritas Dominus. Corpus enim in quo resurrexit,  uno loco esse oportet, ueritas autem eius ubique diffusa est. Item tractatu 12 in Ioannem. Quia tetigit hominem, confessus est Deum, et Dominus consolans nos, qui in celo iam Christum sedentem manibus contrectare non possumus, sed fide contingere, ait illi: Quia uidisti me, Thoma, credidisti; beati qui non uiderunt et crediderunt . Item in sermone quodam de uerbis Euangelii  . Inuitat Dominus seruos, preparauit seipsum cibum. Quis audeat manducare Dominum suum? Et tamen ait: Qui manducat me, uiuit propter me. Quando Christus manducatur, uita manducatur, nec occiditur ut manducetur, sed mortuos uiuificat quando manducatur, quia resurrexit occisus: nec quando manducatur, partes de illo facimus, et quidem in sacramento  sic fit. Norunt fideles, quemadmodum manducent carnem Christi, unusquisque partem suam accipit, per partes manducatur, et manet integer totus. Per partes manducatur in sacramento, manet integer totus in celo, manet integer totus in corde tuo. Item. Quod uidetis in altari panis est et calix, quod etiam oculi uestri uobis renuntiant: quod autem fides postulat instruenda, panis est corpus, calix est sanguis. Breuiter quidem hoc dictum est, quod fidei forsitan sufficere debeat, sed fides instructionem desiderat. Dicit enim Propheta: Nisi credideritis, non intelligetis . Potestis ergo dicere mihi: Precepisti ut credamus, expone ut intelligamus. Potest enim animo cuiuspiam cogitatio talis oboriri. Dominus iehsu Christus nouimus unde accepit carnem,  de uirgine scilicet Maria: infans lactatus est, nutritus est, creuit, ad iuuenilem etatem perductus est, ligno suspensus est, interfectus, de ligno depositus, sepultus est, tertia die resurrexit, quo die uoluit ascendit in celum. Illuc leuauit corpus suum, unde uenturus est iudicare uiuos et mortuos, ibi est modo sedens ad dexteram Patris. Quomodo ergo panis est corpus eius et calix, uel quod habet calix, quomodo est sanguis eius? Ista, fratres, ideo dicuntur sacramenta, quia in eis aliud uidetur, et aliud intelligitur. Quod uidetur speciem habet corporalem, quod intelligitur fructum habet spiritualem. Item. lib. uIII, De baptismo contra Donatistas, cap. 50. Inducit autem B. Cyprianum sic dicentem: Nam quando Dominus uocat  corpus suum panem, de multorum  granorum adunatione congestum, populum nostrum quem portabat de gentibus indicat adunatum: et quando sanguinem suum uinum appellat, de botris atque acinis plurimis expressum, atque in unum coactum, gregem item nostrum significat commistione adunate multitudinis copulatum. Item. In presenti per fidem, in presenti per signum, in presenti per baptismatis sacramentum, in presenti per altaris cibum et potum. Item in eodem Euangelio. De his sermo erat, inquit, cum hoc Apostolus diceret, qui Domini corpus uelut alium quemlibet cibum indiscrete negligenterque sumebant , et quid  dixerit corpus Domini in sequentibus manifestans, intelligendum est, inquit, quod eis iam omnibus distribuerat sacramentum corporis et sanguinis sui. Et alibi: uidete fide manente signa uariata. Ibi petra Christus, nobis Christus quod in altari Dei ponitur. Et illi pro magno sacramento eiusdem Christi biberunt aquam fluentem de petra, nos quid bibamus norunt fideles. Si speciem uisibilem attendas, aliud est: si intelligibilem significationem, eumdem potum spiritualem biberunt. Item in sermone de uerbis Euangelii Tract. 26 in Ioannem.  Quid est Christum manducare? Non est hoc solum in sacramento corpus eius accipere. Multi enim indigne accipiunt, de quibus ait Apostolus: Qui manducat et bibit calicem  Domini indigne, iudicium sibi manducat et bibit. Sed quomodo manducandus est Christus? Quomodo ipse dicit: Qui manducat carnem meam, et bibit sanguinem meum, in me manet, et ego in eo . Si in me manet et ego in eo, tunc bibit: qui autem in me non manet, nec ego in illo, et si accipit sacramentum, acquirit magnum tormentum. Item ex tractatu Euangelii secundum Ioannem . Talis erat Iudas, et tamen cum sanctis apostolis undecim intrabat, et exibat, ad ipsam cenam Dominicam pariter accessit. Conuersari cum illis potuit, eos inquinare non potuit. De uno pane accepit et Iudas, accepit et Petrus, et tamen que pars fideli cum infideli? Petrus enim accepit ad uitam, et Iudas accepit ad mortem. Item in libro Sententiarum  Prosperi. Escam uite accepit, eternitatis poculum bibit, qui in Christo manet, cuius Christus inhabitator est. Nam qui discordat a Christo, nec carnem Christi manducat, nec sanguinem bibit, etiamsi tante rei sacramentum ad iudicium sue presumptionis quotidie indifferenter accipiat.



CAP. 9.---Sicut in sermone Domini, ea que non erant esse ceperunt, sic operatione eius, ea que sunt in aliud commutari: preterea sacrificium Ecclesie duobus confici, duobus constare, id est uisibili elementorum specie, et inuisibili Domini nostri Iesu Christi carne et sanguine. Lanfrancus. 

Si tanta uis est in sermone Domini, ut inciperent esse que non erant, quanto magis operatorius est,  ut sint que erant, et in aliud commutentur? Esse quidem que erant, testatur secundum uisibilem speciem: commutari uero secundum interiorem essentiam, in naturam illarum rerum que ante non erant.  Hoc est quod dicimus, quod modis omnibus approbare contendimus, sacrificium Ecclesie duobus confici, duobus constare, uisibili elementorum specie, et inuisibili Domini nostri Iesu Christi carne et sanguine, sacramento et re sacramenti, id est corpore Christi: sicut Christi persona constat et conficitur Deo et homine, cum  ipse Christus uerus sit Deus, et uerus homo? quia omnis res illarum rerum naturam et ueritatem in se continet ex quibus conficitur. Conficitur autem sacrificium Ecclesie duobus, sacramento et re sacramenti, id est corpore Christi. Est igitur sacramentum, et res sacramenti, id est corpus Christi. Christus enim resurgens a mortuis iam non moritur, mors illi ultra non dominabitur . Sed sicut dicit Andreas apostolus: Cum uere carnes eius in terris sint comeste, et uere sanguis eius sit bibitus, ipse tamen usque in tempora restitutionis omnium, in celestibus ad dexteram Patris, integer perseuerat et uiuus. Si queris modum quo id fieri possit, breuiter ad presens respondeo: Mysterium fidei credi salubriter potest, uestigari utiliter non potest:  Qui manducat carnem meam, et bibit sanguinem meum, in me manet, et ego in eo : nec quando manducamus, partes de illo facimus. Absit enim ut sic intelligamus Christum manducare, quemadmodum illi intellexerunt, qui, cum audirent Dominum dicentem: Nisi manducaueritis carnem Filii hominis, et biberitis eius sanguinem, non habebitis uitam in uobis: continuo responderunt: Durus est hic sermo, quis potest eum audire?  Putauerunt namque, sicut beatus Augustinus dicit in multis locis, quod in terris degentem Dominum in frusta essent concisuri, et sic carnes eius, aut elixas in lebetibus, aut assas in uerubus essent comesturi: aut si hoc nollent, non possent eius esse discipuli, propterea elegerunt abire, et iam amplius cum eo  non ire. Procul auertat Deus ab Ecclesia sua talem sententiam! Sic nempe in terris immolatum Christum manducamus et bibimus, ut in celestibus ad dexteram Patris integer semper existat et uiuus. . Dum frangitur hostia dum sanguis de calice in ora fidelium funditur: quid aliud quam Dominici corporis in cruce immolatio eiusque sanguinis de latere effusio designatur?  Nos autem in specie panis et uini quam uidemus, res inuisibiles, id est Christi carnem et sanguinem honoramus, nec similiter pendimus has duas species, quemadmodum ante consecrationem pendebamus: cum fideliter fateamur ante consecrationem panem esse et uinum, quod natura  formauit, post consecrationem uero carnem Christi, et sanguinem esse, quod benedictio consecrauit. Sacramentum ergo corporis Christi quantum ad id spectat, quod in cruce immolatus est, ipse Dominus iehsu Christus. Caro eius est, quam forma panis opertam accipimus in sacramento, et sanguis eius quem sub uini specie ac sapore potamus: caro uidelicet carnis, et sanguis sacramentum est sanguinis. Carne et sanguine utroque inuisibili, intelligibili, spirituali significatur corpus uisibile Domini nostri et palpabile, plenum omnium gratia uirtutum, et diuina maiestate. Quorum alterum dum frangitur, et in populi salutem diuiditur, alterum uero effusum de calice abore fidelium sumitur, mors eius in cruce,  et sanguinis eius de latere emanatio figuratur. Utrumque beatus Gregorius  solerter attendit, et enucleate in quarto libro Dialogorum exponit dicens: Eius quippe caro ibi sumitur, eius sanguis non iam in manus infidelium, sed in ora fidelium funditur. Pensandum ergo est quale hoc sacrificium sit, quod pro absolutione nostra mortem unigeniti Filii Dei, semper imitatur. Imitatur dixit, non operatur, quia resurgens ex mortuis iam non moritur, mors illi ultra non dominabitur . Caro ergo et sanguis, quibus ad impetrandam pro peccatis nostris misericordiam quotidie alimur, Christi corpus et sanguis uocantur, non solum quia essentialiter id sunt, qualitatibus multum discrepantes, uerum etiam eo locutionis  modo, quo res significans significate rei uocabulo solet nuncupari. Nec iuste quisquam mouebitur, si eadem caro, idemque sanguis sui ipsorum sacramenta existant, secundum aliud atque aliud accepta, cum ipse Dominus iehsu post resurrectionem suam sui ipsius diuersa temporum ratione, typum gesserit, et figuram. Apparens enim duobus discipulis locutusque eis quantum satis esse iudicauit, dum finxit se longius ire, sicut beatus Augustinus dicit, significauit se post paucos dies in celum ascensurum. Quod iter longe remotum est a communi hominum uita, que ipsis est duobus discipulis euidentissime figurata. Christus ergo Christi est sacramentum longius uidelicet ire se fingens longius suo tempore ascendentis in celum : idem  eiusdem, nec tamen usquequaque eiusdem. uerus namque Deus, et uerus homo, et fingens et ascendens. uerumtamen aliud est figmentum terreni itineris, aliud in celum ascendentis ueritas. Nec aliquis ita desipuerit, ut propterea abnegare presumat fingentem se longius ire, esse uerum Christum, quia figmento longioris itineris significauit uerum Christum ascensurum in celum. Porro sacramentum fidei in ipsa ad Bonifacium epistola beatus Augustinus baptismum uocat . uerus autem baptismus constat non tam ablutione corporis quam fide cordis: quemadmodum apostolica doctrina tradit dicens: Fide mundans corda eorum. Et alibi: Saluos facit baptisma, non carnis depositio sordium, sed conscientie bone interrogatio ad  Deum, alterum tamen significatur per alterum. Nam per ablutionem qua corpori extrinsecus adhibetur, purgatio anime exprimitur, quam fides interior operatur, uocaturque fides baptismus, secundum eam locutionis figuram, qua mysterium eius rei, cuius mysterium est, censeri nomine consueuit. Huius rei causa est similitudo, quam in sacramento et in re sacramenti reperiri semper necesse est, sicut in baptismo et in fide; utrumque enim lauat, purgat, purificat, illud carnem, istud mentem. Sicut ergo celestis panis, qui uere Christi caro est, suo modo uocatur corpus Christi, cum reuera sit sacramentum corporis Christi, illius uidelicet quod uisibile, palpabile, mortale, in cruce positum est uocaturque  ipsa carnis immolatio, que sacerdotis manibus fit, Christi passio, mors, crucifixio, non rei ueritate, sed significanti mysterio, sic sacramentum fidei quod baptisma intelligit, fides est.  Semel immolatus est Christus in semetipso, et tamen quotidie immolatur in sacramento, quod ita intelligendum est, quia manifestatione sui corporis in distinctione membrorum suorum omnium, uerus Deus et uerus homo, semel tantum in cruce pependit, offerens Patri seipsum hostiam uiuam, passibilem, mortalem, uiuorum et mortuorum redemptionis efficacem, eorum scilicet quos altitudo diuini consilii redimendos iudicauit, predestinauit, uocauit modis atque temporibus, quibus id fieri congruebat. Quonam modo panis  efficiatur caro, uinumque conuertatur in sanguinem, utriusque essentialiter mutata natura, uel utrum in secessum uadant more ciborum communium, iustus qui ex fide uiuit , scrutari argumentis, et concipere ratione non querit. Mauult enim celestibus mysteriis nunc fidem adhibere, ut ad fidei premia ualeat quandoque peruenire, quam in his que comprehendi non possunt, superuacue laborare, sciens scriptum: Altiora te ne quesieris, et fortiora te ne scrutalus fueris, sed que precepit tibi Deus, illa cogita semper, et in pluribus operibus eius ne fueris curiosus . Si credimus uero salubriterque manducari in terris a digne percipientibus dominum Iesum Christum, ut certissime teneamus existere illum in celestibus incorruptum.  Ineptis enim, si dicas propterea Sareptanam uiduam non potuisse comedere oleum, quo plenus erat lychnus suus, quia sacra testante historia lychnus olei imminutus non est, cum eadem Scriptura dicat: Abiit et fecit iuxta uerbum Helie, et comedit ipse et illa, et domus eius . Non dissimili grauaris uecordia, si idcirco moliaris astruere, non posse ab Ecclesia sumi carnem et sanguinem Redemptoris, quia Apostolus dicit: Christus resurgens ex mortuis iam non moritur, mors illi ultra non dominabitur . Corporali quidem ore manducamus et bibimus, quoties de altari Dominico, ipsum Dominicum corpus per manum sacerdotis accipimus. Spirituali uero ore cordis spiritualiter comeditur et hauritur, quando suauiter et  utiliter, sicut beatus Augustinus dicit, in memoria reconditur, quod unigenitus Filius Dei pro salute mundi carnem accepit, in cruce pependit, resurrexit, apparuit, ascendit. Ego sum, inquit, panis uiuus qui de celo descendi : sed caro non descendit de celo, hoc est carnem assumpsit in terris ex uirgine. Quomodo ergo panis descendit de celo, et panis uiuus? Quia idem Dominus noster iehsu Christus consors est diuinitatis et corporis: et tu qui accipis carnem diuine illius substantie, in illo participaris alimento. Ambrosius epist. 62. lib. uIII ad Ireneum. Queris a me cur Dominus Deus pluerit manna populo patrum, et nunc non pluat. Si cognoscis, pluit, et quotidie pluit manna de celo seruientibus sibi.  Et corporeum illud manna hodie plerisque in locis inuenitur: sed nunc non est tanti res miraculi quia uenit quod perfectum est, perfectum autem panis de celo, corpus ex uirgine, de quo satis Euangelium te docet quanto prestantiora hec superioribus. Item in homilia undecima psalmi XXXIII: Accesserunt Iudei ut Christum crucifigerent, nos ad eum accedamus, ut corpus et sanguinem eius accipiamus. Illi de crucifixo tenebrati sunt, nos manducando crucifixum et bibendo illuminamur. Et post pauca: uere magnus Deus, et magna misericordia eius, uere qui nobis dedit manducare corpus suum, in quo tanta perpessus est, et sanguinem suum bibere. Item in homilia psalmi LXu: Modo homicidis donatus est fusus sanguis innocentis, et ipsum sanguinem quem  per insaniam fuderunt, per gratiam biberunt. Item in homilia psalmi XXuIII. Suscepit Christus de terra terram, quia caro de terra est, de carne Marie uirginis carnem accepit, et quia in ipsa carne hic ambulauit, et ipsam carnem ad manducandum ad salutem dedit, nemo autem illam carnem manducat, nisi prius adorauerit. Item in eadem  Non hoc corpus quod uidetis manducaturi estis, et bibituri illum sanguinem quem fusuri sunt qui me crucifigent, ipsum quidem et non ipsum, ipsum inuisibiliter, non ipsum uisibiliter. Unde subditur: Et si necesse est illud uisibiliter celebrari, necesse est tamen inuisibiliter intelligi. In sermone ad neophytos. Hoc accipite in pane, quod pependit in cruce; et hoc accipite in calice, quod  effusum est de Christi latere. Erit enim illi mors non uita, qui estimauerit mendacem uitam. Leo papa in sermone de ieiunio septimi mensis. Hanc confessionem dilectissimi toto corde promentes, impia hereticorum commenta respuite, ut ieiunia uestra et eleemosyne nulla cogitatione erroris polluantur. Tunc etenim sacrificii munda est oblatio, et misericordie sancta largitio, quando si qui ista dependunt, quod operantur intelligunt. Nam dicente Domino, Nisi manducaueritis carnem Filii hominis, et biberitis eius sanguinem, non habebitis uitam in uobis , sic sacre misse communicare debetis, ut nichil prorsus de ueritate corporis Christi et sanguinis ambigatis, hoc enim ore sumitur quod fide creditur, et frustra ab illis Amen dicitur, a quibus contra  id quod accipitur disputatur. Item in epistola Anatholio episcopo missa.  Aliter enim in Ecclesia Dei que corpus est Christi, nec rata sunt sacerdotia, nec uera sacrificia, nisi in nostre proprietate nature uerus nos Pontifex reconciliet, uerus immaculati agni sanguis emundet. Qui licet in Patris dextera constitutus, in eadem tamen carne quam assumpsit ex uirgine, sacramentum propitiationis exsequitur. Item in sermone De passione Domini . Fefellit ergo illum malignitas sua, intulit supplicium Filio Dei, quod cunctis filiis hominum remedium uerteretur, fudit sanguinem iustum, qui reconciliando mundo et premium esset et poculum. Sanctus Gregorius in homilia  paschali.  Quidnam sit sanguis agni, non iam audiendo, sed bibendo didicistis. Qui sanguis super utrumque postem ponitur , quando non solum ore corporis, sed etiam ore cordis hauritur . Dicet aliquis: Quod tu asseris uerum corpus Christi, in sacris litteris appellatur species, similitudo, figura, signum, mysterium, sacramentum. Hec autem uocabula ad aliquid sunt. Nulla uero que ad aliquid sunt possunt esse id quod sunt ea, ad que referuntur: non est ergo corpus Christi. uerum his uocabulis in nullo prescribitur fidei, qua credimus, et ueritati quam defendimus . Species namque et similitudo illarum rerum uocabula sunt, que ante fuerunt panis  et uini. Unde in fine cuiusdam Misse, oratur et dicitur: Perficiant in nobis, Domine, quesumus, tua sacramenta quod continent, ut quod nunc specie gerimus, rerum ueritate capiamus. Postulat quippe sacerdos ut corpus Christi, quod sub specie panis ac uini nunc geritur, manifesta uisione sicuti reuera est, quandoque capiatur. De qua uisione Dominus in Euangelio secundum Ioannem ait : Qui diligit me, diligetur a Patre meo, et ego diligam eum, et manifestabo ei meipsum. Quamuis non improbabiliter quidem exponant hoc loco, carnis et sanguinis ueritatem, ipsam eorumdem efficientiam, id est peccatorum remissionem. Illis namque modis omnibus uera caro et sanguis existit, qui digne percipiunt. Unde sanctus Gregorius in quarto  Dialogorum libro : Tunc uera pro nobis Deo hostia erit, cum nosmetipsos hostiam ferimus. Est quidem etiam peccatoribus, et indigne percipientibus uera Christi caro, uerusque sanguis, sed essentia non salubri efficientia. Huius rei testis beatus Augustinus in quinto libro De baptismo , dicens: Sicut enim Iudas  cui bucellam tradidit Dominus, non malum accipiendo, sed male accipiendo, locum in se diabolo prebuit, sic indigne quisque sumens Dominicum sacramentum non efficit, ut quia ipse malus est, ipsum malum sit, aut quia non ad salutem accipit, nichil acceperit. Corpus etenim Domini erat nichilominus his quibus dicebat Apostolus: Qui manducat et bibit indigne, iudicium  sibi manducat et bibit . Inuentur etiam species, similitudo, et figura pro ueritate. Unde Apostolus ad Corinthios: Per fidem ambulamus, et non per speciem . Ambrosius in libro De sacramentis: Speciem autem et pro ueritate intelligendam inuenimus, et de Christo, specie inuentus ut homo, et de Patre Deo, neque speciem eius uidistis. Apostolus ad Philippenses: In similitudinem hominum factus, et habitu inuentus ut homo . Idem ad Hebreos: Qui cum sit splendor glorie et figura substantie eius . Porro hec nomina Dominice passionis designatiua sunt, si tamen sacramentum sacrum signum accipimus. Unde beatus Gregorius in quarto Dialogorum libro : Hec  namque singularis hostia, ab interitu eterno animam saluat, que illam nobis mortem Unigeniti reparat, per sacramentum. Et post aliqua : Qui passionis Dominice mysteria celebramus, debemus imitari quod colimus. Quod uero panis dicitur consueto sacre Scripture more id fit, que res quaslibet uocat nominibus illarum rerum, ex quibus seu que esse putantur, et non sunt, seu quibus similes aliquo modo existunt. Unde beatus Hieronymus in secundo Explanationum libro super Osee : Postquam reuersa fuerit terra in terram suam. Et superbo homini a sapiente dicitur: Quid superbis terra et cinis?  Et Abraham tres uiros uidisse legitur, cum essent angeli . Et beatus Hieronymus in supradicto Explanationum  libro Osee . Quasi tinea efficitur et putredo, non quod Deus tinea sit aut putredo, sed sustinentibus penas, hec uniuersa uideantur. Et in Euangelio secundum Mattheum: Si ergo cum sitis mali, nostis bona data dare filiis uestris . De qua sententia beatus Augustinus in secundo libro De sermone in monte sic disputat: Quomodo mali dant bona? Sed malos uocat mundi amatores. Bona uero que dant, secundum sensum eorum, bona dicenda sunt: qui hec pro bonis habent. Adhuc instat aliquis et dicit: Ambrosius De sacramentis dicit . Sicut similitudine mortis sumpsisti, ita similitudinem pretiosi sanguinis bibis. Unde infert et dicit non esse uerum sanguinem in sacramento, cum non sit uera mors in baptismo.  Sed fallitur. Neque enim similitudinis aduerbia, identitatem semper significant, aut equalitatem. In Euangelio namque Saluator ait: Estote misericordes, sicut et Pater uester misericors est . Non tamen eadem siue equalis Deo et hominibus potest inesse misericordia. Et in Euangelio secundum Ioannem: Ego, inquit, caritatem quam dedisti mihi dedi eis, ut sint unum sicut et nos . Et alibi: Dilexisti eos, sicut me dilexisti . Unde beatus Augustinus in expositione eiusdem Euangelii ait : Neque enim semper equalitatem significat, qui dicit sicut illud, ita et illud. Sed aliquando tantum quia est illud, est et illud: aut quia est illud, ut sit et illud. Est adhuc aliud, quod obiicitur. Si panis in ueram Christi carnem conuertitur,  aut panis sustollitur in celum, ut illic in Christi carnem transferatur, aut Christi caro ad terram defertur, ut hic in eam panis commutetur, aut nec panis sustollitur, nec caro defertur. Non est igitur uera caro in quam panis conuertitur. Hoc colligitur secundum humanam sapientiam, et non secundum diuinam. Humana autem sapientia opera diuina perquiri prohibet Apostolus ad Romanos, dicens: Non plus sapere quam oportet sapere, sed sapere ad sobrietatem . Et ad Corinthios: Sermo meus, et predicatio mea non in persuasibilibus humane sapientie uerbis, sed in ostensione spiritus et uirtutis, ut fides uestra non sit in sapientia hominum, sed in uirtute Dei . Et ad Colossenses: uidete ne  quis uos decipiat per philosophiam, et inanem fallaciam, secundum traditionem hominum, secundum elementa mundi . Et beatus Gregorius homilia in octauis Pasche . Sciendum, inquit, nobis est, quod diuina operatio, si ratione comprehenditur, non est admirabilis, nec fides habet meritum, cui humana ratio prebet experimentum. Faciendum est quod legislator agi oportere ostendit, dicens: Ne transgrediaris terminos antiquos, quos posuerunt patres tui . Et beatus Augustinus in primo libro De sermone Domini in monte. Quod uero aut obscurum aut absurdum illic sonat, non inde concitet contradictionum certamina, sed oret ut intelligat. Et in libro II de Trinitate . Mihi autem, ait, utile est,  ut meminerim uirium mearum, fratresque meos admoneam, ut meminerint suarum, ne ultra quam tutum est humana progrediatur infirmitas. Et in libro contra Felicianum hereticum.  Scripturarum auctoritate contentus, simplicitati potius obedire studeo, quam tumori. Et paulo post. Quam rationem afferre potes, si partum predicas uirginis? si redditos oculos non negas cecis? si sepultos ostendas rediisse a mortuis? Si ergo horum et incomprehensibilis est ratio, et ueritas prompta, facilius in negotiis fidei testimoniis creditur, quam ratione uestigatur. His premissis, uideamus nunc quid consequitur errorem illorum, qui credunt panem et uinum Dominice mense inter sacrandum,  quantum ad substantiam immobilia permanere. Quod si ita est, prestantiora et diuiniora fuerunt sacramenta Iudeorum, sacramentis Christianorum. Quis enim nesciat manna quod de celo pluebat Dominus, seu animatas sensibilesque creaturas, quas populus ille consecrare consueuerat, parua buccella panis, modicoque uini prestantiores exstitisse? Rursus quis non intelligat diuinius fuisse futura prenuntiare, quam narrare preterita? cum illud non possit nisi Spiritu Dei plenus, hoc autem faciat etiam idiota, uel quilibet imperitus. Sed absit hoc a fidelium corde et Christiana intelligentia! Christi namque miles Ambrosius, illa inferiora, hec potiora, et digniora esse in libro De mysteriis confirmat, dicens : Summo studio comprobare uolumus,  quia antiquiora sunt sacramenta Ecclesie quam Synagoge et prestantiora quam manna. Et iterum in quarto De sacramentis . Accipe que dico, diuiniora esse sacramenta Christianorum, quam Iudeorum. Ergo falsa sunt que proponis. Amplius autem si uerum est quod isti de corpore et sanguine Domini credunt et astruunt, falsum est quod ab Ecclesia ubique gentium de eadem re creditur et astruitur. Omnes enim qui Christianos se esse et dici letantur, ueram Christi carnem, uerumque eius sanguinem utraque sumpta de uirgine, in hoc sacramento percipere letantur. Interroga omnes qui Latine lingue nostrarumue litterarum notitiam perceperunt. Interroga Grecos et Armenos, seu cuiuslibet  nationis quoscunque Christianos, uno ore hanc se fidem habere testantur. Porro si uniuersalis Ecclesie fides falsa exstitit, aut nunquam fuit catholica Ecclesia, aut periit. Nihil namque efficacius ad interitum animarum, quam perniciosus error. Si autem non fuisset aut periisset catholicus nemo consenserit: alioquin non est quod Abrahe promisit ueritas: In semine tuo benedicentur omnes gentes . Item: Postula a me, et dabo tibi gentes hereditatem tuam: et possessionem tuam terminos terre . Item: Reminiscentur et conuertentur ad Dominum uniuersi fines terre . Et alibi: Quos redemit de manu inimici, et de regionibus congregauit eos, a solis ortu et occasu, ab aquilone et mari . Item beatus Augustinus in prima expositionis psalmorum  parte: Ecclesia magna, quid est, fratres? nunquid exigua pars orbis terrarum? Ecclesia magna totus orbis est. Item in eadem : Annuntiaui iustitiam tuam in Ecclesia magna. Quam magna? Toto orbe terrarum. Quam magna? In omnibus gentibus. Cur in omnibus gentibus? Quia in omnem terram exiuit sonus eorum . Item in tertia eiusdem operis parte. Corpus Christi constat ex multis credentibus in toto orbe terrarum. Item in eodem. Tabernaculum Domini est ipsa Ecclesia in toto orbe terrarum diffusa. Et alibi: Corpus Christi iam totus mundus est. Corpus Christi ab oriente in occidentem consonat. Item in libro De agone Christiano . Nec eos audiamus qui sanctam Ecclesiam, que una catholica est, negant  per orbem terrarum esse diffusam. Et Dominus in Euangelio: Ager est hic mundus . Et paulo post: Simile est regnum celorum sagene misse in mare, et ex omni genere piscium congreganti . Aduersus tam preclara Spiritus sancti testimonia, obiiciunt isti tales: Predicatum est Euangelium in omnibus gentibus, credidit mundus, facta est Ecclesia, creuit, fructificauit, sed imperitia male intelligentium peribit. Hanc sacrilegam uanitatem euertit Euangelica ueritas, et prophetarum non uiolanda auctoritas. Pollicetur enim Dominus Ecclesie sue dicens: Ecce ego uobiscum sum omnibus diebus usque ad consummationem seculi . Augustinus in secunda parte expositionis psalmorum . Spes omnium finium terre. Non unius  anguli, non Pannonie, aut Iudee, aut Africe, non orientis aut occidentis, sed omnium finium terre. Item in eadem . Hec prophetia propter eos promissa est, qui putant religionem nominis Christiani usque ad certum tempus in hoc mundo uicturam, et postea non futuram. Permanebit autem cum sole, id est quandiu sol oritur et occidit. Falsum est igitur quod ab istis de corpore Christi creditur et astruitur. Ergo uera caro eius est quam accipimus, et uerus sanguis quem potamus.



CAP. 10.---Professio Berengarii quomodo consentiat sancte Romane Ecclesie de corpore et sanguino Domini. Berengarius.

 Ego Berengarius  indignus Ecclesie Sancti Mauricii Andegauensis diaconus, cognoscens ueram, catholicam et apostolicam fidem, anathematizo omnem heresim, precipue eam de qua hactenus infamatus sum, que astruere conatur, panem et uinum que in altari ponuntur, post consecrationem solummodo sacramentum, et non uerum corpus et sanguinem Domini nostri Iesu Christi esse, nec posse sensualiter, nisi in solo sacramento manibus sacerdotum tractari, uel frangi, aut fidelium dentibus atteri. Consentio autem sancte Romane et apostolice sedi, et ore et corde profiteor, de sacramentis Dominice mense eam fidem tenere, quam Dominus et uenerabilis papa Nicolaus, et hec sancta synodus auctoritate euangelica et apostolica, tenendam tradidit, mihique firmauit,  scilicet panem et uinum que in altari ponuntur, post consecrationem non solum sacramentum, sed etiam uerum corpus et sanguinem Domini nostri Iesu Christi esse, et sensualiter non solum sacramento, sed in ueritate manibus sacerdotum tractari, frangi, et fidelium dentibus atteri, iurans per sanctam et omousion Trinitatem, et per hec sacrosancta Christi Euangelia. Eos uero qui contra hanc fidem uenerint, cum dogmatibus et sectatoribus suis eterno anathemate dignos esse pronuntio. Quod si ego ipse aliquando aliquid contra hoc sentire ac predicare presumpsero, canonum seueritati subiaceam. Lecto et perlecto sponte subscripsi. Hanc confessionem sue fidei de corpore et sanguine Domini a Berengario Rome coram centum uiginti episcopis  factam, misit papa Nicolaus per urbes Italie, Gallie, et Germanie, et ad quecunque loca fama prauitatis eius antea peruenire potuit, ut Ecclesie que prius doluerant de aduerso atque peruerso, postea gauderent de reuerso atque conuerso. Item in homilia psalmi XLu, ad Iudeos loquens : En illius nomine quem occidistis baptizamini, et dimittuntur uobis peccata uestra, modicum uel postea cognouistis, securi iam bibite sanguinem quem fudistis. uidetur sanctus ille panis quo corpus Domini consecratur, et uisibiliter ore percipitur: sed uirtus uerbi Dei uel diuinitas qua anima percipientis sanctificatur, uideri non potest. Elementum panis uidetur, sed uerissime corpus Christi est? Inde Paulus apostolus: Panis quem  frangimus nonne corpus Domini est, et calix cui benedicimus, nonne sanguis Domini est?  Nos perendie accipimus uisibilem cibum, sed aliud est sacramentum, aliud uirtus sacramenti . Quam multi de altari accipiunt et moriuntur, et accipiendo indigne moriuntur. Ipsa ueritas dicit: Qui manducat carnem meam et bibit sanguinem meum, in me manet et ego in eo . Signum quia manducat et bibit, hoc est, si manet et manetur, si habitat et inhabitatur, si heret ut non deseratur. uerba Christi si spiritualiter intelligantur, spiritus et uita sunt: si uero carnaliter accipiuntur, sunt quidem in seipsis spiritus et uita, sed illis non sunt qui carnaliter intelligunt,  et ex fide non uenerantur. Nam sicut spiritus hominis, id est anima, non uiuificat, nisi ea membra que unitate corporis continentur, recisa uero membra non uiuificat; sic nisi eos qui in corpore Christi, hoc est in unitate consistunt Ecclesie. Sciendum est enim, ualdeque timendum, quod quicunque fuerit superbus minister cum zabulo computatur, sed non contaminatur donum Christi.  Quod per illum fluit purum, quod per illum transit liquidum, uenit ad fertilem terram. Spiritualis uero uirtus sacramenti ita est, que ab illuminandis pura excipitur, et si per immundos transeat; tamen non inquinatur.



CAP. 11.---Quod omne crimen sacrificiis Deo oblatis expiatur. Ex decreto Iulii pape, episcopis per Aegyptum missis.


 Cum omne crimen atque peccatum oblatis Deo sacrificiis deleatur, quid de cetero pro delictorum expiatione Domino dabitur, quando in ipsa sacrificii oblatione erratur? Audiuimus enim quosdam schismatica ambitione detentos, contra diuinos ordines et apostolicas institutiones lac pro uino in diuinis sacrificiis dedicare, alios quoque intinctam Eucaristiam populis pro complemento communionis porrigere, quosdam etiam expressum uinum in sacramento Dominici calicis offerre: alios uero pannum lineum musto intinctum per totum annum reseruare, et in tempore sacrificii aqua  partem eius lauare, et sic offerre. Quod quam sit Euangelice atque apostolice doctrine contrarium, et consuetudini ecclesiastice aduersum, non difficile ab ipso fonte ueritatis probabitur, a quo ordinata ipsa sacramentorum mysteria processerunt. Cum enim magister ueritatis uerum salutis nostre sacrificium suis commendaret discipulis, nulli lac, sed panem tantum et calicem sub hoc sacramento cognoscimus dedisse. Legitur enim in euangelica ueritate: Accepit iehsu panem et calicem, et benedicens, dedit discipulis suis . Cesset ergo lac sacrificando offerri, quia manifestum et euidens exemplum euangelice ueritatis illuxit, quod preter panem et uinum aliud offerri non liceat. Illud uero quod pro complemento communionis  intinctam tradunt Eucaristiam populis, nec hoc prolatum ex Euangelio testimonium receperunt, ubi apostolis corpus suum et sanguinem commendauit. Seorsum enim panis, et seorsum calicis commendatio memoratur. Nam intinctum panem  aliis Christum prebuisse non legimus, excepto illi tantum discipulo, quem intincta buccella magistri proditorem ostenderet, non que sacramenti huius institutionem signaret. Nam quod de expresso botro, id est de uuarum granis populus communicat, ualde est omnino confusum, sed si necesse fuerit botrus in calice comprimatur: et aqua misceatur, quia calix Dominicus iuxta canonum precepta uino et aqua permistus debet offerri: quia uidemus in aqua  populum intelligi, in uino uero ostendi sanguinem Christi. Ergo cum in calice uino aqua miscetur, Christo populus adunatur, et credentium plebs ei in quem credidit copulatur, et iungitur. Que copulatio et coniunctio aque et uini sic miscetur in calice Domini, ut mistio illa non possit separari. Nam si uinum tantum quis offerat, sanguis Christi esse incipit sine nobis, si uero aqua sit sola, plebs incipit esse sine Christo. Ergo botrus solus offertur, in quo uini efficientia tantum demonstratur, salutis nostre sacramentum negligitur, quod aqua significatur. Non enim potest calix Domini esse aqua sola, aut uinum solum, nisi utrumque misceatur. Et ideo quia iam ex hoc plurima et multiplex maiorum manauit sententia, deinceps omnis talis error atque  presumptio cessare debet, ne peruersorum inordinata compago, statutum ueritatis eneruet. Et ideo nulli deinceps licitum erit aliud in diuinis sacrificiis offerre, nisi iuxta antiquorum sententiam conciliorum panem tantum, et calicem uino et aqua permistum. De cetero aliter quam preceptum est faciens tandiu a sacrificando cessabit, quandiu legitima penitentie satisfactione correptus, ad gradus sui officium redeat, quod amisit



CAP. 12.---Quod in Eucaristia, nec pura aqua, nec purum uinum, offerri debeat. Ex concilio Wormatiensi, cap. 2.

 In Eucaristia non debet pura aqua offerri, ut quidam sobrietatis causam falluntur, sed uinum cum aqua mistum, quia  et uinum fuit in redemptionis nostre mysterio cum dicit: Non bibam de genimine uitis , et aqua mistum quod post cenam dabat. Sed de latere eius aqua cum sanguine egressa, uinum de uera carnis eius uita cum aqua expressum, ostendit. Cum igitur ueritas uerum salutis nostre sacrificium suis commendaret discipulis, panem tantum, et calicem sub hoc sacramento prebuisse cognoscimus. Ideoque preter panem, et uinum cum aqua mistum, aliud non debet offerri  . Calix enim Dominicus uino et aqua commistus debet offerri, quia uidemus in aqua populum intelligi, in uino uero ostendi sanguinem Christi. Ergo quando in calice uinum et aqua miscetur, Christus populusque adunatur: et credentium plebs ei in quem credidit, copulatur et  iungitur. Que copulatio et coniunctio aque et uini sic miscetur in calice Domini, ut commixto illa non possit separari; nam si uinum tantum, quis offerat, sanguis Christi incipit esse sine nobis; si uero aqua sit sola, plebs esse incipit sine Christo. Non potest calix Domini esse aqua sola, aut uinum solum, nisi utrumque sibi misceatur.



CAP. 13.---De eodem. Ex concilio Carthaginensi III, cap. 23.

 Ut in sacramentis corporis et sanguinis Domini nichil amplius offeratur, quam quod ipse Dominus dicit,  hoc est, panis et uinum aqua mistum, nec amplius in primitiis offeratur Deo, uino et frumento.



CAP. 14.---Item de eodem. Ex concilio Africano III, cap. 4.

 Ut in sacramentis corporis et sanguinis Domini nichil amplius offeratur, quam quod ipse Dominus tradidit, hoc est, panis et uinum aqua mistum. Primitie uero ceu mel, et lac quod uno die solemnissimo infantum mysterio solet offerri, quamuis in altari offerantur, suam tamen habeant propriam benedictionem: ut a sacramento Dominici corporis et sanguinis distinguantur, nec amplius in primitiis offeratur, quam de uuis et frumentis.



CAP. 15.---De Passione Domini in consecratione corporis miscenda. Ex decretis Alexandri pape, c. 5.


 In Sacramentorum quoque oblationibus que inter Missarum solemnia Domino offeruntur, passio Domini miscenda est, ut ubi corpus eius et sanguis conficitur, passio celebretur : ita ut repulsis opinionibus superstitionum, panis tantum et uinum aqua mistum in sacrificio offerantur. Non debet, ut a Patribus accepimus, et ipsa ratio docet, in calice Domini, aut uinum solum, aut aqua sola offerri, sed utrumque permistum, quia utrumque ex latere eius in sua passione profluxisse legitur. Ipsa uero ueritas nos instruit calicem et panem in sacramento offerre,  quando ait: Accepit iehsu panem, et benedixit, deditque discipulis suis, dicens: Accipite et manducate, Hoc est corpus meum, quod pro uobis tradetur. Similiter postquam cenauit, accepit calicem, deditque discipulis suis dicens: Accipite, et bibite ex eo omnes, quia hic est calix sanguinis mei qui pro uobis effundetur in remissionem peccatorum . Crimina enim atque peccata, oblatis his Domino sacrificiis delentur: idcirco, et passio eius in his commemoranda est: qua redempti sumus, et sepius recitanda, atque hec Domino offerenda. Talibus hostiis delectabitur, et placabitur Dominus, et peccata dimittet indulgentia [ingentia].  Nihil enim in sacrificiis maius esse potest, quam corpus et  sanguis Christi, nec ulla oblatio hac potior est, sed omnes precellit, que pura conscientia Domino offerenda est, et pura mente consummanda est. Et sicut potior est ceteris, ita potius excoli et uenerari debet.



CAP. 16.---Que species ad altare non ad sacrificium, sed ad benedictionem simplicem offerantur. Ex canone apostolorum, cap. 4.

Offerre non licet aliquid ad altare preter nouas spicas, et uuas, et oleum ad luminaria, et fabas, et thymiamata ad incensum, tempore quo sacra celebratur oblatio.



CAP. 17.---De eodem. Ex decreto Melchiadis pape, cap. 1.


He species quas non licet offerre super altare, iuxta constitutionem apostolorum, eorumque successorum, ad domum sacerdotum deferantur, et a sacerdotibus benedicantur, et simplici benedictione benedicta, demum a populis sumantur. Fabe tantum et uue, spice noue, oleum, et odoramenta ad incensum, et cetera que apostoli constituerunt, super altare offerantur.



CAP. 18.---Nihil in sacrificio preter que Dominus statuit, offerendum. Ex canone Apostolorum, cap. 3.

Si quis episcopus aut presbyter preter ordinationem Domini alia quedam in sacrificio offerat super altare, id est mel aut lac, aut pro uino siceram, aut  confecta quedam, aut uolatilia, aut animalia aliqua, aut legumina, contra constitutionem faciens, deponatur.



CAP. 19.---Ut presbyteri uas mundum habeant, ubi corpus Dominicum diligentia recondatur. Ex concilio Turonico, cap. 4.

Omnis presbyter habeat pyxidem, aut uas tanto sacramento dignum, ubi corpus Domini cum diligentia recondatur, ad uiaticum recedentibus de seculo. Que tantum sacra oblatio intincta debet esse in sanguine Christi, ut ueraciter presbyter possit dicere infirmo: Corpus, et sanguis Domini nostri Iesu Christi proficiat tibi in remissionem peccatorum, et uitam eternam. Semperque sit super altare obserata, propter mures et nefarios homines,  et de septimo in septimum mutetur semper, id est a presbytero illa sumatur, et alia que eadem die consecrata est in loco eius subrogetur, ne forte diutius obseruata, mucida, quod absit! fiat.



CAP. 20.---Ut presbyter semper Eucaristiam propter infirmos habeat paratam. Ex concilio Wormatiensi, cap. 5.

 Presbyter semper Eucaristiam habeat paratam, ut quando quis infirmatus fuerit, aut paruulus infirmus fuerit, statim eum communicet, ne sine communione moriatur.



CAP. 21.---Tanta in altari holocausta offerenda, quanta populo sufficere possint, et quod remanserit, cum timore, et tremore, magna diligentia clericorum, sumendum. Ex epistola Clementis pape 

  Tanta in altari holocausta offerantur, quanta populo sufficere debeant. Quod remanserit, in crastinum non reseruetur, sed cum timore, et tremore, clericorum diligentia consumatur. Qui autem residua corporis Domini, que in sacrario relicta sunt sumunt, non statim ad communes cibos sumendos conueniant, ne putent sancte portioni commiscere cibum, qui per aqualiculos digestus in secessum emittitur. Si ergo mane Dominica portio editur, usque ad sextam ieiunent ministri qui eam sumpserunt, et si tertia uel quarta hora acceperint, ieiunent usque ad uesperam. Sic secreta sanctificatione eterna custodienda sunt sacramenta.



CAP. 22.---De eadem re. Ex concilio Aurelianense, cap. 4.


Illud etiam annectendum uidetur, ut oblata que in altari offeruntur, de Sabbato in Sabbatum semper innouentur; quia panes propositionis, qui super mensam Domini ponebantur a Sabbato in Sabbatum semper mutabantur, ne diu seruati mucidi fiant, et ut quidam seuiunt [sentiunt], igni concrementur. Quod si aliquis diabolo instigante hoc facere presumpserit, anathema sit.



CAP. 23.---Ut presente et precipiente presbytero, diaconus populum communicet. Ex concilio Carthaginensi Iu, cap. 38.

 Ut diaconus presente presbytero eucaristiam corporis Christi, populo, si necessitas cogit, iussus eroget.



CAP. 24.---Quod discretio magna esse debeat in perceptione corporis et sanguinis Domini. Ex epistola Clementis pape .


In perceptione corporis et sanguinis Dominici magna discretio adhibenda est. Cauendum est enim ne, si nimium in longum differatur, ad perniciem anime pertineat, dicente Domino: Nisi manducaueritis carnem Filii hominis, et biberitis eius sanguinem, non habebitis uitam in uobis . Si uero indiscrete accipiatur, timendum est illud quod ait Apostolus: Qui manducat et bibit corpus et sanguinem Domini indigne, iudicium sibi manducat et bibit . Iuxta eiusdem uero Apostoli uocem: Probet seipsum homo, et sic de pane illo edat, et de calice bibat : ut uidelicet abstinens aliquantis  diebus ab operibus carnis, et purificans corpus animamque suam, preparet se ad percipiendum tantum sacramentum, exemplo Dauid, qui nisi confessus fuisset se abstinuisse ab opere coniugali ab heri, et nudius tertius, nequaquam panes propositionum a sacerdote accepisset .



CAP. 25.---De quotidiana perceptione corporis et sanguinis Domini. Ex dictis Augustini .

 Quotidie eucaristie communionem accipere nec laudo, nec uitupero, omnibus tamen diebus Dominicis communicandum hortor.  Si tamen mens in affectu peccandi est, grauari magis dico eucaristie perceptione, quam purificari.  Et ideo quamuis quis peccato mordeatur, peccandi tamen de cetero non habeat uoluntatem, communicaturus satisfaciat lacrymis et orationibus, et confidens de Domini misericordia accedat ad eucaristiam intrepidus et securus. Sed hoc de illo dico, quem mortalia peccata non grauant.



CAP. 26.---De eadem re. Ex dictis eiusdem  Ad Ianuarium.

Dixerit quispiam non quotidie accipiendam eucaristiam, alius affirmet quotidie. Faciat unusquisque quod secundum fidem suam pic credit esse faciendum. Neque enim litigauerunt inter se, aut quisquam se alteri preposuit Zacheus et ille centurie, cum alter eorum gaudens in domo sua susceperit Dominum ; alter dixerit: Domine, non  sum dignus ut intres sub tectum meum . Ambo Saluatorem honorificantes, quamuis non uno modo; ambo peccatis miseri; ambo misericordiam consecuti. ualet etiam ad hanc similitudinem quod in primo populo unicuique manna secundum propriam uoluntatem in ore sapiebat; sic in ore cuiusque Christiani sacramentum illud quomodo sumatur estimandum.



CAP. 27.---De laicis, ut si non amplius, saltem ter in anno communicent. Ex epistola Fabiani pape, cap. 3.

 Et si non frequentius saltem in anno ter homines communicent , in Pascha uidelicet, et Pentecoste,  et Natali Domini.



CAP. 28.---De eucaristia, ut qui semper peccant, semper accipere debeant. Ex dictis Cypriani et aliorum sanctorum Patrum.

 Sanctus Cyprianus dixit: Eucaristia quotidie ad cibum salutis accipitur. Sanctus Ambrosius dixit: Si quotiescunque effunditur sanguis Christi, in remissionem peccatorum effunditur, debeo semper accipere, qui semper pecco, debeo semper accipere medicinam. Sanctus Hilarius dixit: Si non tanta sunt peccata, ut excommunicetur quis, non debet a medicina corporis Domini separari. Unde timendum est ne diu abstractus a Christi corpore alienus remaneat a salute. Nam manifestum est uiuere,  qui corpus attingunt Christi, ipso Domino dicente: Nisi manducaueritis carnem Filii hominis, et biberitis eius sanguinem, non habebitis uitam in uobis. Qui enim iam peccare quieuit, communicare non desinat.



CAP. 29.---Quod in singulis diebus Dominicis in Quadragesima fideles communicandi sint. Ex decretis Siluerii pape, cap. 3.

Singulis diebus Dominicis in Quadragesima, preter hos qui excommunicati sunt, et preter illos qui in publica penitentia sunt, sacramenta corporis et sanguinis Christi sumenda sunt: et in Cena Domini, in uigilia Pasche, et in die Resurrectionis Domini, et in Pentecoste; et in Natali Domini, penitus ab omnibus communicandum est.



CAP. 30.---Ut in Cena Domini eucaristie perceptio non negligatur. Ex decretis Soteris pape, cap. 5.


 In Cena Domini a quibusdam perceptio eucaristie negligitur. Que quoniam in eadem die ab omnibus fidelibus, exceptis his quibus pro grauibus criminibus inhibitum est, percipienda sit, ecclesiasticus usus demonstrat: cum etiam penitentes eadem die ad percipienda corporis et sanguinis Dominici sacramenta, reconcilientur.



CAP. 31.---De histrionibus, si communionem cum ceteris fidelibus accipere debeant. Ex epistola sancti Cypriani ad Eucratium .

 Cyprianus Eucratio confratri salutem. Pro dilectione tua uerecundia  mutua consulendum me existimasti, frater carissime, quid mihi uideatur de histrione illo, qui apud uos constitutus, in eiusdem adhuc artis sue dedecore perseuerat et magister et doctor non erudiendorum, sed perdendorum puerorum, id quod male didicit, ceteris quoque insinuat; an talis debeat communicare nobiscum. Puto ego nec maiestati diuine, nec euangelice discipline congruere, ut pudor et honor Ecclesie tam turpi et infami contagione fedetur.



CAP. 32.---Quandiu unusquisque ante sacram communionem ab uxore abstinere debeat. Ex concilio Eliberitano.

 Omnis homo ante sacram communionem a propria uxore abstinere  debet tres, aut quatuor, aut septem dies.



CAP. 33.---Ut inter Catholicos non connumeretur qui in Pascha, Pentecoste et Natali Domini non communicauerit. Ex concilio Agathensi, cap. 18.


 Seculares qui Natali Domini, Pascha et Pentecoste non communicauerint, Catholici non credantur, nec inter Catholicos habeantur.



CAP. 34.---Ut oblatio altaris singulis diebus Dominicis fiat. Ex decretis Fabiani pape, cap. 5.

Decreuimus ut in omnibus Dominicis diebus, oblatio altaris ab omnibus uiris uel mulieribus fiat, tam panis quam uini, ut per has immolationes a peccatorum suorum fascibus liberentur.



CAP. 35.---De eodem. Ex decretis eiusdem, cap. 10.

Oblationem quoque et panem in ecclesia facere  iugiter admoneatur populus Christianus, quia in ipsa oblatione sibi et suis magnum remedium est animarum, et ipsa uera pace, unanimitas et concordia demonstratur.



CAP. 36.---De diaconibus quod presbyteris communionem dare non debent. Ex concilio Niceno, cap. 18.

 Peruenit ad sanctum magnumque concilium, quod in quibusdam locis et ciuitatibus diaconi presbyteris gratiam sacre communionis porrigant, quod nulla regula tradidit, ut ab his qui potestatem non habent offerendi, illi qui offerunt Christi corpus accipiant. Nec non et illud innotuit, quod quidam diaconi ante episcopos sacram oblationem contingant. Hec igitur  omnia resecentur, et in sua diaconi mensura permaneant, scientes quod episcoporum quidem ministri sint, inferiores autem presbyteris habeantur. Per ordinem ergo post presbyteros gratiam sacre communionis accipiant, aut episcopo aut presbytero eis porrigente. Sed nec sedere in medio presbyterorum diacono liceat, quia si hoc fiat, preter regulam et ordinem probatur existere. Si quis autem etiam post has definitiones obedire noluerit, a ministerio cessare debebit.



CAP. 37.---De eulogiis a populo presbyteris dandis. Ex decretis Pii pape, cap. 4.

Ut de oblationibus, que offeruntur a populo, et consecrationi supersunt, uel de panibus quos offerunt fideles ad ecclesiam, uel certe de suis, presbyter  conuenienter partes incisas habeat in uase nitido, ut post missarum solemnia qui communicare non fuerunt parati, eulogias omni Dominico die, et in diebus festis inde accipiant, et illa unde eulogias presbyter daturus est, antea his uerbis benedicat. Oratio simplex eulogie. Domine sancte, Pater omnipotens, eterne Deus, benedicere digneris hunc panem, tua sancta et spirituali benedictione, ut sit omnibus salus mentis et corporis, atque contra omnes morbos et uniuersas inimicorum insidias tutamen. Per Dominum nostrum Iesum Christum Filium tuum panem uite, qui de celo descendit, et dat uitam et salutem mundo, et tecum uiuit et regnat per omnia secula seculorum. Amen.



CAP. 38.---De pane qui offerendus est. Ex decretis Aniceti pape, cap. 3.


Panes quos Deo sacrificium offertis, aut a uobismetipsis, aut a uestris pueris coram uobis, nitide ac studiose fiant, et diligenter obseruentur: ut panis, et uinum, et aqua sine quibus misse nequeunt celebrari, mundissime atque studiose tractentur, et nichil in eis uile, nichil non probatum inueniatur, iuxta illud quod ait Scriptura: Sit timor Domini uobiscum, et cum diligentia cuncta facite .



CAP. 39.---De presbyteris qui corpus Dominicum ad deferendum infirmis, mulieribus tradunt. Ex concilio Remensi, cap. 2.

 Peruenit ad notitiam  nostram, quod quidam presbyteri in tantum paruipendunt diuina mysteria, ut laico aut femine sacrum corpus Domini tradant ad deferendum infirmis; et quibus prohibetur ne sacrarium ingrediantur, nec ad altare appropinquent, illis sancta sanctorum committuntur. Quod quam sit horribile, quamque detestabile omnium religiosorum animaduertit prudentia. Igitur interdicit per omnia synodus, ne talis temeraria presumptio ulterius fiat, sed omnimodis presbyter per semetipsum infirmum communicet. Quod si aliter fecerit, gradus sui periculo subiacebit.



CAP. 40.---Ut defunctis eucaristia non detur. Ex concilio Carthaginensi III, cap. 6.

Item placuit, ut corporibus defunctorum eucaristia  non detur. Scriptum est enim: Accipite et comedite . Cadauera autem nec accipere possunt nec edere. Et nec iam mortuos homines baptizari faciat presbyterorum ignauia.



CAP. 41.---Ut oblationes in maioribus festis equanimiter fiant. Ex concilio Matisconensi II, cap. 4.

In synodo Matisconensi decretum est ut, in omnibus diebus Dominicis aliisque festiuitatibus, ab omnibus oblatio qui ad missam conuenerint utriusque sexus offeratur in ecclesia; singulis singulas oblationes offerentibus, finita missa a presbytero oblationes accipiantur. Omnis autem qui hanc diffinitionem per inobedientiam euacuare presumpserit, anathemate percellatur.



CAP. 42.---Ut solis ministris altaris super altare communicare liceat. Ex concilio Laodicensi, cap. 19.


Solis autem ministris sacro ordini deditis ad altare accedere et communicare liceat.



CAP. 43.---Ut nullus infra presbyterum ordinatus, rem a presbytero consecratam in altari porrigat. Ex decretis Siluestri pape, cap. 7.

Nullus acolythorum, uel subdiaconorum rem consecratam a presbytero iam aliis porrigat, quia aliud est minister, aliud assistens, nisi tantum supportet quod ei sacerdos imposuerit ore suo benedictum.



CAP. 44.---Ut presbyter illitteratus missam non celebret. Ex decretis Fabiani pape, cap. 10.

Sacrificium non est accipiendum de manu sacerdotis, qui orationes, uel lectiones, et reliquas obseruationes in missa secundum ritum implere non potest.



CAP. 45.---De illis qui post aliquam degustationem, sacrificium acceperint. Ex decretis Eutychiani pape, cap. 2.


Qui acceperint sacrificium post cibum, aut post paruissimam aliquam refectionem, nisi pro uiatico, pueri tres dies, maiores septimanam, clerici uiginti dies peniteant.



CAP. 46.---Pro unius oblatione alterius non spernendam. Ex decretis Eugenii pape, cap. 17.

Presbyter pro unius oblatione alterius non spernat.



CAP. 47.---Ut dissidentium fratrum oblationes non recipiantur. Ex concilio Carthaginensi Iu, cap. 93.

 Oblationes dissidentium fratrum neque in sacrario, neque in azophylacio  recipiantur.



CAP. 48.---Quod refutanda sunt dona eorum qui pauperes opprimunt. Ex eodem concilio, cap. 93.

 Eorum qui pauperes opprimunt dona a sacerdotibus refutanda sunt.



CAP. 49.---De presbyteris immolantibus. Ex concilio Ancyrano, cap. 1.

 Presbyteros immolantes et iterum luctamen adeuntes, si hoc non per illusionem aliquam, sed ex ueritate fecerunt, nec ante parentes et affectantes atque suadentes ut estimarent quidem tormentis aptari, sed his tantum uisu et habitu subiici, hos placuit quidem honorem retinere proprie sedis; offerre autem, aut alloqui populum, aut omnino sacerdotalibus fungi officiis  non licere.



CAP. 50.---De diaconibus immolantibus. Ex eodem concilio, cap. 2.

 Diaconi similiter qui immolauerunt, honorem quidem habeant; cessent uero ab omni sacro ministerio, siue a pane siue a calice offerendo. Quod si quidam episcoporum conscii sunt laboris eorum et humilitatis et mansuetudinis, et uoluerint eis aliquid amplius tribuere uel adimere, penes ipsos erit potestas.



CAP. 51.---Interrogatio Augustini Anglorum episcopi de presbyteris, quibus dormientibus solet nonnunquam semen effluere.

 Si post illusionem que per somnium solet contingere,  uel corpus Domini quilibet accipere ualeat, uel si sacerdos sit, sacra mysteria celebrare?



CAP. 52.---Responsio Gregorii pape de eadem re.

Hunc quidem, testamentum ueteris legis, sicut superiori capitulo iam diximus, pollutum dicit, et nisi lotum aqua etiam usque ad uesperam, intrare ecclesiam non concedit. Quod tamen aliter populus spiritualis intelligens, sub eodem intellectu accipiet, quem prefati sumus: quia quasi per somnium illuditur, qui tentatus immunditia uanis imaginibus in cogitatione inquinatur. Sed lauandus est aqua, ut culpas cogitationis lacrymis abluat, et nisi prius tentationes recesserint, reum se quasi usque ad uesperum cognoscat. Sed est in eadem illusione necessaria ualde discretio, qua subtiliter pensari debeat,  ex qua re accidat menti dormientis. Nam aliquando ex crapula, aliquando ex nature superfluitate, uel infirmitate, aliquando ex cogitatione contingit. Et quidem cum ex nature superfluitate, uel infirmitate euenerit, omnino hec illusio timenda non est, quia hanc animus nesciens pertulisse magis dolendus est quam fecisse. Cum uero ultra modum appetitus gule in sumendis alimentis rapitur, atque idcirco humorum receptacula grauantur, habet exinde animus aliquem reatum, non tamen usque ad prohibitionem percipiendi corporis Christi, uel missarum solemnia celebrandi. Et cum fortasse aut festus dies exigit exhiberi mysterium, pro eo quod sacerdos alius in loco eodem deest, ipse si necessitas compulit, mutatis uestibus cantet. Nam si adsunt alii qui implere  ministerium ualeant, illusio per crapulam facta a perceptione sacri mysterii prohiberi non debet, sed ab immolatione sacri mysterii abstinere, ut arbitror, humiliter debet; si tamen dormientis mentem turpitudo non concusserit. Nam sunt quibus ita plerumque illusio nascitur ut eorum animus etiam in somno corporis positus, turpibus imaginibus [imaginationibus] non fedetur. Qua in re ostenditur mens rea non tuo, uel suo iudicio libera, cum se etsi dormienti corpore nichil meminit uidisse, tamen in uigiliis corporis meminit in ingluuiem cecidisse. Si uero ex turpi cogitatione uigilantis oritur illusio dormientis, patet animo suus reatus. uidet enim a qua radice inquinatio illa processerit qui quod cogitauit  sciens, hoc pertulit nesciens; propter talem pollutionem sacro mysterio eo die abstinere oportet.  Sed pensandum est, ipsa cogitatio utrum in suggestione, an delectatione, uel quod maius est peccati consensu acciderit. Tribus enim modis impletur omne peccatum, uidelicet suggestione, delectatione, consensu. Suggestio quippe fit per diabolum, delectatio per carnem, consensus per spiritum, quia cum primam culpam serpens suggessit, Eua uelut caro delectata est, Adam uelut spiritus consensit. Et necessaria est magna discretio, ut, inter suggestionem, delectationem atque consensum, iudex sui animus presideat. Cum enim malignus spiritus peceatum suggesserit in mente, si nulla peccati delectatio sequatur peccatum omnino  perpetratum non est. Cum uero delectari caro ceperit, tunc peccatum incipit nasci. Si autem etiam ad consensum ex deliberatione descendit, tunc peccatum cognoscitur perfici. In suggestione ergo peccati initium [semen], in delectatione fit nutrimentum, in consensu perfectio. Et sepe contingit ut hoc quod malignus spiritus seminat in cogitatione, caro in delectationem trahat, nec tamen animus eidem delectationi consentiat, et cum caro delectari sine animo nequeat, ipse tamen animus carnis uoluptatibus reluctans in delectatione carnali aliquomodo ligatur inuitus, ut ei ex ratione contradicat nec consentiat; et tamen delectatione ligatus sit, sed ligatum se uehementer ingemiscat. Unde et ille celestis exercitus precipuus miles gemebat dicens:  uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis . Si autem captiuus erat, minime pugnabat: quapropter et captiuus erat et captiuus non erat, et pugnabat [repugnabat]. Igitur legi mentis eius, lex que in membris est repugnabat. Si autem pugnabat, captiuus non erat. Itaque est homo  et captiuus et liber; liber, ex iustitia quam diligit; captiuus, ex delectatione quam portat inuitus.



CAP. 53.---De presbyteris uillanis ne in ciuitate offerre audeant. Ex concilio Neocesariensi, cap. 13.

Presbyteri ruris in ecclesia ciuitatis, episcopo presente uel presbyteris urbis ipsius, offerre non possunt, nec panem sanctificatum dare calicemque  porrigere. Si uero absentes hi fuerint, et ad dandam orationem uocentur, soli dare debebunt.



CAP. 54.---De eadem re. Ex decretis Soteris pape, cap. 54.

Presbyteri qui conregionales non sunt, in ecclesiis presentibus episcopis, uel presbyteris ciuitatis, offerre non poterunt, nec panem dare in oratione, aut calicem bibere. Quod si absentes sunt ciuitatis sacerdotes, et fuerint iuitati in orationem, soli possunt dare.



CAP. 55.---De illo qui per ebrietatem eucaristiam euomuerit. Ex Penitentiali Bede presbyteri.

 Si quis per ebrietatem, uel uoracitatem, eucaristiam euomuerit, quadraginta dies peniteat, si laicus; clerici uel monachi,  seu diaconi et presbyteri, septuaginta; episcopi, nonaginta. Si pro infirmitatis causa euomuerint, septem dies peniteant.



CAP. 56.---De hoc, si aliquid de calice sacri sanguinis stillauerit. Ex decretis Pii pape, cap. 3

 Si uero per negligentiam de calice Domini aliquid stillauerit in terram, lingua lambetur, et tabula radetur. Si non fuerit tabula, ut non conculcetur locus, corradetur, et igne consumetur, et cinis intra altare condatur, et sacerdos quadraginta dies peniteat. Si super altare stillauerit calix, sorbeat minister stillam, et tres dies peniteat. Si super linteum altaris, et ad aliud stilla peruenerit, quatuor dies peniteat; si usque ad tertium, nouem dies peniteat; si usque  ad quartum, uiginti dies peniteat; et linteamina que tetigerit stilla, tribus uicibus minister abluat, calice supposito, et aqua ablutionis sumatur, et iuxta altare recondatur.



CAP. 57.---De illo qui uomuerit sacrificium, et a canibus consumitur. Ex Penitent. Theodori.

 Qui euomuerit sacrificium, et a canibus consumitur, annum unum peniteat; sin autem, quadraginta dies peniteat. Si in die quando communicauerit sacrificium euomuerit, si ante mediam noctem, tres superpositiones faciat, si post mediam noctem, duas; si post matutinum, unam.



CAP. 58.---De eodem. Ex Penitentiali Romano.

Si uero sacrificium euomuerit, quadraginta dies  peniteat. Si in ignem proiecit, centum psalmos cantet. Si uero canes lambuerint talem uomitum, centum dies qui euomuit, peniteat.



CAP. 59.---De eucaristia inueterata. Ex III concilio Arelatensi, cap. 5.

Omne sacrificium sordida uetustate perditum, igne comburendum est, et cinis iuxta altare sepeliendus.



CAP. 60.---De illis qui non bene custodiunt corpus et sanguinem Domini. Ex eodem, cap. 6.

Qui non bene custodierit sacrificium, et mus uel aliquod aliud animal comederit illud, quadraginta dies peniteat. Qui autem perdiderit illud in ecclesia, aut pars eius ceciderit et inuenta non fuerit, triginta  dies peniteat. Perfundens aliquid super altare de calice, quando offertur, sex dies peniteat, aut si abundantius, septem dies peniteat. Qui autem perfundit dum solemnitas misse celebratur, quadraginta dies peniteat. Si uero celebrata missa, presbyter neglexerit accipere sacrificium, similiter quadraginta dies peniteat. Et qui accipit sacrificium pollutus nocturno tempore, septem dies peniteat. Diaconus si obliuiscens orationem [oblationem] offerre, donec offeratur linteamen, quando recitantur nomina pausantium, similiter peniteat. Qui negligentiam erga sacrificium fecerit, ut in eo uermis consumptus sit, et ad nichilum deuenerit, tres quadragesimas cum pane et aqua peniteat. Si integrum inuentum fuerit, in eo uermis comburatur: et cinis  sub altare recondatur: et qui neglexerit, quaternis diebus suam negligentiam soluat. Si cum amissione saporis decoloratur sacrificium, uiginti dies expleantur ieiunio, conglutinatum uero septem dies qui merserit, peniteat.



CAP. 61.---De eadem re. Ex Penitentiali Romano.

Si ceciderit sacrificium de manibus offerentis terra tenus ut non conculcetur, omne quodcunque inuentum fuerit in loco in quo ceciderit comburatur, et cinis, ut supra, abscondatur, et cui acciderit medium annum peniteat: si uero sacrificium inuentum fuerit, locus scopis mundetur, et stramen, ut supra, igni detur, et cinis, ut supra, recondatur, et sacerdos uiginti dies peniteat.



CAP. 62.---De muliere que peperit, ut communicet si uoluerit. Ex concilio Carthaginensi.


Mulier enixa, si uoluerit, communionem percipiat.



CAP. 63.---Qui passionem Domini in precatione sacerdotum miscuerint. Ex pontificum decretis.

Alexander passionem Domini miscuit in precatione sacerdotum, quando misse celebrantur. Siricius constituit, ut nullus presbyter missas celebraret per omnem hebdomadam, nisi consecratum episcopi loci designati susciperet declaratum, quod nominatur fermentum. Leo primus constituit, ut intra actionem sacrificii diceretur: Sanctum sacrificium, et cet.



CAP. 64.---De custodibus sacramentorum. Clemens in secunda ad Iacobum epistola.

  Tribus gradibus commissa sunt sacramenta diuinorum secretorum, id est presbytero, diacono, et ministro, qui cum timore et tremore clericorum reliquias corporis Domini debent custodire fragmentorum.



CAP. 65.---Sindonem sacram non esse uendendam. Item in eadem epist.

 Si forte quispiam presbyter siue diaconus sacrarii sindonem uel uelum subtracta uendiderit, Iudei Scariotis similis estimabitur.



CAP. 66.---Quid faciendum sit de uestibus altaris inueteratis. Ibidem.

 Altaris palla, cathedra, candelabrum, et uelum si fuerint uetustate consumpta, incendio dentur.



CAP. 67.---Quod Deo perfecte sacrificantes, testes secum habere debent dum sacrificant: episcopus uero plures quam alii. Anacletus papa tertius a Petro in primo decretali suo.


Deo perfecte sacrificantes, quando Domino sacrificant, non soli hoc agere debent, sed testes secum adhibeant, ut Domino perfecte in locis Deo sacratis, sacrificare probentur. Ait namque auctoritas legis diuine: uide ne offeras holocausta tua in omni loco quem uideris, sed in loco quem elegerit Dominus Deus tuus .  Episcopus Deo sacrificans testes  secum habeat, et plures quam alius sacerdos. Sicut enim maioris honoris gradu fruitur, sic maioris testimonii incremento [incrementatione]  indiget. In solemnioribus uero diebus, aut quatuor, aut quinque, aut tres diaconos, qui eius oculi dicuntur, et subdiaconos, atque reliquos ministros secum habeat, qui sacris induti uesti mentis a fronte et a tergo, et presbyteri e regione dextra leuaque contrito corde, et humiliato spiritu, ac prono stent uultu, custodientes eum a malis hominibus, et consensum eius prebeant sacrificio. Peracta autem consecratione omnes communicent, qui noluerint ecclesiasticis carere liminibus.



CAP. 68.---Quod aqua cum uino misceri debeat in calice. Ex epistola 1 decretali Alexandri primi.

Non debet, ut a Patribus accepimus, et ipsa ratio docet, in calice Domini, aut uinum solum, aut aqua sola offerri, sed utrumque permistum, quia utrumque  ex latere eius in sua passione profluxisse legitur. Item.  Nihil enim in sacrificiis maius esse potest quam corpus et sanguis Christi. Nec ulla oblatio hac potior est, sed hec omnes precellit. Que pura conscientia Domino offerenda est, et pura mente sumenda, atque ab omnibus ueneranda, et sicut potior est ceteris, ita potius excoli et uenerari debet.  Aquam sale conspersam populis benedicimus: ut ea cuncti aspersi sanctificentur, ac purificentur, quod et omnibus sacerdotibus faciendum esse mandamus. Nam si cinis uitule aspersus populum sanctificabat  atque mundabat: multo magis aqua sale aspersa, diuinisque precibus sacrata, populum sanctificat atque  mundat. Et si sale asperso per Eliseum prophetam sterilitas aque sanata est : quanto magis diuinis precibus sacratus sterilitatem aufert humanarum rerum, et coinquinatos sanctificat atque purgat, et cetera bona multiplicat, et insidias diaboli auertit et a phantasmatis uersutiis homines defendit?



CAP. 69.---Sacerdotes suis precibus peccata populi delere atque consumere. Ex secunda eiusdem decretali.

 Ipsi sacerdotes pro populo interpellant, et peccata populi comedunt , quia suis precibus ea delent, atque consumunt: qui quanto digniores fuerint, tanto facilius in necessitatibus pro quibus clamant, exaudiuntur.



CAP. 70.---Sacra uasa non ab aliis quam a consecratis Domino hominibus esse tractanda. Sixtus a Petro papa uI in primo decretorum suorum: Omnibus in Christo dilectis fratribus.


 A nobis et reliquis episcopis, ceterisque Domini sacerdotibus statutum est, ut sacra uasa non ab aliis quam a sacratis Dominoque dicatis contrectentur hominibus. Indignum enim ualde est, ut sacra Domini uasa, quecunque sint, humanis usibus seruiant, et ab aliis quam a Domino famulantibus eique dicatis tractentur uiris, ne pro talibus presumptionibus iratus Dominus plagam imponat populo suo.



CAP. 71.---Nullis aliis temporibus, nisi in Natiuitate Domini, missam nocte celebrandam. Telesphorus septimus a Petro in decretali sua epistola.


 Nocte uero sancta Natiuitatis Domini saluatoris missas celebrent, et hymnum angelicum in eis solemniter decantent: quoniam et eadem nocte ab angelo enuntiatus est pastoribus . Et infra. Et subito facta est cum angelo multitudo militie celestis laudantium Deum et dicentium: Gloria in altissimis Deo, et in terra pax hominibus bone uoluntatis . Reliquis uero temporibus missarum celebrationes ante horam diei tertiam minime sunt celebrande, quia in eadem hora et Dominus crucifixus est , et Spiritus sanctus super apostolos legitur descendisse .



CAP. 72.---Sacratas Deo feminas, uel monachas, sacra uasa uel pallas altaris non debere contingere. Soterus papa undecimus a Petro, in secunda decretali sua epist.


 Sacratas Deo feminas, uel monachas, sacra uasa uel sacratas pallas penes uos contingere, et incensum circa altaria deferre, perlatum est ad apostolicam sedem. Que omnia reprehensione et uituperatione plena esse, nulli recte sapientium dubium est. Quapropter huius sancte sedis auctoritate hec omnia uobis resecare funditus, quanto citius poteritis, censemus.



CAP. 73.---Singulis annis in cena Domini chrisma conficiendum esse. Fabianus papa XuIII a Petro in secundo suo decreto.

  Litteris uestris inter cetera insertum inuenimus, quosdam regionis uestre episcopos a uestro nostroque ordine discrepare, et non per singulos annos in cena Domini chrisma conficere. Infra. Errant uero qui talia excogitant, et mente uesana potius quam recta sentientes, hec audent. Item. Sicut ipsius diei solemnitas per singulos annos celebranda est, ita ipsius sancti chrismatis confectio per singulos annos est agenda, et de anno in annum renouanda, et fidelibus tradenda: quia nouum sacramentum est per singulos annos in iam dicta die innouandum, et uetus in sanctis ecclesiis cremandum. Ita a sanctis apostolis et successoribus eorum accepimus, uobisque tenenda mandamus.



CAP. 74.---uestimenta ecclesiastica quibus Domino seruitur sacra debere esse et honesta. Stephanus papa XXII a Petro, in decimo decreto suo .


 uestimenta ecclesiastica quibus Domino ministratur, et sacrata debent esse et honesta: quibus in aliis usibus non debet frui, quam ecclesiasticis et Deo dignis officiis. Que nec ab aliis debent contingi aut ferri, nisi a sacratis hominibus, ne ultio que Balthasar percussit , super hec transgredientes, et talia presumentes ueniat diuina, et corruere eos faciat ad imum.



CAP. 75.---Quod non solum episcopis sed etiam presbyteris liceat infirmos oleo sancto inungere. Innocentius primus in prima sua decretali epist., cap. 7


 Illud superfluum uidemus adiectum, ut de episcopo ambigatur, quod presbyteris licere non dubium est. Nam idcirco presbyteris dictum est, quia episcopi occupationibus aliis impediti ad omnes languidos ire non possunt. Ceterum si episcopus aut potest aut dignum ducit aliquem a se uisitandum, et benedicere et tangere chrismate sine cunctatione potest, cuius est ipsum chrisma conficere. Nam penitentibus istud infundi non potest, quia genus est sacramenti. Nam quibus reliqua sacramenta negantur, quomodo unum genus putatur posse concedi?



CAP. 76.---Missam nunquam nisi pro magna necessitate in locis non sacratis cantandam. Felix Iu papa omnibus episcopis .


 Satius est missam non cantare aut non audire, quam in his locis ubi fieri non oportet, nisi  pro summa contingat necessitate, quando necessitas legem non habet. Unde scriptum est: uide ne offeras holocausta tua in omni loco quem uideris, sed in loco quem elegerit Dominus Deus tuus .



CAP. 77.---De ordine prefationum secundum Romanam Ecclesiam. Pelagius II papa, epist. 4.

Pelagius II, Romane Ecclesie et apostolice sedis episcopus, uniuersis Galliarum atque Germaniarum episcopis. Cum in Dei nomine in Romana Ecclesia synodum episcoporum siue ceterorum consacerdotum  Dei fidelium congregatam habuissemus, et de ecclesiasticis statutis, ut sunt ab apostolis et a sanctis Patribus tradita, diligentius tractaremus: superuenere littere uestre, et ut magis essent auctoritatiue, etiam uiue uoces processerunt rogantes, ut ordinem prefationum quem sancta Romana Ecclesia hactenus haberet, nostris litteris uobis mandaremus. Tunc de uestra uoluntate, et studio tam bono multum gauisi sumus, sacrum ordinem Romanum, sacraque constituta nostrorum antecessorum solerter relegentes , inuenimus has nouem prefationes in sacro catalogo tantummodo receptas [recipiendas], quas longa retro uetustas in Romana Ecclesia hactenus seruauit; id est unam in albis  Paschalibus, aliam de Ascensione Domini, tertiam de Pentecoste, quartam de natali Domini, quintam de apparitione Domini, sextam de apostolis, septimam de sancta Trinitate, octauam de sancta cruce, nonam de ieiunio in quadragesima tantum dicendam. Has prefationes tenet et custodit sancta Romana Ecclesia, has tenendas uobis mandamus.



CAP. 78.---Epistola Gregorii ad Ianuarium episcopum de messe cuiusdam exarata .

 Tanta autem nequitia ad aures meas de tua senectute peruenit, ut eam nisi adhuc humanitus pensaremus, fixa iam maledictione feriremus. Dictum quippe mihi est, quod Dominico die, priusquam missarum solemnia celebrares, ad  exarandam messem latoris presentium perrexisti, et post exarationem eius, missarum solemnia celebrasti. Post solemnia etiam terminos possessionis illius eradicare minime timuisti. Quod factum que pena debuit insequi, omnes qui audiunt sciunt. Item infra. Et quidem pene sententia in te fuerat iaculanda, sed quia simplicitatem tuam cum senectute nouimus, interim tacemus. Eos uero, quorum consilio hec egisti, in duobus mensibus excommunicatos esse decernimus, ita ut si quid eis intra duorum mensium spatium humanitus euenerit, benedictione uiatici non priuentur. Deinceps autem ab eorum consiliis cautus existe, te quoque sollicite custodi, ne si eis in malo discipulus fueris, quibus  magister in bono esse debuisti, nec simplicitati tue ulterius, nec senectuti parcamus.



CAP. 79.---Quod diaconi non debeant seruire modulationi uocis. 

 In hac sancta Romana Ecclesia cui diuina dispensatio preesse me uoluit, dudum consuetudo est ualde reprehensibilis exorta, ut quidam ad sacrum altaris ministerium cantatores eligantur, et in diaconatus ordine constituti, modulationi uocis inseruiant, quos ad predicationis officium, et eleemosynarum studium uacare congruebat. Unde fit plerumque ut ad sacrum ministerium, dum uox blanda queritur, queri congrua uita negligatur, et cantor minister Domini [Deum], moribus stimulet,  cum populum uocibus delectat. Qua de re presenti decreto constituo ut in sede hac sacri altaris ministri cantare non debeant, solumque Euangelice lectionis officium inter missarum solemnia exsoluant. Psalmos uero ac reliquas lectiones censeo per subdiaconos, uel, si necessitas exigit, per minores ordines exhiberi. Si quis autem contra hoc decretum meum uenire tentauerit, anathema sit.



CAP. 80.---Quod potior usus Ecclesie sit tenenaus. Gregorius Augustino .

 Nouit fraternitas tua Romane Ecclesie consuetudinem, in qua se meminit esse nutritam. Sed mihi placet, ut siue in Romana, siue in Gallicana, seu in qualibet Ecclesia aliquid inuenisti, quod plus omnipotenti Deo possit placere, sollicite  eligas, et in Anglorum Ecclesia que adhuc in fide noua est, institutione precipua, que de multis Ecclesiis colligere poteris infundas. Non enim pro locis res, sed pro rebus loca amanda sunt. Ex singulis ergo quibusque Ecclesiis que pia, que religiosa, que recta sunt elige, et hec quasi in fasciculum collecta apud Anglorum mentes in consuetudinem depone.



CAP. 81.---De numero missarum. Alexander papa.

Sufficit sacerdoti missam unam in die una celebrare, quia Christus semel passus est, et totum mundum redemit. Non modica res est unam missam facere, et ualde felix est qui unam digne celebrare potest.  Quidam tamen pro defunctis unam faciunt, et alteram de die, si necesse sit. Nam quicunque pro pecuniis, aut adulationibus secularium, una die presumunt plures facere missas, non existimo euadere condemnationem.



CAP. 82.---De non abiiciendis a populo presbyteris coniugatis. Responsio Nicolai I pape ad consulta Bulgarorum ad fidem conuersorum, cap. 70.

 Consulendum decernitis utrum presbyterum habentem uxorem debeatis sustentare, et honorare, an a uobis proiicere. In quo respondemus quoniam, licet ipsi sint ualde reprehensibiles, uos tamen Deum conuenit imitari, qui solem suum  oriri facit super banos et malos, et pluit super iustos et iniustos.  . Deiicere uero eum a uobis ideo non debetis, quoniam nec Iudam Dominus, cum esset mendax discipulus, de numero apostolorum deiecit. uerum de presbyteris, uobis qui laici estis, nec iudicandum est, nec de uita illorum quidquam inuestigandum, sed episcoporum iudicio quidquid id sit reseruandum est.



CAP. 83.---Quod polluti sacerdotes non polluant diuina sacramenta. Item titulo 11, cap. 5.

Sciscitantibus uobis si a sacerdote qui siue deprehensus est in adulterio, siue de hac sola fama respersus est, debeatis communionem suscipere necne, respondemus: Non potest aliquis quantumcunque pollutus sit, sacramenta diuina polluere, que purgatoria cunctarum contagionum existunt. Nec  potest solis radius per cloacas et latrinas transiens, aliquid exinde contaminationis attrahere. Proinde qualiscunque sit sacerdos, que sancta sunt coinquinari non possunt. Idcirco ab eo, usquequo episcoporum iudicio reprobatur, communio percipienda est, quoniam mali bona ministrando se tantummodo ledunt; et cerea fax accensa sibi quidem detrimentum prestat, aliis uero lumen in tenebris subministrat, et unde aliis commodum exhibet, inde sibi dispendium prebet. Sumite ergo ab omni sacerdote intrepide Christi mysteria, quoniam omnia in fide purgantur. Fides est enim que uincit hunc mundum . Et quia non dantis meritum, sed accipientis fit, dicente beato Hieronymo: Ad credendum in omni anima baptismus est perfectus, et  in omni sacerdote corpus est perfectum. Qui rursus sacre Scripture concordans ait: Priusquam audias, ne iudicaueris quemquam , atque ante probationem accusationis illate neminem a tua communione suspendas, quia non statim qui accusatur reus est, qui conuincitur criminosus.



CAP. 84.---De Simoniacis. Ex decretis Paschalis [Pascasii] pape, cap. 18.

Fraterne mortis incurrit crimen, quisquis potest et fratrem a morte minime defendit. Nos quoque qui excellentie uestre summum crimen audiuimus, summam reatus penam incurrimus si tacemus, Domino terribiliter attestante, quia profecto sanguinem fundit qui impietatem iniquorum tacendo dissimulat.  Audiuimus enim  quod sacri apud uos ordines pecuniis distrahuntur [al., detrahuntur, forte, distribuuntur]. Dum quicunque tale aliquid attentauerint, omnino heretici probentur, Spiritu sancto per Gregorium intimante, quia quisquis per pecunias ordinatur, ad hoc ut fiat hereticus, promouetur.  Et ut huius nostre paginule non presumptionis, sed timoris causam fuisse monstremus, beatus idem prosequitur: Quisquis contra Simoniacam et Neophytorum heresim pro officii sui loco uehementer non arserit, cum eo se non dubitet habiturum portionem, qui prius commisit hoc periculosum flagitium [piaculare flagitium]. Quibus in uerbis cum hereticus ex Simoniaca et Neophytorum heresi  exprimatur, quod eterna morte dignissimum crimen sit, apertissime declaratur, diuino oraculo per Augustinum protestante ac dicente: Firmissime tene et nullatenus dubites omnem hereticum et schismaticum quamuis multas eleemosynas faciat, uel etiam pro Christo sanguinem fundat, cum diabolo et angelis eius eterni ignis incendio mancipandum, nisi ante finem huius uite, catholice Ecclesie fuerit incorporatus et redintegratus.  Hinc est quod Dominus uendentes et ementes de templo eiecit . Dathan et Abiron ambientes terra deglutiuit . Simonemque tentantem Petrus damnauit , omnes in eo Simoniacos ecclesiasticis iaculis perpetuo anathemate condemnauit. Et turpe nimium est,  ut plenissimo uigore iam confirmata Ecclesia tanc ferali inimico succumbat, de quo in primordio sue infantie tanta uirtute triumphabat. Si quis autem obiecerit non consecrationes emi, sed res ipsas que ex consecratione proueniunt, penitus desipere probatur. Nam cum corporalis Ecclesia, aut episcopus, aut abbas, tale aliquid sine rebus corporalibus et exterioribus in nullo proficiat, sicut nec anima sine corpore corporaliter uiuit, quisquis horum alterum uendit, sine quo nec alterum haberi prouenit, neutrum uendere non derelinquit. Quam tamen obiectionem sacer penitus canon exterminat, cum pro curatorem uel defensorem Ecclesie, uel regule subiectum, adeo per pecunias ordinari prohibeat, ut mediatores quoque huius sceleris anathematis mucrone  incidat. Quid plura? Si anathematizati, et excommunicati, et ut uere heretici, Simoniaci et Neophyti, numero sunt fidelium Ecclesie separati, quis non uideat, quod huiusmodi sacerdotum uel clericorum misse, et orationes Dominum super populum ad iracundiam prouocent, quem placari talibus credunt? Scriptum est enim: Omne quod non est ex fide peccatum est , et ueri sacrificii locus non est extra Ecclesiam catholicam. Unde et dicitur: Hereticum hominem post primam et secundam correptionem deuita . Quomodo ergo tales episcopos et abbates, uel reliquos clericos deuitamus, si eorum missas audimus, cum quibus si uel simul oramus, excommunicationem subimus? Quos quidem sacerdotes esse, saltem credere, omnino errare  est, cum Simoni dicat Petrus: : Pecunia tua tecum sit in perditionem, quia existimasti donum Dei pecuniis possidere . Ubi cum dicitur existimasti, patet quod non pro eo quod fecerit, sed facere se posse crediderit condemnatur, cum tamen minus sit existimare quam credere, cum quidem hereticum qualemcunque esse sit certa et indubitata damnatio. Quid ualet Arianos, Sabellianos, Photinianos, impiosque Manicheos urbe pepulisse, si Simoniaca et Neophytorum heresis, que ut beatus Gregorius dicit, ante omnes in sancta Ecclesia diabolica fraude subrepsit, quasi primam et maximam castitatem Ecclesie non solum corporali, sed animi pollutione contaminet? Igitur in Deum et propter Deum, uestram  excellentiam, et omnes fideles Christi rogamus et obtestamur, si habere in Christo partem cupitis, summopere instate, ut tam seua pestis, que innumeros iam populos usquequaque seuiendo eterna morte damnauit, uestra auctoritate et exemplo penitus destruatur. Ut ulterius  in Spiritu sancto peccare, neque hic neque in futuro seculo remittatur .



CAP. 85.---Quod hostia intincta non sit porrigenda. Ex decretis Iulii pape.

 Illud quod pro complemento communionis quidam intinctam tradunt eucaristiam populis, non hoc prolatum Euangelio testimonium repererunt, ubi apostolis corpus et sanguinem suum Dominus commendauit.  Seorsum enim panis, et seorsum calicis commendatio commemoratur. Nam intinctum panem aliis prebuisse Christum non legimus, excepto illo tantum discipulo quem intincta buccella Magistri proditorem ostenderet , non quod huius sacramenti institutionem signaret.



CAP. 86.---Quibus non sunt dande reliquie. Item ex 2 epistola Clementis pape.

 Precipimus ne unquam extero Ecclesie, siue laico, de fragmentis oblationum Domini ad mensam ponatur. Unde scis tu qui passim sacrarii panes indignis impendis, unde nosti, si a mulieribus mundi sunt? Hinc et Dauid ab Abimelech sacerdote interrogatus, cum panes sibi  ad comedendum posceret, si mundus esset a muliere, cum se mundum a triduo profiteretur panes propositionis manducauit .



CAP. 87.---Non plus quam unam missam faciendam in die. Leo Dioscoro Alexandrino episcopo.

Necesse est autem ut quedam populi pars sua deuotione priuetur, si unius tantum misse seruato more sacrificium offerre non possunt, nisi prima diei parte conuenerint. Studiose ergo fraternitatem tuam familiariter admonemus, ut quod nostre consuetudini, ex forma paterne traditionis incedit, tua quoque cura non negligat, ut per omnia nobis fide et actibus congruamus. Propter quod, remeante filio nostro Possidonio presbytero, hanc ad dilectionem tuam epistolam dedimus perferendam, qui nostris  professionibus atque actionibus frequenter interfuit, et toties ad nos missus, quid in omnibus apostolice sedis auctoritas teneret agnouit.



CAP. 88.---Non esse committenda mysteria uexatis demone uel passione. Gelasius papa eius nominis primus, cap. 21.

 Usque adeo sane comperimus illicita queque prorumpere, ut demonibus aliisque passionibus irretitis mysteria sacrosancta tractare tribuatur. Quibus si in hoc opere positis aliquid proprie necessitatis occurrerit, quis de sua ac fidelium salute confidat, ubi ministros ipsos curationis humane tanta perspexerit calamitate uexari? Atque ideo necessario remouendi sunt, ne quibuslibet  scandalum  generetur infirmis. Postremo si corpore sauciatum fortassis, aut debilem nequaquam sancta contingere lex diuina permittit, quanto magis doni celestis dispensatores esse non conuenit, quod est deterius, mente percussos?



CAP. 89.---Non esse sumendum corpus Domini sine calice. Gelasius Maiorico et Ioanni episcopis.

 Comperimus autem quod quidam in eadem regione sumpta tantum corporis sacri portione, a calice sacri cruoris abstineant. Qui procul dubio, quoniam nescio qua superstitione docentur obstringi, aut integra sacramenta percipiant, aut ab integris arceantur, quia diuisio unius eiusdem mysterii, sine grandi sacrilegio non potest prouenire.



CAP. 90.---Nulli reprobo sacerdoti ad diuini sacramenti mysteria accedendum esse. Gelasius Helpidio episcopo.


 Sacrosancta religio que catholicam tenet [continet] disciplinam, tantam sibi reuerentiam uindicat ut ad eam quilibet nisi pura conscientia non audeat peruenire. Nam quomodo ad diuini mysterii consecrationem celestis Spiritus inuocatus adueniet, si sacerdos, et qui eum adesse deprecatur, criminosis plenus actionibus reprobetur?



CAP. 91.---Omnia figura crucis Christi sanctificari. Stephanus papa Stiliano, Anastasio, Eusebio, Ioanni, Paulo, episcopis, etc.

Nunquid non omnia carismata sacerdotalis ministerii  crucis figura perficiuntur? Nunquidne baptismatis unda nisi cruce sanctificata peccata relaxat? Et, ut cetera pretereamus, sine crucis signaculo quis sacerdotii gradus ascendit?



CAP. 92.---Nihil pro communicandis fidelibus exigendum esse. Ex sexta synodo Constantinopolitana III, cap. 23.

 Nullus episcopus, aut presbyter, aut diaconus, qui sacram dispensat communionem, a percipiente gratiam communionis aliquod pretium exigat. Neque enim uenditur gratia, neque pro pretio gratiam Spiritus sancti damus; sed dignis munere sine defraudatione participamus [participare concedimus]. Si quis uero eorum qui connumerantur in clero exegerit ab eo cui sacram  communionem dispensat, aliquod pretium, deponatur, sicut imitator Simoniace fraudis.



CAP. 93.---Sacramenta Christi Ecclesie semper ueneranda esse, quamuis a malis ministris administrentur. Augustinus de unico baptismo 

Aliud est non habere aliquid, aliud non iure habere, uel illicite usurpare. Non ideo itaque non sunt sacramenta Christi, et Ecclesie, quia eis illicite utuntur, non heretici solum, sed etiam omnes iniqui et impii; sed tamen illi corrigendi aut puniendi, illa uero agnoscenda et ueneranda sunt.



CAP. 94.---Ibidem.

Sicut autem urgeri uideor cum mihi dicitur: Ergo hereticus dimittit peccata; sic et ego urgeo, cum dico: Ergo qui celestia mandata non seruat, auarus,  raptor, fenerator, inuidus, uerbis seculo no factis renuntians, dimittit peccata. Si per uim sacramenti Dei, sicut ille, ita et ille: si per meritum suum, nec ille, nec ille. Illud enim sacramentum et in malis hominibus Christi esse cognoscitur. Item . Sic in heresi baptizatus in nomine sancte Trinitatis, non fit tamen templum Dei si ab heresi non recesserit, quomodo neque in auaritia in eodem nomine baptizatus fit templum Dei, si ab auaritia non recedat, que est idolorum seruitus? Item.  Frustra quidam qui ratione uincuntur, consuetudinem nobis obiiciunt, quasi consuetudo sit maior ueritate, aut non id sit in spiritualibus sequendum, quod in melius fuerit a sancto Spiritu reuelatum. Hoc  plane uerum est, quia si ratio et ueritas consuetudini suffragatur, nichil oportet firmius retineri. Forte in populo Dei stat iuxta te auarus, raptor, inhians rebus alienis, quem nosti talem, et fidelis est, uel potius fidelis uocatur, non eum potes de ecclesia pellere. Non habes aliquem aditum, castigando, et corripiendo corrigere. Accessurus est tecum ad altare, noli timere, unusquisque proprium onus portabit . Item.  Quomodo, inquit, ferrem quem noui malum? Nonne melius ipsum ferres, quam te foras efferres? Ecce quomodo ferres, attenderes Apostolum dicentem: Unusquisque proprium onus portabit, liberaret te ista sententia. Non enim cum illo communicares auaritiam, sed communicares cum  illo Christi mensam. Et quid tibi obesset si cum illo communicares Christi mensam? apostolus dicit: Qui enim manducat et bibit indigne, iudicium sibi manducat et bibit : sibi, non tibi.  Sane si iudex es, si iudicandi potestatem accepisti, ecclesiastica regula si apud te accusatur, si ueris documentis testibusque conuincitur, cerce, corripe, excommunica, degrada.  Omnis Christianus, dilectissimi, qui a sacerdotibus excommunicatur, Satane tradi dicitur . Quomodo? Scilicet quia extra Ecclesiam est diabolus, sicut in Ecclesia Christus; ac per hoc quasi diabolo tradi dicitur, qui ab ecclesiastica communione remouetur. Unde  illos quos tunc Apostolus Satane esse traditos predicat, excommunicatos a se esse demonstrat.



CAP. 95.---Non esse communicandum hypocritis et seductoribus populi. Bonifacius martyr Zacarie pape.

 Antecessor enim predecessoris uestri uenerande memorie Gregorius, dum me indignum ordinauit, et ad predicandum uerbum Dei Germanicis gentibus misit, fidei sacramento me constrinxit ut canonicis et iustis episcopis et presbyteris in uerbo facto et consensu astipulator et adiutor fierem: hoc autem cum diuina gratia implere studui; falsos autem sacerdotes hypocritas et seductores populorum, uel corrigerem ad uiam salutis, uel declinarem et abstinerem a communione  ipsorum, quod ex parte seruaui, et ex parte custodire et implere non potui, sed spiritualiter impleui sacramentum, quia in consensum, et in consilium illorum non uenit anima mea, corporaliter autem ab eis omnino abstinere non potui. Dum uenissem ad principem Francorum, cogente Ecclesiarum necessitate, non tales ibi reperi quales uolui, sed tamen in sancta communione corporis Christi illis non communicaui.



CAP. 96.---Nulli esse detrimentum conuersari cum seductoribus et pseudopresbyteris corpore, si non consenserit uoluntate. Zacarias papa Bonifacio martyri.

 Quod predecessor noster beate memorie Gregorius huius sedis  apostolice presul, dum ad predicandum uerbum Euangelii tuam misisset fraternitatem in Germanie partibus et gentibus illis paganis, uerbo pollicitationis illam uoluit ante esse munitam, ita ut orthodoxos episcopos, presbyteros uel quoscunque reperire potuisses in uerbo exhortationis perfectos, amplius confirmares, et eis communicares, quod et factum est: si quos uero seductores episcopos, aut pseudopresbyteros, uel quosque alios a recto fidei tramite deuiantes reperisses, nulla tibi cum eis esset communio, quod te solo Deo solante [solatiante] usque ad presens spiritualiter seruasse confessus es. uel si omnino propter principalem, et humanum fauorem gentis Francorum, dum ad eos accessisses, corporaliter abstinere non ualuisti, cogente necessitate  Ecclesiarum Dei, et tamen in eorum consilio et consensu communionis anima tua non est coinquinata. Itaque propter hoc, quod cum eis conuersatus es, non consentiens iniquitati eorum, nullum tibi est detrimentum coram Deo.



CAP. 97.---Sacramentum quod offertur ab impiis, sibi obesse, non his pro quibus offertur. Augustinus, libro II contra epistolam Parmeniani, cap. 5.

 Per Isaiam Dominus dicit: Facinorosus qui sacrificat mihi uitulum, quasi qui canem occidat; et qui ponit similaginem, quasi qui sanguinem porcinum; et qui offert thus, quasi qui benedicat idolo . Post pauca: Quilibet ubilibet offert sacrificium tale, corde, uel factis, hec  ut audire mereatur, perniciem sibi infert, non illis bonis qui accipiunt ab eis sacramenta eadem, qui secundum prophetam Ezechielem gemunt et merent peccata et iniquitates , que fiunt in medio eorum, quamuis se non inde corporaliter separent. Ibidem, cap. 6. Sacrificia impiorum, eis ipsis oberunt, qui offerunt impie. Nam unum atque idem est sacrificium propter nomen Domini quod inuocatur, et semper sanctum est, et tale cuique fit, quali corde ad accipiendum accesserit. Qui enim manducat et bibit indigne, iudicium sibi manducat et bibit . Non ait aliis, sed sibi. Lt infra.  Hoc pene in omnibus talibus questionibus intelligendum admonemus; quia scilicet omnia sacramenta cum obsint indigne tractantibus,  presunt tamen per eos digne sumentibus. Ac infra.  Spiritus sanctus in Ecclesie preposito uel ministro sic inest, ut si fictus non est, operetur per eum Spiritus sanctus, et ad eius mercedem in salutem sempiternam, et eorum regenerationem uel edificationem, qui per eum siue consecrantur, siue euangelizantur. Si autem fictus est, quoniam uerissime scriptum est: Spiritus sanctus discipline fugiet fictum ; deest quidem saluti eius, ut auferat se a cogitationibus que sunt sine intellectu: ministerium tamen eius non deserit, quo per eum salutem operatur aliorum.  Infra.  Utrumque sacramentum est, et quadam consecratione utrumque homini datur, illud cum baptizatur, illud cum ordinatur: ideoque  in catholica utrumque non licet iterari. Nam si quando ex ipsa parte uenientes etiam prepositi, pro bono pacis, correcto schismatis errore suscepti sunt; et si uisum est esse, ut eadem officia gererent que gerebant, non sunt rursus ordinandi: sed, sicut baptismus in eis, ita ordinatio mansit integra; quia in precisione fuerat uitium, quod unitatis pace correctum est, non in sacramentis, que ubicunque sunt, ipsa uera sunt. Et cum expedire Ecclesie iudicatur, ut prepositi eorum uenientes ad catholicam societatem honores suos ibi non administrent, non eis tamen ipsa ordinationis sacramenta detrahuntur; sed manent super eos, ideoque non eis in populo manus imponitur, ne non homini, sed ipsi sacramento fiat iniuria. Infra.  De his qui  ab Ecclesie catholice unitate separati sunt, nulla iam questio est, quin et habeant et dare possint, et quin perniciose habeant, pernicioseque tradant extra uinculum pacis. Et infra.  Neutri sacramento iniuria facienda est. Infra. Sicut non recte habet qui ab unitate discedit, sed tamen habet, et ideo redeunti non redditur; sic etiam non recte dat, qui ab unitate discedit, sed tamen dat, et ideo quod ab eo accepit uenienti ad unitatem non iteratur. Infra. Sicut redeunti non redditur, quod et foris habebat; sic uenienti non repetendum est, quod foris acceperat. Unde consequenter intelligitur, peruersitatem hominum esse corrigendam, sanctitatem autem sacramentorum in nullo peruerso esse uiolandam.  Constat enim eam in peruersis hominibus et sceleratis, siue in eis qui intus sunt, siue in eis qui foris, impollutam atque inuiolabilem permanere: sed in bonis permanent ad premium, in malis permanent ad iucidium. Infra.  Quoodo. Catholici non clarificant Dominum qui sacramenta eius tam debita ueneratione prosequuntur, ut ea si etiam ab indignis tractata fuerint, illis sua peruersitate damnatis, illa intemerata sanctitate permanere demonstrentur.  Infra.  Cum quisque fratrum, id est Christianorum in Ecclesie societate constitutorum, in aliquo tali peccato fuerit deprehensus, ut anathemate dignus habeatur, fiat hoc, ubi periculum schismatis nullum  est, atque id eum ea dilectione de qua ipse  alibi precipit dicens, ut inimicum cum non existimetis, sed corripite ut fratrem . Infra.  Quando ita cuiusquam crimen notum est omnibus, et omnibus exsecrabile apparet, ut uel nullos prorsus uel non tales habeat defensores, per quos possit schisma contingere, non dormiat seueritas discipline.



CAP. 98.---Aliorum immunditiam mundis obesse non posse. Augustinus contra Petilianum in dialogo .

 Dominus declarauit in uno cetu hominum eadem sacramenta sumentium, aliquorum immunditiam mundis obesse non posse. Item Petilianus dixit: Aut si quisquam carmina sacerdotis  memorialiter teneat, nunquid inde sacerdos est, quod ore sacrilego carmen publicat sacerdotis?



CAP. 99.---De eodem. Responsio Augustini.

Ita istud dicis, quasi modo queramus, quis sit uerus sacerdos, et non quid sit uerum baptisma. Ut enim quisque sit uerus sacerdos, oportet ut non solo sacramento, sed iustitia quoque induatur, sicut scriptum est: Sacerdotes tui induantur iustitiam . Qui autem solo sacramento sacerdos est, sicut fuit pontifex Caiphas persecutor unius et uerissimi Sacerdotis, quamuis ipse non sit uerax, quod dat tamen uerum est, si non det suum, sed Dei. Item paulo post. Si ergo Apostolus, nescio cuius alienigene testimonium, quia uerum comperit, etiam ipse attestatus est; cur nos apud quemlibet  inuenerimus quod Christi est, et uerum est, etiam si ille apud quem inuenitur, peruersus et fallax est, non discernimus uitium quod homo habet, et ueritatem, quam non suam, sed Dei habet: et dicimus: Sacramentum hoc uerum est; sicut ille ait: Testimonium hoc uerum est: nunquid ideo dicimus etiam, Ipse homo uerax est, quia dicimus, Sacramentum hoc uerum est? Item eodem cap. uos autem necesse est, ut semper erretis quandiu propter hominum uitia, Dei sacramenta uiolatis, aut nos propter Dei sacramenta, que in uobis uiolare nolumus, etiam uestri schismatis sacrilegium assumere putatis. Item.  Baptismi ergo puritas, a puritate uel immunditia conscientie siue dantis,  siue accipientis omnino distincta est. Item.  Memento sacramentis Dei nichil obesse mores malorum hominum, quo illa uel omnino non sint, uel minus sancta sint. Item.  Si non habebat Saul sacramenti sanctitatem, quid in eo Dauid uenerabatur? Si autem habebat innocentiam, quare innocentem persequebatur? Nam eum propter sacrosanctam unctionem et honorauit uiuum, et uindicauit occisum: et quia uel panniculum ex eius ueste prescidit, percusso corde trepidauit. Ecco Saul non habebat innocentiam, et tamen habebat sanctitatem non uite sue , sed sacramenti Dei, quod et in malis hominibus sanctum est. Item.  Tu dixisti, laqueo traditor  periit, laqueum talibus dereliquit. Hoc ad nos omnino non pertinet; neque enim ueneramur nomine martyrum eos qui sibi collum ligauerunt. Item.  Nos dicimus tale cuique fieri sacrificium, qualis accedit, ut offerat, et qualis accedit ut sumat, et eos de sacrificiis talium manducare, qui ad illam tales accedunt quales et illi sunt. Itaque si offerat Deo malus, et accipiat inde bonus, tale cuique est, qualis quisque fuerit, quia et illud scriptum est: Omnia munda mundis . Per hanc sententiam ueridicam et catholicam etiam uos optati sacrificio non estis polluti, si facta eius displicebant uobis. Nam utique panis illius panis luctus erat, sub cuius iniquitatibus Africa tota lugebat, sed panem luctus omnibus  uobis communem esse, omnium uestrum malum schismatis facit. Item.  Gratias Deo, quia tandem confessus es, posse ualere inuocatum nomen Christi ad aliorum salutem, etiamsi a peccatoribus inuocetur. Hinc ergo intelligite cum Christi nomen inuocatur, non obesse aliorum saluti aliena peccata.



CAP. 100.---Quanta sit dignitas ordinis sacerdotalis. In libro questionum ueteris Testamenti, cap. 11.

 Dictum est a Domino in Numeris ad Moysen et Aaron : uos ponite nomen meum super filios Isrel, ego Dominus benedicam eos, ut gratiam traditio per ministerium  ordinati transfundat hominibus, nec uoluntas sacerdotis obesse aut prodesse possit, sed meritum benedictionem poscentis. Quanta autem dignitas sit ordinis sacerdotalis, hinc aduertamus. Dictum est autem de nequissimo Caipha interfectore Saluatoris inter cetera : Hoc autem a semetipso non dixit, sed cum esset princeps sacerdotum anni illius, prophetauit. Per quod ostenditur Spiritum sanctum gratiarum, non personam sequi digni aut indigni, sed ordinem traditionis: ut quamuis aliquis boni meriti sit, non possit tamen benedicere, nisi fuerit ordinatus, ut officium ministerii exhibeat. Dei autem est effectum tribuere benedictionis.



CAP. 101.---Quod separatus ab Ecclesia quamuis laudabiliter uiuat, uitam habere non possit. Item in epistola concilii ad Donatistas.


Quisquis a catholica Ecclesia fuerit separatus, quantumlibet laudabiliter uiuere se estimet, hoc solo scelere quod a Christianitate disiunctus est, non habebit uitam, sed ira Dei manet super eum. Quisquis autem in hac Ecclesia bene uixerit, nichil ei preiudicant peccata aliena: quia unusquisque in ea proprium onus portabit, sicut Apostolus ait . Ergo communio malorum non maculat quemquam participatione sacramentorum, sed consensio factorum. Nam si in malis factis non eis quisque consentiat, portat malus causam suam et personam suam, nec preiudicat alteri, quem in confessione mali operis socium non habet criminis.



CAP. 102.---Quod duobus modis non maculant mali cohabitantem, si non consentiat, et si redarguat. Idem De uerb. Dom. serm. 18.


A malis corde semper disiungimini ad tempus, caute corpore copulamini.  Duobus modis non te maculat malus, si non consentias et si redarguas, hoc est non communicare, non consentire. Communicatur quippe, quando facto eius consortium uoluntatis, uel approbationis adiungitur. . Neque ergo consentientes sitis malis, ut approbetis: neque negligentes, ut non arguatis: neque superbientes, ut insolenter [insultanter] arguatis.



CAP. 103.---Quomodo intelligendum sit, Exite de medio eorum, et immundum ne tetigeritis. Ibidem.

Recedite, exite inde, et immundum ne tetigeritis  , sed cum tactu cordis, non corporis. Quid enim est tangere immundum, nisi consentire peccatis? Quid est exire inde, nisi facere quod pertinet ad correctionem illorum, quantum pro uniuscuiusque gradu atque persona salua pace fieri potest? Displicuit tibi quod quisquam peccauerit, non tetigisti immundum: redarguisti, corripuisti, monuisti, adhibuisti etiam  congruam et que unitatem non uiolet, disciplinam, existi inde. Clamauit ista Moyses, clamauit Isaias, clamauit Ieremias, clamauit Ezechiel. uideamus si dimiserint populum Dei, et se ad gentes alias transtulerint. Quam multa et quam uehementer Ieremias increpauit in peccatores et sceleratos populi. Inter eos  tamen erat, unum cum illis templum intrabat, eadem sacramenta celebrabat, in eadem sceleratorum hominum congregatione uiuebat: sed clamando exibat inde. Hoc est ergo exire inde, hoc est immundum non tangere, et uoluntate non consentire, et ore non parcere.



CAP. 104.---Quid sit dicere uerbum contra Spiritum sanctum. Item in sermone De uerbis Domini.

 Ita dicitur uerbum contra Spiritum sanctum, cum ex dispersione ad congregationem nunquam uenitur, que ad remittenda peccata accepit Spiritum sanctum. Ad quam congregationem etiamsi per malum clericum, sed tamen catholicum, ministrum reprobum et fictum, aliquis accesserit corde non ficto, in ipso Spiritu  sancto accepit remissionem peccatorum: qui spiritus in Ecclesia hac etiam in isto tempore, quo uelut area cum palea trituratur, sic operatur ut nullius ueram confessionem aspernetur, nullius simulatione fallatur, atque ita reprobos fugiat, ut etiam per eorum ministerium probos colligat.



CAP. 105.---Dona Dei peruenire ad eos qui cum fide accipiunt, etiamsi talis sit per quem accipiunt qualis Iudas fuit. Augustinus in expositione Psalmi X.

 Christus quid fecit uobis, qui traditorem suum tanta patientia pertulit, ut ei primum Eucaristiam confectam manibus suis, et ore suo commendatam, sicut ceteris apostolis traderet . Quid uobis fecit Christus, qui eumdem traditorem suum quem diabolum  nominauit, qui ante traditionem Domini nec loculis Dominicis fidem potuit exhibere , cum ceteris discipulis ad predicandum regnum celorum misit , nisi ut monstraret dona Dei peruenire ad eos, qui cum fide accipiunt, etiamsi talis sit per quem accipiunt, qualis Iudas fuit?



CAP. 106.---Non minus reum esse eum qui uerbum Dei negligenter audierit, quam eum qui corpus Christi ad terram sua negligentia cadere permiserit. Item August., lib. quinquaginta Homiliarum, hom. 26.

 Interrogo uos, fratres et sorores, dicite mihi quid uobis plus esse uidetur corpus Christi, an uerbum Christi? Si uultis uerum respondere, hoc dicere debetis, quod non sit minus uerbum Dei, quam corpus Christi. Et ideo quanta  sollicitudine obseruamus, quando nobis corpus Christi ministratur, ut nichil ex ipso de manibus nostris in terram cadat: tanta sollicitudine obseruemus, ne uerbum Dei, quod nobis erogatur, dum aliud aut cogitamus aut loquimur, de corde nostro depereat, quia non minus reus erit, qui uerbum Dei negligenter audierit, quam ille qui corpus Christi sua negligentia in terram cadere permiserit.



CAP. 107.---Non posse rite offerri, nisi per sacerdotem iustum et sanctum. Idem.

 Neque enim id potest rite offerri, nisi per sacerdotem iustum et sanctum, nec nisi ab eis accipiatur quod offertur pro quibus offertur, atque id sine uitio sit, ut pro uitiosis  mundandis possit offerri. Hoc certe omnes cupiunt, qui pro se offerri sacrificium Deo uolunt.



CAP. 108.---Quod Deus odit et a se proiicit festiuitates hereticorum. Hieronymus in Amos prophetam.

 Odi et proieci festiuitates uestras, et non capiam odorem cetuum uestrorum. Quod si obtuleritis mihi holocaustomata et munera uestra, non accipiam, et uota pinguium uestrorum non respiciam. Odit autem Deus, et non solum odit, sed proiicit festiuitates eorum, qui non celebrant festiuitates Dei, sed suas. Et post pauca. Odit Deus sacrificia hereticorum, et a se proiicit, et quotiescunque sub nomine Dei fuerint congregati, detestatur fetorem eorum, et claudit nares suas.  Odisse autem, et non odorari, et proiicere, humana loquitur similitudine, ut nos affectum Dei nostris sermonibus agnoscamus. Et si holocausta obtulerent ut uideantur ieiunare, dare eleemosynas, pudicitiam polliceri, que holocausta sunt uera, non ea suscepit Dominus. Non sacrificiorum magnitudinem, sed offerentium merita causasque diiudicat. Unde et uidua que in corbonam duo minuta miserat, omnibus a Saluatore prefertur , quia Dominus non ea que offeruntur, sed, uoluntatem respicit offerentium.



CAP. 109.---Quod apud Deum non sententia sacerdotum, sed uita reorum queritur. Item super Mattheum, cap. 16.

Quecunque ligaueritis super terram, et cetera.  Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur, cum apud Dominum non sententia sacerdotum, sed reorum uita queratur.



CAP. 110.---Quod sacerdotes sine macula accedere debent ad sacrificium. Item in Sophoniam, cap. 3.

 Sacerdotes qui Eucaristie seruiunt, et sanguinem Domini populis eius diuidunt, impie agunt in legem Christi, putantes Eucaristiam imprecantis facere uerba, non uitam: et necessariam esse tantum solemnem orationem, et non sacerdotum merita, de quibus dicitur : Et sacerdos in quacunque fuerit macula, non accedet offerre oblationes Domino.



CAP. 111.---De Pascha et Quadragesima, quomodo celebranda sint. Beatus Augustinus in libro Responsionum ad Ianuarium.


 In Scripturis quidem ueteribus ad agendum Pascha non est preceptum tempus, nisi ex mense nouorum luna decima quarta usque ad uigesimam primam. Ex Euangelio tamen quia manifestum est quo etiam die Dominus crucifixus sit, et in sepultura fuerit, et resurrexit, adiuncta est etiam ipsorum dierum obseruatio per Patrum concilia, et orbi uniuerso Christiano persuasum, eo modo Pascha celebrari oportere. Quadragesima ieiuniorum habet auctoritatem et in ueteribus libris ex ieiunio Moysi et Elie , et ex Euangelio, quia totidem diebus Dominus  ieiunauit, demonstrans Euangelium non dissentire a lege et prophetis . In persona quippe Moysi lex, in persona Elie prophete accipiuntur. Inter quos in monte gloriosus apparuit Dominus, ut euidentius emineret, quod de illo dicit Apostolus: Testimonium habens a lege et prophetis. In qua ergo parte anni congruentius obseruatio Quadragesime constitueretur, nisi confinis atque contigua Dominice passioni? quia in ea significatur hec uita laboriosa, cui opus est hac continentia, ut ab ipsius mundi amicitia ieiunetur, que utique fallaciter blandiri, et illecebrarum succos circumspargere, atque iacere non cessat.



CAP. 112.---Quod homo ieiunus sumere debet corpus Domini. Item Aug., epist. 118, ad Ianuarium.

  Liquido apparet quando primo acceperunt discipuli corpus et sanguinem Domini, non eos accepisse ieiunos. Nunquid tamen propterea calumniandum est uniuerse Ecclesie, quod a ieiunis semper accipitur? Ex hoc enim placuit Spiritui sancto, ut in honorem tanti sacramenti prius in os Christiani Dominicum corpus intraret, quam ceteri eibi. Nam ideo per uniuersum orbem mos iste seruatur. Neque enim quia post cibos dedit Dominus, propterea pransi aut cenati fratres ad illud sacramentum accipiendum conuenire debent, aut sicut faciebant quos Apostolus arguit, et emendat, mensis suis ista miscere. Namque Saluator quo uehementius commendaret mysterii illius altitudinem,  ultimum hoc uoluit infigere cordibus, et memorie discipulorum, a quibus ad passionem digressurus erat. Et ideo non precepit quo deinceps ordine sumeretur, ut apostolis per quos Ecclesias dispositurus erat, seruaret hunc locum. Nam si hoc ille monuisset, ut post cibos alios semper acciperetur, credo quod eum morem nemo uariasset [mutasset]. Cum uero ait Apostolus de hoc sacramento loquens : Propter quod, fratres, cum conuenitis ad manducandum, inuicem exspectate: si quis esurit, domi manducet, ut non ad iudicium conueniatis: statim subtexuit: Cetera autem, cum uenero, ordinabo. Unde intelligi datur, quia multum erat, ut in epistola totum illis agendi ordinem insinuaret, quem uniuersa per orbem seruat Ecclesia, ab ipso ordinatum  esse, quod nulla horarum diuersitate uariatur [morum uarietate mutatur].



CAP. 113.---Quod omnibus pro quibus fiunt non prosunt oblationes, et obsecrationes, sed his tantum quibus dum uiuant, comparantur ut prosint. Item ex libro pro Defunctis secundo

 Non estimemus ad mortuos pro quibus curam gerimus peruenire, nisi quod pro eis siue altaris, siue orationum, siue eleemosynarum sacrificiis solemniter supplicamus: quamuis non pro quibus fiunt omnibus prosint, sed his tantum pro quibus dum uiuunt, comparatur, ut prosint. Sed quia non discernimus qui sint, oportet ea pro regeneratis omnibus facere, ut nullus eorum pretermittatur, ad quos hec  beneficia possint et debeant peruenire. Melius enim semper erunt ista his quibus nec obsunt, nec prosunt, quam eis deerunt quibus prosunt: diligentius tamen facit hoc quisque pro necessariis suis, quod pro illo fiat similiter a suis. Corpori autem humano quidquid impenditur non est presidium salutis, sed humanitatis officium, secundum affectum quo nemo unquam carnem suam odio habuit. Unde oportet, ut quam potest pro carne proximi curam gerat, cum ille inde recesserit qui gerebat: et si hec faciunt qui carnis resurrectionem non credunt, quanto magis debent facere qui credunt? ut corpori mortuo, sed tamen resurrecturo, et in eternitate mansuro impensum huiusmodi officium sit etiam quodammodo  eiusdem fidei testimonium. Quod uero quisque apud memorias martyrum sepelitur, hoc tantum mihi uidetur prodesse defuncto, ut commendans eum etiam martyrum patrocinio, affectus pro illo supplicationis augeatur.



CAP. 114.---Toties communicandum esse presbytero, quoties missam in una die celebrauerit. Ex concilio Toletano XII, cap. 5.

 Relatum est nobis quosdam ex sacerdotibus non tot uicibus communionis sancte gratiam sumere, quot sacrificia una die uidentur offerre, sed in una die si plurima per se Deo offerant sacrificia, in omnibus se oblationibus a communione suspendunt, et in sola tantum extremi sacrificii oblatione, communionis sancte  gratiam sumunt: quasi non sit toties illi uero et singulari sacrificio participandum, quoties corporis et sanguinis Domini nostri Iesu Christi immolatio facta constiterit. Nam ecce ait Apostolus: Nonne qui edunt hostias participes sunt altaris?  Certum est quod hi qui sacrificantes non edunt, rei sunt Dominici sacramenti. Quicunque ergo sacerdotum deinceps diuino altario sacrificium oblaturus accesserit, et se a communione suspenderit, ab ipsa qua se indecenter priuarit gratia communionis, anno uno repulsum se nouerit. Nam quale illud erit sacrificium, cuius nec ipse sacrificans particeps esse cognoscitur? Ergo modis omnibus tenendum, ut quotiescunque sacrificans corpus et sanguinem Domini nostri Iesu Christi in altari immolat,  toties perceptionis corporis et sanguinis Christi participem se prebeat.



CAP. 115.---Nihil pro balsamo exigendum esse, cap. 4.

Placuit ut parum balsami quod benedictum pro baptismi sacramento per ecclesias datur, quia a singulis tremisses pro ipso exigi solent, nichil ulterius exigatur, ne forte quod pro salute animarum per inuocationem sancti Spiritus consecratur, sicut Simon Magus donum Dei pecunia uoluit emere , ita nos uenundantes damnabiliter uenundemur.



CAP. 116.---Timendum esse, ne sicut in Heli, propter uitia sacerdotum, sanctuarium Dei destituatur. Idem in Epistola ad hominem qui se dicit penitentem in seculo conuersantem.


Heli sacerdos sanctus fuit, sed habuit filios qui, ut in Hebreorum uoluminibus legimus , fornicabantur cum mulieribus in tabernaculo Dei, et in similitudinem tui impudenter sibi Dei ministerium uindicabant. Unde et locus tabernaculi ipse subuersus est, et propter uitia sacerdotum, Dei sanctuarium destitutum est, quanquam et ipse Heli dum est nimium lenis in filios, offendit Deum: tantamque habeat potestatem te episcopi tui iustitia liberare, ut timendum sit ne propter te de solio suo corruens, pereat insanabilis. Oza leuites arcam Domini, quam portare ipse debuerat, quasi ruentem sustentare uoluit, et percussus est . Quid de te futurum putas, qui stantem arcam Domini  precipitare conatus es? Quanto episcopus qui te ordinauit probabilis est, tanto tu amplius detestandus, quod talem hominem fefellisti. Solemus mala nostra scire nouissimi, ac liberorum, ac coniugum uitia, uicinis canentibus ignorare. Nouerat te omnis Italia, uniuersi ante altare Christi stare ingemiscebant, nec tu tam callidus eras, ut prudenter tua uitia celares, sic estuabas, sic sudantem te, et lasciuientem huc atque illuc rapiebat uoluptas, ut quasi quosdam triumphos, palmamque uitiorum, de expletis libidinibus subleuares.



CAP. 117.---Ut nullus presbyter absque sacerdotalibus uestimentis missam celebret. Ex concilio Remensi, cap. 4.

 Ut nullus presbyter  absque amictu, alba et stola, et fanone, et casula, ullatenus presumat missam celebrare, et hec sacra uestimenta mundissima sint, et in nitido loco infra ecclesiam collocentur: nec unquam presbyter his indutus extra ecclesiam exeat, quia hoc diuina lex prohibet.



CAP. 118.---Ut omnis presbyter in sua ecclesia Dominicis diebus aquam benedicat. Ex concilio Nannetensi, cap. 5.

Omnibus diebus Dominicis quisque presbyter in sua ecclesia ante missarum solemnia aquam benedictam faciat in uase mundo, et tanto mysterio [ministerio] conuenienti; de aqua populus intrans ecclesiam aspergatur: et atrium eiusdem ecclesie cum crucibus circumeundo similiter aspergatur, et  pro animabus ibidem quiescentibus oret. Et qui uoluerit in uasculis suis accipiat ex ipsa aqua, et per mansiones, et agros, et uineas, super pecora quoque sua, atque super pabula eorum, nec non super cibos et potum suum, conspergat.



CAP. 119.---Ut misse peculiares in diebus solemnibus non fiant. Ex dictis Augustini.

Et hoc attendendum est, ut misse peculiares, que per dies solemnes a sacerdotibus fiunt, non ita in publico fiant, ut per eas populus a publicis missarum solemnibus, que hora tertia canonice fiunt, abstrahatur: quia pessimus usus est apud quosdam in Dominicis diebus, siue in quibuslibet festiuitatibus mox missam celebrare, quamuis et si pro defunctis sit, cum audierit abscedat: et per totum  diem a primo mane ebrietati et comessationi potius quam Deo deseruiat. Admonendus est populus, ut ante publicum peractumque officium ad cibum non accedat, sed omnes publica ad sanctam matrem Ecclesiam missarum solemnia, et predicationem audituri conueniant. Et ut sacerdotes missas celebrent hora tertia, ut populus a publicis solemnibus non abstrahatur. Sed et sacerdotes qui in circuitu urbis sunt, aut in eadem urbe, et populus  in unum ad publicam missarum celebrationem conueniant: exceptis Deo sacris feminis, quibus mos est ad publicum non egredi, sed claustris monasterii [clausis monasteriis] contineri.



CAP. 120.---Ut omnes presbyteri in diebus festis admoneant populos quas preces fundere debeant. Ex concilio Aurelianensi, cap. 8.


Oportet ut in diebus Dominicis uel festis post sermonem missarum intra solemnia habitum, plebem sacerdos admoneat, ut iuxta apostolicam institutionem, omnes in commune pro diuersis necessitatibus preces fundant ad Dominum, pro rege, et episcopis, et rectoribus Ecclesiarum, pro pace, pro peste, pro infirmis qui in ipsa parochia lecto decumbant, pro nuper defunctis, in quibus singulatim precibus orationem Dominicam sub silentio dicat. Sacerdos uero orationes ad hoc pertinentes per singulas admonitiones solemniter expleant. Post hec sacra celebretur oblatio. Ait enim Apostolus: Obsecro primum omnium fieri orationes, etc. 



CAP. 121.---Ut presbyteri plebes admoneant, ut bubulcos atque porcarios in principalibus festis ad missam uenire permittant. Ex concilio Rothomag. cap. 5.


 Admonere debent sacerdotes plebes subditas sibi, ut bubulcos, atque porcarios, et alios pastores uel aratores, qui in agris assidue commorantur, uel in siluis, et ideo more pecundum uiuunt, in Dominicis et in aliis festis diebus saltem uel ad missam faciant uel permittant uenire. Nam et hos Christus pretioso sanguine suo redemit. Quod si neglexerint, pro animabus eorum absque dubio rationem se reddituros sciant. Siquidem Dominus ueniens in hunc mundum non elegit honoratiores atque nobiliores quosque, sed piscatores  atque idiotas sibi discipulos asciuit, ut ostenderet in facto quod ipse uerbis in Euangelio affirmat dicens: Quod hominibus est altum, abominabile est apud Deum . Et salua altiori intelligentia, natiuitas nostri Redemptoris primo omnium pastoribus ab angelo nuntiatur .



CAP. 122.---De alterius presbyteri parochiano. Ex concilio Nannetensi, cap. 19.

 Ut Dominicis uel festis diebus presbyteri antequam missas celebrent plebem interrogent, si alterius parochianus in ecclesia sit qui, proprio contempto presbytero, ibi uelit missam audire. Quem si inuenerint, statim ab ecclesia eiiciant, et ad suam parochiam redire compellatur. Similiter interrogent si aliqui discordantes  sint, qui inter se litem implacabilem habeant: et si inuenti fuerint statim reconcilientur. Quod si noluerint pacem suscipere, ab ecclesia eiiciantur usquequo ad caritatem redeant. Non enim possumus munus uel oblatam ad altare offerre, nisi prius fratri reconciliemur. His ita peractis, sacerdotes missarum solemnia rite peragant.



CAP. 123.---De ordinatis et reliquis fidelibus, quod sine licentia sui episcopi nichil agere debeant. Ex Epist. Clementis pape cunctis fidelibus missa.

Quapropter cunctis fidelibus et summopere omnibus presbyteris et diaconibus ac reliquis clericis attendendum est ut nichil absque licentia proprii episcopi agant. Non utique missas sine iussu eius quisquam presbyterorum in sua parochia agat, non  baptizet, nec quidquam quod ad episcopum pertineat absque eius permissu faciat. Similiter et reliqui populi, maiores scilicet et minores, per eius licentiam quidquid agendum est agant, nec sine eius permissu a sua parochia abscedant, uel in ea aduentantes morari presumant. Anime eorum ei credite sunt, ideo omnia eius consilio agere debent, et eo inconsulto nichil. Quicunque obediunt ei, Deo obediunt: quicunque autem ei non obediunt. indubitanter rei et reprobi existunt.



CAP. 124.---De sacerdotibus, si missarum tempore aliquis euentus egritudinis accesserit. Ex concilio Toletano uII, cap. 2.

 Nihil contra ordinem statutum [ordinis statum] temeritatis ausu presumatur,  nec illa que summa ueneratione censentur uel minimo presumptionis tactu [actu] soluantur, cum ad hoc tantum fieri iussa sunt, nec interrupta noscuntur, nec languoris preuentu, robore salutis natura priuetur. Non solum ergo fragilitati consulitur humane, sed etiam sacris ministeriorum Dei prouidetur habere sollicitudinem. Censemus ergo conuenire, ut cum a sacerdotibus missarum tempore sancta mysteria consecrantur, si egritudinis accidat quilibet euentus, quo ceptum nequeat consecrationis expleri mysterium, sit liberum episcopo uel presbytero ut alter expleat consecrationem officii cepti. Non enim aliud ad supplementum initiatis mysteriis competit, quam aut incipientis aut consequentis complenda benedictione sacerdotis: que nec perfecta  uideri possunt, nisi perfectionis ordine compleantur. Cum enim omnes simus unum in Christo, nichil contrarium diuersitas format, ubi efficaciam prosperitatis unitas fidei representat. Quod etiam consultum cuncti ordinis clerici indictum uel indultum est [indiuiduum esse] sibi non ambigant: sed ut permissum est precedentibus statim alii pro complemento succedant. Nec tamen quod nature languoris causa consulitur, in presumptionis perniciem conuertatur. Nullus post cibum potumque siue quodlibet minimum sumptum missas facere, nullusque absque patentis prouentu molestie minister uel sacerdos cum ceperit, imperfecta officia presumat omnino relinquere. Si quis hec temerare presumpserit, excommunicationis sententiam sustinebit.



CAP. 125.---De presbyteris qui demonibus uariisque passionibus uexantur, quod illis sacra tractare non liceat. Ex decretis Pii pape, cap. 5.


 Bene siquidem maiorum regulis diffinitum est, ut demoniacis aliisque passionibus irretitis ministeria sacra tractare non liceat. Cui precepto, consulto rationis adhibito, id communiter diffinimus, ut nullus de his qui aut in terra arrepti a demonibus eliduntur, aut quolibet modo uexationis incursibus efferuntur, uel sacris audeant ministrare altaribus, uel indiscusse se diuinis ingerant sacramentis: exceptis illis qui corporum incommoditatibus dediti, sine huiusmodi  passionibus in terram probantur elisi, qui tamen et ipsi tandiu erunt ab officio suo, et ordine et loco suspensi, quousque unius anni spatio per discretionem episcopi inueniantur ab incursu demonum alieni [liberati].



CAP. 126.---De eadem re. Ex decretis Soteris pape, cap. 8.

 Ut illud diuini oraculi monentis singuli precaueant quo scribitur: ue soli, quia cum ceciderit non habet subleuantem . Summopere uerendum est nobis et cauendum, ne horis illis atque temporibus quibus Deo psallitur, uel sacrificatur, unicuique diuinis singulariter officiis insistenti, perniciosa passio, uel corporis quelibet ualetudo occurrat, que aut corpus  subito subrui faciat, aut mentem alienatione uel terrore confundat. Pro huiusmodi ergo casibus precauentes necessarium duximus instruere, ut ubi temporis uel loci siue cleri copia suffragatur, habeat quisquis ille canens Deo atque sacrificans post se uicini solaminis adiutorem, ut si aliquo casu ille qui officia impleturus accedit, turbatus fuerit, uel ad terram elisus, a tergo semper habeat, qui eius uicem exsequatur intrepidus, et officium inceptum adimpleat.



CAP. 127.---De presbyteris, ne soli missam celebrent. Ex eodem, cap. 10.

 Hoc quoque statutum est, ut nullus presbyterorum missarum solemnia celebrare presumat, nisi duobus presentibus,  sibique respondentibus, ipse tertius habeatur, quia cum pluraliter dicitur ab eo: Dominus uobiscum, et illud, in secretis: Orate pro me; apertissime conuenit, ut et ipsius respondeatur salutationi.



CAP. 128.---De illis qui coniugati presbyteri oblationem spreuerint. Ex concilio Agathensi.

Si quis discernit presbyterum coniugatum, tanquam occasione nuptiarum quod offerre non debeat, et ab eius oblatione ideo se abstinet, anathema sit.



CAP. 129.---Ut presbyteri communicent quotiescunque missas celebrauerint. Ex concilio Rothomagensi cap. 2.

Dictum est nobis quod quidam presbyteri celebrata missa detrectantes ipsi sumere diuina mysteria  que consecrarunt, calicem Domini mulierculis que ad missas offerunt, tradunt, uel quibusdam laicis qui iudicare corpus Domini nesciunt, id est discernere inter cibum spiritualem atque carnalem. Quod quantum sit omni ecclesiastice religioni contrarium, pietas fidelium nouit. Unde omnibus presbyteris interdicimus, ut nullus in posterum hoc facere presumat, sed ipse cum reuerentia sumat, et diacono, aut subdiacono ministris altaris colligenda tradat. Illud enim attendat, ut eos propria manu communicet. Nulli autem laico aut femine eucaristiam in manibus ponat, sed tantum in os eius cum his uerbis ponat: Corpus Domini et sanguis prosit tibi ad remissionem peccatorum, et ad  uitam eternam. Si quis hec transgressus fuerit, quia Deum omnipotentem contempsit, et quantum in ipso est inhonorat, ab altari remoueatur.



CAP. 130.---De eadem re. Ex concilio Aurelianensi, cap. 10.

Auditum est aliquos presbyteros missam celebrare et non communicare omnino, quod in canonibus apostolorum interdictum esse legitur; uel quomodo recte dicere possunt si non communicauerint: Sumpsimus, Domine, sacramenta, etc. Ibidem, cap. 11. Si quis episcopus, aut presbyter, aut diaconus, uel quilibet ex sacerdotali catalogo, facta oblatione non communicauerit, aut causam dicat, et si rationabilis fuerit ueniam consequatur, aut si non  dixerit communione priuetur, tanquam qui populo causa lesionis exstiterit.



CAP. 131.---Ut calix, et patena ex auro uel argento aut saltem ex stanno fiat, ex ere uero uel aurichalco nunquam. Ex concilio Remensi, cap. 6.

 Ut calix Domini cum patena, si non ex auro, omnino ex argento fiat. Nec causentur presbyteri, auaritia suadente, de paupertate uel impossibilitate, cum quarta pars ex omnibus que ad ecclesiam pertinent in fabricis ipsius ecclesie sit impendenda. Admonendus est etiam populus, ut aliquid in donariis Domini offerat, sicut ille antiquus populus sub Moyse in tabernaculo Domini fecisse legitur. Si quis autem tam pauper est, saltem stanneum calicem habeat,  de ere autem, aut aurichalco non fiat calix, quia ob uini uirtutem eruginem pariterque uomitum prouocat. Nullus autem in ligneo, aut in uitreo calice presumat cantare.



CAP. 132---De Obseruanda mensa Christi. Ex eodem, cap. 5.

Obseruandum est ut mensa Christi, id est altare ubi corpus Dominicum consecratur, ubi sanguis eius hauritur, ubi sanctorum reliquie reconduntur, ubi preces et uota populi in conspectu Dei a sacerdote offeruntur, cum omni ueneratione honoretur: et mundissimis linteis et palliis diligentissime cooperiatur, nichilque super eo ponatur, nisi capse cum sanctorum reliquiis, et quatuor euangelia. Expleta missa calix cum patena et sacramentorum liber, cum  uestibus sacerdotalibus, in mundo loco sub sera recondantur.



CAP. 133.---Ut corporale ex purissimo linteo sit, et unius materiei. Ex eodem, cap. 3.

Corporale super quod sacra oblatio immolatur, ex mundissimo linteo sit: nec in eo alterius generis materia pretiosior aut uilior misceatur, et nunquam super altare maneat, nisi in tempore misse, sed aut in sacrario cum libro ponatur, aut cum calice et patena in mundissimo loco recondatur, uel quando abluitur a sacerdote, diacono uel subdiacono, primo in ecclesia in loco et uase ad hoc preparato abluatur, eo quod ex Dominico corpore et sanguine infectum sit. Post hec a lauandario in mundo loco ponatur.



CAP. 134.---Ut sacrificium altaris non in serico uel tincto panno celebretur. Ex epistola Eusebii pape, cap. 51.


 Hic inter cetera predicta consulto omnium statuimus ut sacrificium altaris non in serico panno, aut intincto, quisquam celebrare presumat, sed in puro linteo ab episcopo consecrato, terreno scilicet lino procreato atque contexto, sicut corpus Domini nostri Iesu Christi in sindone linea munda sepultum fuit.



CAP. 135.---Ut mulieres ad altare non accedant, et de officiis uirorum se non intromittant. Ex concilio Laodicensi, cap. 44.

Quod non oportet mulieres ingredi ad altare, et ea contingere que uirorum officiis deputata sum.



CAP. 136.---De eadem re. Ex decretis Gelasii pape eius nominis primi, cap. 28.


Nihilominus impatienter audiuimus, tantum diuinarum rerum subisse despectum, ut femine sacris altaribus ministrare ferantur, cunctaque non nisi uirorum famulatui deputata, sexui cui non competit, exhiberi.



CAP. 137.---Ut laici iuxta altare non sedeant. Ex concilio Mogont., cap. 13.

Ut laici secus altare quo sancta mysteria celebrantur inter clericos tam ad uigilias, quam ad missam, stare uel sedere penitus non presumant sed pars illa que cancellis ab altari diuiditur, tantum psallentibus pateat clericis. Ad adorandum uero et communicandum laicis et feminis, sicut mos est, pateant sancta sanctorum.



CAP. 138.---De illis sacerdotibus qui in ecclesia dum euangelia leguntur, sedere presumunt. Ex epistola Anastasii primi pape episcopis Germanie ac Burgundie directa, cap. 1.


Anastasius episcopus cunctis Germanicis et Burgundie regionis episcopis in Domino salutem. Exegit dilectio uestra, karissimi, ut ex auctoritate sedis apostolice uestris deberemus consultis respondere. Et quamuis non prolixe, sed succincte hoc agere propter quasdam alias occupationes festinaremus, denuo tamen si necesse fuerit, ob has et alias necessitates quasi ad caput, mittere caritatiue non dubitetis, quia uestras preces et nunc, et tunc acceptabiles habemus. Significatis enim quosdam sacerdotes in ecclesia quando Euangelia leguntur  sedere, et Saluatoris Domini uerba non stantes, sed sedentes audire: et hoc ex maiorum traditione se accepisse narratur. Quod nullatenus deinceps fieri sinatis apostolica auctoritate mandamus; sed dum sancta Euangelia in ecclesia recitantur, sacerdotes et ceteri omnes non sedentes, sed uenerabiliter in conspectu Euangelii stantes, Dominica uerba intente audiant, et fideliter adorent.



CAP. 139.---Ut nullus calicem uel patenam uel uestimenta sacerdotalia in uadimonio tabernario prestare presumat. Ex concilio Remensi, cap. 11.

 Ut nullus presbyter presumat calicem uel patenam, uel pallium altaris, uel uestimentum sacerdotale, aut librum ecclesiasticum tabernario uel negotiatori, aut cuilibet laico uel  femine, in uadimonio dare, nisi iustissima necessitate urgente; quia tanta est sanctitas sacri ministerii, ut, salua altioris mysterii intelligentia, etiam Dominus per prophetam prohibuerit, ne cum sanctis uestimentis sacerdos procedat ad populum, sed illa intra sancta dimittat a colloquio diuino rediens. Et cui in tabernas ad bibendum a sacris canonibus ingredi prohibetur, sanctificata sacro mysterio nec ad contingendum immundis, quanto minus in uadimonium exhibere debet? Sicut Stephanus sanctus papa et martyr sanctum Hilarium in suis decretis docuit.



CAP. 140.---Ex concilio Aurelianensi, cap. 9.

Nullus sacerdos seu laicus calicem aut patenam  aut quelibet uasa sacra, et diuino cultui mancipata ad alios suos usus retorquere presumat. Nam quicunque de calice sacro aliquid aliud bibit preter Christi sanguinem qui in sacramento accipitur, et patenam ad aliud officium habet quam ad altaris ministerium, deterrendus est exemplo Balthasar, qui dum uasa Domini in usus communes assumpsit, uitam pariter cum regno amisit.



CAP. 141.---Quod licitum sit episcopis cum consilio cleri de thesauro ecclesie, sue familie in necessitate subuenire. Ex concilio Aurelianensi, cap. 5.

Licitum sit episcopis, presentibus presbyteris et diaconibus, de thesauro ecclesie, familie et pauperibus eiusdem ecclesie secundum canonicam  institutionem iuxta quod indiguerint erogare.



CAP. 142.---De coopertorio altaris, nullum corpus dum ad tumulum defertur tegendum esse. Ex concilio Aurelianensi, cap. 30.

De opertorio Dominici corporis uel altaris, nunquam corpus dum ad tumulum euehitur, obtegatur, et sacro uelamine dum corpora honorantur, altaria polluantur.



CAP. 143.---Ne ad nuptiarum ornatum ministeria diuina prestentur. Ex eodem, cap. 8.

 Nec ad nuptiarum ornatum ministeria diuina prestentur, ne [ut] dum improborum tactu uel pompa secularis luxurie polluuntur, ad officia sacri ministerii [mysterii] uideantur indigna.



DECRETI PARS TERTIA De Ecclesie, et de rebus ecclesiasticis, et earumdem reuerentia et obseruatione.



CAP. 1.---Ecclesie statum similem naui magne, que, per mare undosum, diuersis e locis et regionibus uiros portat, ad unam potentis regni urbem properantes. Clemens Petri successor apostoli ad Iacobum fratrem Domini Hierosolymitanum uidelicet episcopum .


Similis est omnis Ecclesie status naui magne, que, per pelagus undosum, diuersis e locis et regionibus uiros portat, ad unam potentis regni urbem properare cupientes. Sit ergo nauis huius Dominus ipse omnipotens, gubernator uero sit Christus. Tunc deinde prorete officium episcopus impleat, presbyteri nautarum, diaconi dispensatorum locum teneant, hi qui catechizant nautologis conferantur, epibatis autem totius fraternitatis multitudo sit similis. Ipsum quoque mare hic mundus habeatur, uentorum uero  uarietates et turbinum, diuersis tentationibus conferantur: persecutiones, tribulationes, siue pericula, fluctibus exequentur. Terreni uero spiritus, qui uel de torrentibus, uel de conuallibus spirant, pseudoprophetarum, et seductorum, seu praue doctrine uerba docentur. Promontoria uero et loca confragosa, hi qui in potestatibus seculi sunt iudices, et pericula minantur et mortes. Bitalassa uero loca que duplicibus unde fallacis estibus uerberantur, dubiis mente, et de promissionum ueritate nutantibus conferantur. Hypocrite uero et dolosi, pyratis similes habeantur. Iam uero rapidus uortex, et tartarea Charybdis, et saxis illisa naufragia, ac mortifere submersiones, quid aliud estimanda sunt quam peccata?  Restat igitur ut hec nauis cursu prospero, tuta possit portum desiderate urbis intrare, et ita Deo precem effundere ut nauigantes mereantur audiri.



CAP. 2.---Ut Ecclesia domusque Dei a populis honoretur, canibus autem peruia non sit. Ex concilio Remensi, cap. 2.


Ut Ecclesia domusque Dei a populis iuxta dignitatem honoretur, canibus autem peruia non sit. Secularia iudicia, negotia, uel uaniloquia, in ea non exerceantur, quia domus Dei, domus orationis debet esse, non spelunca latronum , uel placita mulierum; nec inde exeant, donec compleatur benedictio.



CAP. 3.---Quid sit Ecclesia. Ex decretis Iulii pape. cap. 5.

 Ecclesia, Grecum nomen est, quod in Latinum uertitur conuocatio, propterea quod omnes ad se uocet. Catholica, id est uniuersalis, ideo dicitur, quia per  uniuersum mundum est constituta, uel quoniam catholica, hoc est generalis, in eadem doctrina est, ad instructionem.



CAP. 4.---Quare apostoli in Iudea predia ad exstruendas ecclesias non colligerint. Ex decretis Melchiadis pape, capite 8. De primitiua Ecclesia.

 Nemo qui Scripturas diuinas legit, ignorat quod in principio nascentis Ecclesie discipuli in unum congregati sunt cum multitudine credentium, quibus erat cor unum et anima una; quique uendentes predia et possessiones suas, afferebant pretia, et diuidebant singulis, prout cuique opus erat . Futuram namque Ecclesiam in gentibus apostoli preuidebant, maximeque  quia Dominus illis predixerat: Euntes in mundum uniuersum, predicate Euangelium ; uel quia expellendos a Iudea nouerant se, et in gentibus dispergendos, Ecclesiamque congregandam ex  rudi populo, idcirco predia in Iudea minime sunt adepti, sed pretia tantummodo ad fouendos egenos. At uero cum inter turbines, et aduersa mundi succresceret Ecclesia, adeo usque peruenit ut non solum gentes, sed etiam Romani principes, qui pene totius orbis monarchiam tenebant, ad fidem Christi et baptismi sacramenta concurrerent.



CAP. 5.---Quod sacerdotes et ceteri fideles agros quos uendere solebant, decreuerunt plus utilitatis conferre, si Ecclesiis traditi, de annuis reditibus fideles pascerent, quam si uenderentur. Ex decretis Urbani pape, cap. 2.

 uidentes autem sacerdotes, et Leuite, atque reliqui fideles plus utilitatis posse afferre, si hereditates et agros quos uendebant, Ecclesiis quibus presidebant episcopi, traderent, eo  quod ex sumptibus eorum, tam presentibus quam futuris temporibus plura et elegantiora possent ministrare fidelibus communem uitam ducentibus, quam ex pretio ipsorum, ceperunt predia et agros quos uendere solebant, matricibus ecclesiis tradere, et ex sumptibus eorum uiuere.



CAP. 6.---Quo tempore uiri religiosi se ipsos Domino consecrarint, edificantes basilicas in suis fundis. Ex decretis Melchiadis pape, cap. 12.

Ab illo tempore, et deinceps uiri religiosi non solum possessiones et predia que possederant, sed etiam semetipsos Domino consecrarunt, edificantes basilicas in suis fundis in honore sanctorum martyrum, ac per ciuitates monasteria, in quibus cetus Domino seruientium conueniret. Denique reges, et  presides, ac magistratus non solum adiacentia tribuere, sed etiam ipsi propria largiti sunt per uniuersa regna terrarum, unde alerentur egentes, qui nichil in mundo possidebant, ecclesieque fabricarentur atque restaurarentur, Deoque et Ecclesie eius rite famulantibus, seruisque illius supplementa, ut absque necessitate essent, tribuerentur.



CAP. 7.---Quod Constantinus primus imperatorum fidem Christianam patenter adeptus, fabricandi ecclesias omnibus potestatem dederit. Ex eodem, cap. 10.

Ex quibus uir religiosissimus Constantinus primus fidem ueritatis patenter adeptus, licentiam dedit per uniuersum orbem in suo degentes imperio, non solum fieri Christianos, sed etiam fabricandas  ecclesias, et predia tribuenda constituit. Denique idem prefatus princeps donaria immensa et fabricam templi prime sedis beati Petri principis apostolorum instituit, adeo ut sedem imperialem cui quique Romani principes presidebant, relinqueret, et beato Petro suisque successoribus profutura concederet.



CAP. 8.---Ut nullus ecclesiam edificet, nisi ei episcopus locum designauerit, et ipse dotem paratam habeat. Ex concilio Aurelianensi, cap. 3.

 Nemo ecclesiam edificet antequam ciuitatis episcopus ueniat, et ibidem crucem figat publice, et atrium designet; et ante prefiniat qui edificare uult, quod ad luminaria et ad custodiam, et stipendia custodum sufficiat, et ostensa donatione, sic domum edificet Et  postquam consecrata fuerit, atrium eiusdem ecclesie sancta aqua conspergat.



CAP. 9.---De illo qui in suo predio ecclesiam edificare desiderat. Ex concilio Wormatiensi, cap. 6.

Quicunque uoluerit in sua proprietate ecclesiam edificare, et consensum et uoluntatem episcopi habebit, in cuius parochia fuerit, licitum sit. uerumtamen omnino preuidendum est episcopo, ut alie ecclesie antiquiores, propter nouas, suam iustitiam aut decimam non perdant, sed semper ad antiquiores ecclesias persoluatur.



CAP. 10.---Quod omnes basilice constructe in potestate eius episcopi esse debeant, in cuius territorio sunt. Ex concilio Aurelianensi I, cap. 19.

 Omnes basilice, que per diuersa loca constructe sunt, uel quotidie  construuntur, placuit secundum priscorum canonum regulam, ut in eius episcopi potestate, in cuius territorio posite sunt, consistant.



CAP. 11.---De ecclesiis et altaribus, ubi aliqua dubitatio de consecratione est, ut consecrentur. Ex eodem concil. cap. 45.

 Ut ecclesie uel altaria, que ambigua sunt et de consecratione dubitatur, consecrentur, et superflua altaria destruantur.



CAP. 12.---Ut ecclesie antiquitus constructe, nec decimis nec aliquibus possessionibus priuentur, ut nouis tribuantur. Ex concilio Meldensi, cap. 46.

Ut ecclesie antiquitus constructe, nec decimis, nec ulla possessione priuentur, ita ut nouis oratoriis tribuantur.



CAP. 13.---Quod denuo consecranda est ecclesia, si altare fuerit motum. Ex decretis Higinii pape, cap. 4.


 Si motum fuerit altare, denuo consecretur ecclesia; si parietes mutantur et non altare, salibus tantum exorcizentur.



CAP. 14.---Quod ecclesia denuo consecranda sit si homicidio uel adulterio fuerit polluta. Ex decretis eiusdem, cap. 6.

. Si homicidio uel adulterio ecclesia fuerit uiolata, diligentissime expurgetur, et denuo consecretur.



CAP. 15.---Quod ecclesiam ubi paganus est sepultus non liceat consecrari, nisi eo eiecto. Ex concilio Aurelianensi, cap. 7.

 . Ut ecclesiam ubi paganus est sepultus non liceat consecrari, neque missas in ea celebrari, sed iactari foras et mundari oportet.



CAP. 16.---Ut n ecclesia in qua cadauera mortuorum sepeliuntur, altare non liceat consecrari: sed si prius consecratum fuit, missas in eo celebrari liceat. Ex concilio eodem, cap. 6.

In Ecclesia in qua cadauera mortuorum sepeliuntur, sanctificare altare non liceat. Si autem consecratum prius fuit, missas licet celebrare in ea.



CAP. 17.---Ut loca semel Deo dicata perpetuo sic permaneant. Ex concilio Chalcedonensi, cap. 23.

 Ut loca que semel Deo dicata sunt, aut monasteria fuerunt, maneant perpetuo  sic, nec possiunt possint ultra fieri secularia habitacula.



CAP. 18.---Ne monasteria fiant clericorum habitacula. Ex decretis Gregorii pape missis ad Ioannem Rauennensem episcopum .

 Peruenit ad me quod in Ecclesiis fraternitatis tue, aliqua loca monasteriis consecrata, nunc habitacula clericorum facta sunt: dumque hi qui sunt in Ecclesiis, fingunt se religiose uiuere, monasteriis preponi appetunt, et per eorum uitam monasteria destruuntur.

16, q. 1, c. Nemo. Nemo etenim potest ecclesiasticis obsequiis deseruire, et in monachica regula ordinate persistere, ut ipse districtionem monasterii  teneat, qui quotidie in ministerio ecclesiastico cogitur permanere. Proinde fraternitas tua hoc, quolibet in loco factum sit, emendare festinet: quia ego nullo modo patior ut loca sacra per clericorum ambitum destruantur.



CAP. 19.---Ut loca dudum consecrata, et postea fedata, reformentur. Ex concilio Aquisgrani habito, cap. 6.

Placuit, ut loca iamdudum consecrata, et nunc spurcitiis fedata, iuxta possibilitatem in antiquum statum reformentur.



CAP. 20.---Ut nullus aliud altare erigere presumat, nisi quod ab episcopo consecratum est. Ex decretis Hormisde pape, cap. 10.

 Ut nullus presbyter in Ecclesia consecrata aliud altare erigat, nisi  quod ab episcopo loci, uel eius misso sanctificatum est: ut sit discretio inter sacrum et non sacrum. Nec dedicationem fingat nisi sit: quod si fecerit, si clericus est degradetur; si laicus, anathematizetur.



CAP. 21.---Ut pauimentum domorum energumeni uerrant. Ex concilio Carth. Iu, cap. 111.

Pauimentum domorum Dei energumeni uerrant.



CAP. 22.---Ut monasteria semel dedicata, et res eis collate, perpetuo sic permaneant. Ex concilio Chalcedonensi, cap. 24.

Que semel dedicata sunt monasteria consilio episcoporum qui ciuitates tenent, manere sic placuit perpetuo monasteria: et res que ad ea pertinent, monasteriis reseruari debere, nec posse ea ultra fieri secularia habitacula. Qui uero hec fieri permiserint,  canonum sententiis subiacebunt.



CAP. 23.---Dotem ecclesie ad ordinationem et potestatem episcopi pertinere. Ex concilio Wormatiensi, cap. 5.

Multi contra canonum constituta sic ecclesias quas edificauerunt postulant consecrari, ut dotem quam ecclesie contulerint, censeant ad episcopi ordinationem non pertinere. Quod factum, et preteritum displicet, et in futuro prohibetur: sed omnia secundum consuetudinem antiquam ad episcopi ordinationem et potestatem pertineant.



CAP. 24.---Quod solemnitates dedicationum ecclesiarum singulis annis octo diebus sunt celebrande. Ex decretis Felicis pape .

 Solemnitates  uero dedicationum ecclesiarum et sacerdotum per singulos annos solemniter sunt celebrande, ipso Domino exemplum dante: qui ad festa dedicationis templi omnibus id faciendum dans formam, cum reliquis populis eamdem festiuitatem celebraturus uenit, sicut scriptum est: Facta sunt encenia Hierosolymis, et hiems erat, et ambulabat iehsu in templo in porticu Salomonis . Quod autem octo dierum sint encenia celebranda, in libro Regum peracta dedicatione templi reperietis . De ecclesiarum uero consecratione quoties dubitatur, et nec certa scriptura, nec certi testes existunt, a quibus consecratio sciatur, absque ulla dubitatione scitote eas esse sacrandas, nec talis trepidatio iterationem incurrit; quia non monstratur  esse iteratum, quod nescitur esse factum.



CAP. 25.---De fabrica cuiuslibet ecclesie si diruta fuerit instauranda, et si consecrationis solemnitas debeat iterari ubi sanctuaria non fuerint. Eutero fratri uigilius papa, cap. 4.

De fabrica cuiuslibet ecclesie si diruta fuerit, instauranda, et si in eo loco consecrationis solemnitas debeat iterari, in qua sanctuaria non fuerint, nichil iudicamus officere, si per eam minime aqua exorcizata iactetur: quia consecrationem cuiuslibet ecclesie, in qua Spiritus sancti ara non ponitur, celebritatem tantum scimus esse missarum. Et ideo si qua sanctorum basilica a fundamentis etiam fuerit innouata, sine aliqua dubitatione, cum in ea missarum celebrata fuerit solemnitas, totius sanctificatio  consecrationis implebitur. Si uero sanctuaria que habebat ablata sunt, rursus eorum repositione, et missarum solemnitate reuerentiam sanctificationis accipiet.



CAP. 26.---Ut ecclesie destructe non maiores reedificentur, quam ex rebus ad eas pertinentibus instaurari possunt. Ex decretis Higinii pape, cap. 5.

Ut ecclesie destructe ubi aut plures quam necesse sit, aut maioris magnitudinis quam ut ex rebus ad eas pertinentibus restaurari possint, episcopi prouidentia modus inueniatur, qualiter consistere possint.



CAP. 27.---Quomodo terminandum sit, si contentio de terminatione duarum matricum ecclesiarum orta fuerit. Ex concilio apud Aquisgranum, cap. 5.


Plures baptismales ecclesie una terminatione esse non possunt, sed una tantummodo cum subditis capellis, et si contentio fuerit de terminatione duarum matricum, plebes utrarumque discernatur.



CAP. 28.---Quod nulli regum uel cuiquam hominum liceat proprium monasterium cuiquam nisi alii ecclesie tradere: uel cum aliquo, nisi cum alia ecclesia commutare, uel pro aliquo commodo uendere. Ex decretis Siluerii pape, cap. 1.

Nemini regum aut cuiquam hominum proprium liceat monasterium tradere, nisi ad aliud monasterium: uel commutare nisi cum alio monasterio, uel quocunque commodo uendere. Hoc etiam diuina et apostolica atque canonica sub anathematis pena sanxit auctoritas. Quod si factum fuerit non ualebit,  sed ipsum monasterium in pristinum reformetur statum.



CAP. 29.---Quod non liceat episcopo uel abbati rem unius ecclesie alteri tradere, quamuis ambe in potestate eius sunt. Ex conc. Lugdunensi, cap. 5.

Non liceat episcopo uel abbati terram ecclesie uertere ad aliam, quamuis [ambe sint in eius potestate. Tamen si commutare uoluerint terras earum, cum consensu ambarum fiat.



CAP. 30.---Quod altaria non sint chrismate ungenda, nisi lapidea, et quod ordinem metropolitanorum comprouinciales obseruare debent. Ex concilio Hipponensi, cap. 10.

 Altaria si non sint lapidea, chrismatis unguine non consecrentur. Ad celebranda autem diuina officia, ordinem  quem metropolitani tenent, comprouinciales eorum obseruare debebunt.



CAP. 31.---Quod non debet monasterium de loco in locum transferri sine consilio episcopi uel fratrum Ex decretis Bonifacii pape, cap. 5.

Si quis uult monasterium suum ad meliorandum in alium locum ponere, fiat cum consilio episcopi et fratrum suorum: et dimittat presbyterum in priori loco ad ministeria ecclesie.



CAP. 32.---Quod omnes basilice cum missa debent consecrari. Ex decretis Euaristi pape, cap. 4.

 Omnes basilice cum missa debent semper consecrari.



CAP. 33.---Ut nullum episcopus nec gentilem, nec hereticum, nec Iudeum prohibeat ingredi ecclesiam, quando uerbum Dei annuntiatur populo. Ex concilio apud ualentiam, cap. 16. 


(De cons., dist. Ut nullum episcopus prohibeat ingredi ecclesiam et audire uerbum Dei, siue gentilem, siue hereticum, siue Iudeum usque ad missam catechumenorum.



CAP. 34.---Quod populus qui ad celebrandam missam conuenerit non nisi ea finita et benedictione accepta discedere debet. Ex conc. Arelatensi, cap. 1.

Item cum ad celebrandam missam in Dei nomine conuenit populus, non ante discedat quam misse solemnitas compleatur, et ubi episcopus defuerit, benedictionem accipiat sacerdotis.



CAP. 35.---Quod tecta Ecclesie restaurare debent qui ecclesiasticum habent beneficium. Ex concilio Magontiensi, cap. 42.

 Quicunque beneficium ecclesiasticum habent, ad tecta ecclesie restauranda, uel ipsas ecclesias emendas omnino adiuuent, et numisma [nonam] et decimam reddant.



CAP. 36.---Quomodo administrande sint ecclesie inter barbaros constitute. Ex concilio Constantinopolitano I, cap. 4.

Ecclesias autem Dei in barbaris gentibus constitutas, gubernari et administrari oportet secundum consuetudinem que est a patribus obseruata.



CAP. 37.---De ecclesiis Arianorum quod a Catholicis catholice consecrande sunt. Ex decretis Ioannis pape I episcopis Italie missis.

Ecclesias uero Arianorum, ubicunque inueneritis, catholicas eas diuinis precibus et operibus absque  ulla mora consecrate: quia et nos quando fuimus Constantinopoli, tam pro religione catholica, quam et pro regis Theoderici causa negotii suadente atque hortante Arianosque exstirpante piissimo atque Christianissimo Iustino orthodoxo imperatore, quascunque illis in partibus eorum ecclesias reperire potuimus, catholicas eas, Domino opem ferente, consecrauimus.



CAP. 38.---Quid agendum sit de diecesana ecclesia si destituta fuerit. Ex concilio Tarraconensi, cap. 8.

Multorum casu experientia magistrante reperimus, nonnullas diecesanas ecclesias destitutas.  Pro qua re id constitutione decreuimus, ut antique consuetudinis ordo seruetur, et annis singulis ab episcopo dieceses uisitentur: et  si qua forte basilica reperta fuerit destituta, ordinatione ipsius reparetur, quia tertia pars ex omnibus per antiquam traditionem, ut accipiatur ab episcopis, ex principibus nouimus statutum.



CAP. 39.---De translatione Minturnensis ecclesie ad Formianam ecclesiam. Ex registro Gregorii ad Bacandam episcopum Formiensem.

Et temporalis nos perurget necessitas, et imminutio exigit personarum, ut destitutis ecclesiis salubri ac prouida debeamus dispositione succurrere. Et ideo quoniam ecclesiam Minturnensem funditus tam cleri quam plebis destitutam desolatione cognouimus, tuamque pro ea petitionem, quatenus Formiane ecclesie, in qua corpus beati Erasmi martyris requiescit, cuique fraternitas tua presidet, adiungi debeat,  et pium esse ac iustissimum preuidentes, necessarium duximus consulentes tam desolationi loci illius, quam tue ecclesie paupertati, redditus supradicte ecclesie Minturnensis, uel quidquid ei antiquo, modernoque iure uel priuilegio potuit potestatiue qualibet ratione competere, ad tue ecclesie potestatem hac precepti nostri auctoritate concedimus, ut a presenti tempore, sicuti ex propria quippe ecclesia, debeas cogitare, eique competentia tua disponere, quatenus deinceps quod perire nunc usque potuit, pauperum ecclesie utilitatibus clerique proficiat.



CAP. 40.---Picturas in ecclesia non esse adorandas, sed quod adorandum est, mentibus fidelium per eas ad memoriam reuocandum. Ex concilio Eliberitano, cap. 36.

 Placuit picturas in  ecclesiis fieri non debere, ne quod colitur et adoratur, in parietibus depingatur.



CAP. 41.---De eodem. Ex epist. Gregorii pape Secundino seruo Dei recluso.

Aliud est picturam adorare, aliud per picture historiam quid sit adorandum addiscere. Nam quod legentibus scripturam, hoc idiotis patet picturam cernentibus, quia in ipsa ignorantes uident quod sequi debeant, in ipsa legunt qui litteras nesciunt: unde et precipue gentibus pro lectione pictura est. Quod magnopere tu qui inter gentes habitas attendere debueras, ne dum recto zelo incaute succenderis, ferocibus animis scandalum generares. Frangi ergo non debuit, quod non ad adorandum in  ecclesiis, sed instruendas solummodo mentes nescientium fuit collocatum. Et quia in locis uenerabilibus sanctorum depingi historias non sine ratione uetustas admisit, si zelum discretione condisses, sine dubio et ea que intendebas salubriter obtinere, et collectum gregem non dispergere, sed potius poteras congregare, ut pastoris intemeratum excelleret nomen, non culpa dispersoris incumberet.



CAP. 42.---Ut non pro debito, episcopus de consecratione aliquod munus requirat. Ex concilio Wormatiensi, cap. 3.

Placuit, ut quoties ab aliquo fidelium ad consecrandas ecclesias episcopus inuitatur, non quasi ex debito munus aliquod a fundatore requirat: sed si ipse quidem aliquid ex suo uoto obtulerit, non respuatur.  Attamen unusquisque episcopus meminerit, ut non prius dedicet ecclesiam, nisi antea dotem basilice, et obsequium ipsius per donationem chartule confirmatum accipiat. Nam non leuis est temeritas ista, si sine luminaribus uel sine substantiali sustentatione eorum qui ibidem seruituri sunt, quasi domus priuata consecretur ecclesia.



CAP. 43.---Quod non licet consecrari ecclesiam ubi cadauera infidelium mortuorum sepulta fuerint, nisi eis eiectis et parietibus rasis. Ex concilio Agrippinensi, cap. 3.

Ecclesiam in qua mortuorum cadauera infidelium sepeliuntur, sanctificare non licet. Sed si apta uidetur ad consecrandum, inde euulsis corporibus, et rasis parietibus et lignis eius loci, reedificetur. Si  hec consecrata prius fuit, missas in ea celebrare licet: si tamen fideles fuerint, qui in ea sunt sepulti.



CAP. 44.---Ad quos usus uerti debeant ligna dedicate ecclesie. Ex decretis Higinii pape, cap. 3.

 Ligna ecclesie dedicate non debent ad aliud opus iungi, nisi ad aliam ecclesiam, uel igni comburenda, uel ad profectum in monasterium fratribus; in laicorum uero opera non debent admitti.



CAP. 45.---Quid episcopo agendum sit si plures heredes de una contenderint ecclesia. Ex conc. Triburiensi, c. 20.

 Si plures heredes contenderint de communi ecclesia, auferri iubeat episcopus reliquias  sacras et ecclesiam claudi, donec communi consensu et consilio episcopi statuant inde presbyterum, et unde uiuat.


Item Gregorius papa in decretis, cap. 5.

 De ecclesiis que inter coheredes sunt diuise considerandum est, quatenus si secundum prouidentiam et admonitionem episcopi ipsi coheredes eas uoluerint tenere, et honorare faciant. Sin autem hoc contradixerint, in episcopi potestate maneat, utrum eas ita consistere permittat, aut reliquias inde auferre uelit.



CAP. 46.---De eadem re. Ex concilio Mediomatricensi, cap. 11.

Perlatum est ad sanctam synodum, quod inter heredes Ecclesie in rebus propriis constitute diuidantur,  et tanta per eamdem diuisionem simultas oriatur, ut de uno altari quatuor partes fiant, et singule partes singulos habeant presbyteros. Quod sine discordia et simultate nullo modo fieri potest. Unde nobis uisum est, quod huiuscemodi ecclesie inter heredes diuidi non debeant, et si in contentionem uenerint, et simultates inter eos surrexerint, per quas sacerdos suo ibi officio canonice fungi non possit, precipiatur ab episcopo ciuitatis, ut nullo modo ibi missarum solemnia celebrentur, donec illi ad concordiam redeant, et pari uoto atque consilio ecclesia illa sacerdotem canonice habeat qui libere ibi ministerium suum peragere possit.



CAP. 47.---Bonum esse parochianas ecclesias more Romane Ecclesie ordinari et custodiri. Ex epist. 2 Dionysii ad Seuerum episcopum.

 De ecclesiis ergo parochianis, unde apostolicam sedem consulere uoluisti, qualiter sint custodiende per Cordubensem prouinciam, ac prouidende sacerdotibus, nichil tue caritati melius nobis uidetur intimare, quam ut sequaris quod nos in Romana Ecclesia nuper egisse cognoscitur. Ecclesias uero singulas singulis presbyteris dedimus, et unicuique ius proprium habere statuimus: ita uidelicet ut nullus alterius parochie terminos aut ius inuadat, sed unusquisque suis terminis sit contentus, et taliter ecclesiam et plebem sibi commissam custodiat, ut ante tribunal eterni iudicis ex omnibus sibi commissis rationem reddat, ut non iudicium, sed gloriam pro suis actibus accipiat. Hanc quoque normam,  carissime, te et omnes episcopos sequi conuenit, et quod tibi scribitur omnibus quibuscunque potueris notum facias. ut non specialis, sed generalis fiat ista preceptio.



CAP. 48.---Ut unusquisque presbyter una ecclesia sit contentus. Ex concilio Remensi, cap. 3.

Unusquisque presbyter ecclesia una ad quam ordinatus est contentus sit, et nullus in duabus ecclesiis ministrare presumat.



CAP. 49.---Ut una ecclesia inter plures presbyteros non diuidatur. Ex eodem concilio, cap. 9.

 Sicut in unaquaque ecclesia presbyter debet esse, ita ipsa que sponsa uel uxor eius dicitur, non potest diuidi inter plures presbyteros, sed unum tantummodo habebit sacerdotem  qui eam caste et sinceriter regat. Unde interdicimus, ut nullus presumat ecclesiam inter duos uel plures diuidere, quia Ecclesia Christi uxor et sponsa esse debet, non scortum, sicut Calixtus papa testatur .



CAP. 50.---Item ut unusquisque presbyter una sit ecclesia contentus. Ex eodem concilio, cap. 10.

Statutum est unaqueque ecclesia suum presbyterum habeat, ubi id fieri facultas prouidente episcopo permiserit.



CAP. 51.---Item de eadem re. Ex concilio Nannetensi, cap. 8.

Sicut enim episcopus non plus habere potest quam unam ciuitatem, et uir unam uxorem: ita presbyter unam tantum ecclesiam. Itaque nullus presbyter  habere presumat duas ecclesias, si de statu suo gaudere desiderat.



CAP. 52.---Quod nullus presbyter relicta sua ecclesia ad potiorem aspirare debet. Ex concilio Meldensi, cap. 10.

 Si quis de ordine sacerdotali, contemptu minoris ecclesie, ambitiose et improbe ad potiorem aspirauerit, canonica erga eum definitio conseruetur, id est ut utraque careat.



CAP. 53.---Quod sicut uiuente uiro uxor eius alteri nubere non permittitur, sic uiuente presbytero ecclesia sibi commissa ab altero iudicari aut disponi non conceditur. Ex decretis Calixti pape, cap. 4.

 eo uiuente ab altero diiudicari uel disponi, aut eius concubitu perfrui permittitur. Unde ait Apostolus: Alligata est uxor legi, quandiu uir eius uiuit: eo defuncto soluta est a lege uiri . Similiter et ecclesia, que uxor sacerdotis dicitur, eo uiuente ei alligata est: eo defuncto nubat in Domino, id est regulariter. Si enim eo uiuente alteri nupserit, adultera iudicabitur.



CAP. 54.---De ecclesiis uel sanctis nouiter inuentis. Ex concilio Agrippinensi, cap. 5.

De ecclesiis seu sanctis nouiter inuentis, sine auctoritate inuentoris, nisi episcopo probante, in eius territorio minime uenerentur, salua etiam de hoc et de omnibus ecclesiis canonica auctoritate.



CAP. 55.---Quod presbyter de dotali manso nullum seruitium facere debet, nisi ecclesiasticum. Ex concilio Wormat. cap. 50.


 Sancitum est, ut unicuique ecclesie unus mansus integer absque ullo seruitio attribuatur, et presbyteri in eis constituti non de decimis, neque de oblationibus fidelium, non de domibus, neque de atriis, uel de hortis iuxta ecclesiam positis, neque de prescripto manso aliquod seruitium faciant, preter ecclesiasticum. Et si quid amplius habuerint, inde senioribus suis debitum seruitium impendant.



CAP. 56.---Ut nullus mortalium de dotali manso, uel mancipiis, uel decimis, uel oblationibus fidelium, uel de redditibus qui ecclesiis collati fuerint, quemquam presbyterorum aliquem censum persoluere cogat. Ex concilio Meldensi, cap. 8.


Iuxta synodalia precepta decreuimus, ut nullus mortalium de agro ecclesiastico et manso, et mancipiis, uel si quilibet pro loco sepulture aliquid largitus fuerit Ecclesie, neque de decimis et oblationibus fidelium quemquam presbyterorum aliquem censum persoluere cogat, nec quisquam cuiuslibet ordinis aut dignitatis sit, exinde quidquam subtrahat, et redditionem quamcunque exigat temporalem. Quod si fecerit, communione usque ad satisfactionem priuetur.



CAP. 57.---Ut nulla memoria martyrum probabiliter accipiatur, nisi ubi corpus aut reliquie certe sunt, aut ubi origo alicuius habitationis uel possessionis, uel passionis fidelissima origine traditur. Ex concilio Africano, cap. 50.


 Item placuit ut altaria que passim per agros et per uias tanquam memorie martyrum constituuntur, in quibus nullum corpus aut reliquie martyris condite probantur, ab episcopis qui locis eisdem presunt, si fieri potest, euertantur. Si autem hoc per tumultus populares non sinitur, plebes tantum admoneantur, ne illa loca frequentent, ut qui recte sapiunt, nulla ibi superstitione deuincti teneantur. Et omnino nulla memoria martyrum probabiliter accipiatur, nisi aut ubi corpus aut reliquie certe sunt, aut origo alicuius habitationis, uel possessionis, uel passionis fidelissima origine traditur. Nam que per somnia, et  per inanes quasi reuelationes quorumlibet hominum ubicunque constituuntur altaria, omnino reprobentur.



CAP. 58.---Ut martyrum dignitatem nullus profanus infamet. Ex concilio Carthaginensi I, cap. 2.

Martyrum dignitatem nemo profanus infamet, neque ad passiua corpora, que sepulture tantum propter misericordiam ecclesiasticam commendari mandatum est, redigat, ut aut insania precipitatos, aut aliquo tali pacto aut alia ratione peccati discretos [disiunctos], non ratione uel tempore competenti, quo martyria celebrantur, martyrum nomine appellet. At si quis ad iniuriam martyrum, claritati eorum adiungat infamiam, placet eos, si laici sunt, ad penitentiam redigi; si autem clerici, post commonitionem  et post cognitionem, honore priuari.



CAP. 59.---Ut missarum solemnia non ubique, sed in locis ab episcopo consecratis, uel ubi ipse permiserit, fiant. Ex concilio Triburiensi, cap. 4.

 Missarum solemnia non ubicunque, sed in locis ab episcopo consecratis, uel ubi ipse permiserit, celebranda esse censemus. Concedimus etiam, ut sicubi  a Northmannis, et Flauis [Sclauis], et a Bulgaris, et a malis Christianis seu alio qualicunque modo ecclesie fuerint incense et combuste, in capellis cum tabula consecrata, missas interim celebrare permittimus, donec ipse ecclesie restaurari queant. In itinere uero positis, si ecclesia defuerit,  ut sub dio, seu in tentoriis; item si tabula consecrata altaris, ceteraque sacra ministeria ad id officium pertinentia affuerint, missarum solemnia celebrare concedimus, aliter omnino interdicimus.



CAP. 60.---Missam nisi ex magna necessitate, nonnisi in sacrato loco esse celebrandam. Ex decretis Felicis pape Iu omnibus episcopis directis .

 Scripta sanctitatis uestre, que ad sedem apostolicam misistis super quibusdam consultis, quasi ad caput, ut inde reciperetis responsa, unde omnis Ecclesia totius religionis sumpsit exordium, gratanter suscepi, et breuiter uobis respondere curaui. De ecclesiarum enim consecratione, et  de missarum celebrationibus, non alicubi quam in sacratis Domino locis absque magna necessitate fieri debere, liquet omnibus, quibus sunt nota Noui et ueteris Testamenti precepta. Tabernaculum uero Moysen Domino precipiente fecisse, et sacrasse cum mensa, et altari eius, et ceteris uasis et utensilibus, ad diuinum cultum explendum legimus; et non solum diuinis precibus ea sacrasse, sed etiam sancti olei unctione Domino iubente perlinisse nouimus . Qualiter autem hec facta sunt, et quomodo ipsa sacra non alii quam sacerdotes unctione delibuti, Dominoque cum uestibus sanctis sacrati et Leuite tractabant, ferebant, erigebant et deponebant, in ipsis institutionibus que iubente Domino per Moysen conscripte sunt, in lege Domini reperitur .  Qualiter ergo regum piissimus Dauid amplificauerit cultum Dei, et templum Domini edificare uoluit , sed propter multum sanguinem quem effuderat prohibitus est, et ipse collegerat expensas ; Salomon quoque, filius eius, idipsum quod ipse facere optauerat, iubente et auxiliante Domino perfecit, et templum cum altari et reliquis ad diuinum cultum peragendum, consecrauit, in libro Regum legitur .



CAP. 61.---De eadem re. Ex epistola Felicis pape quarti diuersis episcopis missa.

 Iudei ergo loca in quibus sacrificabant Domino diuinis habebant supplicationibus consecrata, nec in aliis quam Deo dicatis locis munera Domino offerebant. Si enim Iudei qui umbre legis  deseruiebant, hoc faciebant, multo magis quibus ueritas patefacta est, et gratia et ueritas per Iesum Christum data est , templa Domino edificare, et prout melius possumus ornare, eaque diuinis precibus, et sanctis unctionibus suis cum altaribus et uasis, uestibus quoque et reliquis ad diuinum cultum explendum utensilibus deuote et solemniter sacrare, et non in aliis locis quam Deo sacratis ab episcopis, et non a chorepiscopis, qui sepe prohibiti sunt, nisi, ut predictum est, summa exigente necessitate, missas celebrare nec sacrificia Domino offerre debemus.  Et hoc cum summa necessitas agere compulerit, non in domibus, quia in sacris canonibus sacrificia in domibus offerri prohibita sunt, sed in tabernaculis, diuinis  precibus a pontificibus dedicatis, et in mensis Domino sacratis, et sacra unctione a pontificibus delibutis, pro summa, ut prefixum est, necessitate, et non pro libitu cuiusquam et pigritia agatur. Sanctius [Satius] est enim missam non cantare aut non audire quam in his locis ubi fieri non oportet, nisi ut sepe dictum est, pro summa contingat necessitate, quoniam necessitas legem non habet. Unde scriptum est: uide ne offeras holocausta tua in omni loco quem uideris, sed in omni loco quem elegerit Dominus Deus tuus . Et in Exodo legitur: uos uidistis quia de celo locutus sum uobis. Non facietis deos argenteos, neque deos aureos facietis uobis. Altare de terra facietis mihi, et offeretis  super illud holocausta et pacifica uestra, oues uestras et boues in omni loco in quo fuerit memoria nominis mei . Et sicut non alii quam Domino sacrati sacerdotes debent missas cantare, nec sacrificia super altare offerre; sic nec in aliis quam in prefatis Domino sacratis locis missas cantare, aut sacrificia offerre licet [licebit]. Sic autem legitur in concilio Laodicensi capitulo uigesimo sexto. Quod si hi qui non sunt ab episcopis ordinati, tam in ecclesiis quam in domibus exorcisare non possunt, multo magis maioris gradus ministeria, nisi ab eis qui ad eos gradus sunt sacrati, quibus fungi debent, uel officia agi uel sacrificia offerri non licet. Quod autem, ut paulo superius prelibatum est: oblationes in domibus offerri non debent; in eodem concilio capitulo 58,  prohibitum habetur ita.  Non oportet in domibus oblationes celebrari ab episcopis uel presbyteris.



CAP. 62.---Item de eadem re. Ex decretis Clementis pape , cap. 32.

 Hic ergo, hoc est, in presenti uita positos, oportet uos agnoscere uoluntatem et preceptum Dei, ubi agendi et sacrificandi sit locus, quoniam in aliis locis sacrificare, et missas celebrare non licet, nisi in his quibus proprius episcopus iusserit, aut ab episcopo regulariter ordinato, tenente uidelicet ciuitatem, consecrati fuerint [consecratus fuerit]. Aliter enim non sunt hec agenda, nec rite celebranda, docente Nouo et ueteri Testamento. Hec apostoli a Domino acceperunt, et  nobis tradiderunt; hec nos docemus, uobisque et omnibus absque reprehensione tenere, et docere, quibus agendum est, mandamus.



CAP. 63.---Item de eodem. Ex concilio Laodicensi, cap. 58.

Quod non oportet in domibus oblationes celebrari ab episcopis, uel presbyteris.



CAP. 64.---Item de eodem. Ex concilio Aurelianensi, cap. 4.

Audiuimus quod quidam laici in domibus propriis precipiant presbyteris suis missas celebrare, ut inter canum discursus, et scortorum greges sanctitatis mysteria polluantur magis quam consecrentur. Quapropter precipimus, ut nullus presbyter extra ecclesiam presumat missam cantare, nisi forte itineris  necessitas exposcat in tentorio, aut sub dio [diuo] in loco nitido, et longe ab omni immunditia remoto, missas permittimus celebrare, et hec nullatenus sine tabula consecrata.



CAP. 65.---Quod ante horam diei tertiam misse non sint celebrande. Ex epistola Telesphoripape, cap. 6.

Missarum celebrationes ante horam diei tertiam minime sunt celebrande; quia eadem hora et Dominus crucifixus est, et super apostolos sanctus Spiritus descendisse legitur, excepta nocte Natiuitatis.



CAP. 66.---Quod singulis diebus missas in memoriam fidelium defunctorum liceat celebrare. Ex concilio Cabilonensi II, cap. 39.

 uisum preterea nobis est ut in omnibus missarum solemni  tatibus pro defunctorum spiritibus loco competenti Dominus deprecetur. Sicut enim nulla dies excipitur, qua non pro uiuentibus, et pro quibuslibet necessitatibus deprecetur, ita nimirum nulla dies excipi debet quin pro animabus fidelium preces Domino in missarum solemnibus fundantur. Antiquitus igitur hunc morem sancta tenet Ecclesia, ut missarum solemnibus et aliis precibus, Domino spiritus quiescentium commendentur, dicente beato Augustino : Non sunt pretermittende supplicationes pro spiritibus mortuorum, quas faciendas pro omnibus in Christiana et catholica societate laudamus. Defunctis etiam tantis hominibus, eorum sub generali commemoratione suscepit Ecclesia memoriam, ut quibus ad  ista desunt parentes aut filii, aut quicunque cognati uel amici, ab una eis exhibeatur pia matre communi.



CAP. 67.---Quod missa mortuorum pro omnibus Christianis sit cantanda. Ex dictis Dionysii Areopagite.

Dionysius Areopagita dicit, blasphemias Deo facere, qui missas offert pro malo homine. Augustinus dicit, pro omnibus Christianis esse faciendum quia uel eis proficit, aut offerentibus proderit.



CAP. 68.---Ut sicut missarum institutiones in metropoli, sic in omnibus comprouincialibus ecclesiis fiant. Ex concilio Gerundensi, cap. primo.

 Ut institutiones missarum, sicut in metropolitana ecclesia fiunt, ita in Dei nomine in omnibus comprouincialibus ecclesiis,  tam ipsius misse ordo, quam psallendi uel ministrandi consuetudo seruetur.



CAP. 69.---Ut preces et prefationes que in concilio probate non fuerint, non celebrentur. Ex concilio Africano, cap. 64. 

Placuit etiam hoc, ut preces que probate fuerint in concilio siue prefationes, siue commendationes, seu manus impositiones ab omnibus celebrentur, nec alie omnino contra fidem proferantur, sed quecunque cum prudentioribus fuerint collate [collecte] dicantur.



CAP. 70.---Ut nullus presbyter solus missam audeat celebrare. Ex concilio Nannetensi, cap. 30.

 Definiuit sanctum concilium, ut nullus presbyter solus presumat missam celebrare  [cantare]. Cui enim dicit: Dominus uobiscum, Sursum corda, aut Gratias agamus Domino Deo nostro, cum nullus sit qui respondeat; aut, in canone, Et omnium circumstantium, cum nemo adsit. Aut quem inuitat ad orationem, cum dicit Oremus, cum nullus sit qui secum oret? Aut ergo ista penitus reticenda sunt, et non solum non erit perfectum sacrificium, uerum etiam incurret  illam terribilem sententiam: Si quis tulerit de hoc, tollat Deus partem eius de libro uite, aut si hec muris et parietibus insusurrauerit, ridiculosum erit. Quapropter illa periculosa superstitio, maxime a monasteriis monachorum exterminanda est. Prouideant autem prelati ut presbyteri in cenobiis et in aliis ecclesiis cooperatores habeant in celebratione missarum.  Si quis hec transgressus fuerit, ab officio suspendatur.



CAP. 71.---Ut in ecclesia nil aliud agatur, nisi ad quod facta est. Ex dictis sancti Benedicti .

 Oratorium hoc sit quod dicitur, nec ibi quidquam aliud geratur aut condatur quam quod ministeriis conuenit.



CAP. 72.---De eadem re. Ex dictis sancti Augustini.

In oratorio preter orandi psallendique Deo cultum, penitus nichil agatur, ut nomini huic et opera iugiter impensa concordent.



CAP. 73.---Item de eadem re. Ex concilio Laodicensi, cap. 28.

 Quod non oporteat in  domiciliis diuinis, id est in ecclesiis, agapes fieri, et intra domum Domini comedere, et accubitus sternere.



CAP. 74.---Ut nullus in ecclesia tabernas constituat. Ex concilio Carthaginensi, cap. 28.

Ut nulli episcopi uel clerici in ecclesia conuiuentur, nisi forte transeuntes hospitii necessitate illic reficiantur: populi etiam ab huiusmodi conuiuiis, quantum fieri potest, prohibeantur.



CAP. 75.---De eodem. Ex concilio Turonensi,

Perlatum est ad sanctam synodum, quod quidam presbyteri in ecclesiis sibi commissis tabernas  constituunt, ibique per caupones uinum  uendant, aut uendere permittant: et ubi tantummodo orationes et uerbum diuinum, Deique laus debuerat resonare, ibi comessationes et ebrietates fiunt, ibi risus, et plausus, et uerba turpia, ibi rixe et contentiones resultent. Quod quam sit Deo contrarium, Dominus iehsu demonstrat: qui cum uenisset in templum, uendentes et ementes, et nummularios sedentes, facto funiculo, omnes eiecit de templo . Si enim ea que licite uendi uidebantur in templo, et ad hoc emebantur, ut in eodem templo offerrentur Domini, ipse foras eiecit: quid putas de tam pestifera presumptione et Dei contemptu fiet? Et si non solum sacerdotibus, sed etiam omnibus clericis precipitur ne tabernas ingrediantur: quis audire potest, ut ecclesie Dei taberne  fiant? Itaque interdicit per omnia synodus, ne hoc in posterum ullatenus fiat. Quod si factum fuerit, presbyter deponatur, laici communione priuati ab ecclesia quam dehonestauerunt, expellantur. De eadem re ex eodem concilio, cap. 3. Si enim domus Dei domus orationis  uocatur, hoc debet esse quod dicitur, nec ibi aliud debet geri aut recondi. Ubi enim corpus Domini consecratur, ubi angelorum presentia non dubitatur adesse, ubi sanctorum reliquie recondite uenerantur, nec quidquam inhonestum appareat, quod oculos ad oraculum uenientium offendat, ne quid uideatur ibi quod ad lucrum temporale pertineat, sed omnia sancta, omnia munda, et tantummodo ad ecclesiasticum ministerium pertinentia.



CAP. 76.---Quod unicuique fidelium licet oratorium in domo sua habere, missas autem ibi non licet celebrare. Ex concilio Aurel., cap. 3.


 Unicuique fidelium in domo sua oratorium licet habere, et ibi orare, missas autem ibi celebrare non licet.



CAP. 77.---Canticum luxuriosum circa ecclesias et atria omnino prohibendum est. Ex concilio Maguntiensi I, cap. 48.

Canticum turpe atque luxuriosum circa ecclesias, atque in atriis ecclesie omnino contradicimus, quod ubique uitandum est.



CAP. 78.---Sanctorum reliquias in oratoriis uillaribus sine presentia clerici parochiani, non esse ponendas. Ex concilio Epaunensi, cap. 25.

Sanctorum reliquie in oratoriis uillaribus non  ponantur, nisi forsitan clericum cuiusque parochie uicinum esse contingat, qui sacris pignoribus [cineribus] psallendi frequentia famuletur.



CAP. 79.---Sedes episcoporum ad securiora loca propter diuersas necessitates posse transferri. Ex registro Gregorii pape, ad Ioannem Bellitranensem episcopum .

 Temporum qualitas admonet episcopum sedes antiquitus certis ciuitatibus constitutas, ad alia, que securiora putamus eiusdem dieceseos loca transponere, quo et habitatores securius degere, et barbaricum possit periculum facilius declinari. Propterea te Ioannem fratrem cepiscopumque nostrum Bellitranensis ciuitatis, sedemque tuam, in loco qui appellatur Renati ad sanctum Andream apostolum precipimus exinde  transmigrare; quatenus, et ab hostilitatis incursu liberior existere ualeas; et illic consuetudinem solemnium festorum disponas.



CAP. 80.---Tribus de causis loca sanctorum transmutanda esse. Diuus Augustinus.

 Tribus causis loca sanctorum transmutanda sunt. Primo cum necessitas persecutorum loca eorum grauauerit. Secundo cum difficultas locorum fuerit. Tertio cum malorum societate grauantur.



CAP. 81.---Quod in translatione martyrum honor cum eis transmigrat. D. Hieronymus.

Notandum cum transferuntur aliqui de martyribus, cum his honor commigrat; aliis uero transmutatis honor in locis eorum esse non cessat.



CAP. 82.---Quod sanguis martyrum consecrat locum, non locus sanguinem. Ex dictis Augustini.


Sanguis martyrum consecrat locum, non locus sanguinem. Si aliquis dixit: Mea est ecclesia, dices illi quod in Cantico legitur: Una est columba mea, et unus dilectus meus , et dices illi: Apertum est, filium occidi in sinu matris et nutricis sue; tamen scias nutricem tantum pollutam esse pro hac pollutione consecratam, filium autem mortuum esse.



CAP. 83.---Unde dicta sit basilica. Isidorus.

Basileon Grecorum rex erat. Hinc etenim basilica, regalis, quia in primis temporibus reges tantum sepetiebantur in ea. Ideo nomen sortita est. Nam  illis temporibus ceteri homines siue igne combusti, siue aceruo lapidum sepulti sunt.



CAP. 84.---De illis qui domum Dei contemptibilem faciunt. Ex concilio Gangrensi, cap. 5.

 Si quis docet domum Dei contemptibilem esse, et conuentus qui in ea celebrantur, anathema sit.



CAP. 85.---Quid faciendum sit episcopo qui ecclesiam per seculares potestates obtinuerit. Ex canone apostolorum, cap. 31.

 Si quis episcopus secularibus potestatibus usus, ecclesiam per ipsas obtineat, deponatur et segregetur, omnesque qui illi communicant.



CAP. 86.---Quid agendum sit de presbytero, qui alium presbyterum de ecclesia ad quam legitime ordinatus est, per pecuniam abstulerit. Ex concilio Maguntiensi secundo, cap. 5.


Quicunque presbyter per pretium ecclesiam fuerit adeptus, quando contra ecclesiastice regule disciplinam agere dignoscitur, et qui alium presbyterum legitime ad ecclesiam ordinatum per pecuniam expulerit, eamque sibi taliter uindicauerit, omnimodis deponatur.



CAP. 87.---Ut laici presbyteros de ecclesiis non eiiciant. Ex eodem conc., cap. 29.

Ut laici presbyteros non eiiciant de ecclesiis, neque constituant sine consensu episcoporum suorum.



CAP. 88.---Ut nulli absque consensu episcopi liceat presbytero ecclesiam dare uel auferre. Ex concilio Cabilonensi II, cap. 42.

  Inuentum est quod multi arbitrii sui temeritate, et  ducti cupiditate, presbyteris quibuslibet, absque consensu episcoporum suorum ecclesias dant, uel auferunt. Unde oportet ut canonica regula seruata, nullus absque consensu episcopi cuilibet presbytero ecclesiam det. Quam si iuste adeptus fuerit, hanc nonnisi culpa graui, et coram episcopo canonica seueritate amittat.



CAP. 89.---Ut nullus a presbytero propter commendationem ecclesie munus aliquod exigat. Ex concilio Maguntiensi II, cap. 30.

Ut nullus omnino munera exigat a presbyteris propter commendationem ecclesie.



CAP. 90.---Quod deponendus est presbyter qui alicui uel clerico uel laico pro inuestitura ecclesie aliquid dederit. Ex conc. Rothomag., cap. 5.


Sancitum est atque omnibus modis prohibitum, ut si quis presbyter inuentus fuerit alicui clerico aut laico munera dare aut dedisse, aut aliquam [aliam] pecuniam tribuere, ut alterius presbyteri ecclesiam uacantem pretio redimat: pro hac cupiditate seu rapina, seu presumptione, turpis lucri gratia, deiiciatur a clero, et alienus existat a regula.



CAP. 91.---Ut presbyteri per parochias feminas admoneant ut ad altaria linteamina preparent. Ex concilio Remensi, cap. 4.

Ut presbyteri per plebes suas feminis, predicent ut linteamina in altaria preparent.



CAP. 92.---Ut episcopi preuideant quem honorem presbyteri pro ecclesiis dominis suis debeant. Ex concilio Arelatensi, cap. 3.


Ut episcopi preuideant, quem honorem presbyteri pro ecclesiis dominis suis debeant.



CAP. 93.---Ut nullus presbyter ad introitum ecclesie pretia donet. Ex concilio Aurelianensi, cap. 10.

Ut nullus presbyter ad introitum ecclesie xenia donet.



CAP. 94.---Quod predia que presbyter emerit ecclesie esse debent, ad quam nichil habens accessit. Ex concilio Remensi, cap. 6.

Inuestigandum est, si nichil patrimonii habens presbyter quando prouectus est ad ordinem ecclesiasticum, postea emerit predia, cuius iuris sint, quoniam ecclesie ad quam de nichil habenti promotus  est, esse debent, iuxta canonicam auctoritatem.



CAP. 95.---De eadem re. Ex concilio Agathensi, cap. 54.

 Presbyter cum diecesim tenet, de his que emerit ad ecclesie nomen scripturam faciat, ut ab eius quam tenet ecclesie ordinatione non discedat.



CAP. 96.---Ut episcopi, presbyteri, diaconi, uel quicunque clerici predia, que comparauerint, postquam ad aliquam ecclesiam titulati sunt, ecclesie relinquere debeant; de his autem que iure hereditario, uel aliquorum largitione habuerint ad uoluntatem suam disponant. Ex conc. Carthag. III, cap. 49.

  Placuit ut episcopi, presbyteri, diaconi, uel quicunque clerici qui nichil habentes ordinantur, et tempore episcopatus uel clericatus sui, agros uel quecunque predia sui nominis comparant tanquam rerum Dominicarum inuasionis crimine teneantur obnoxii, nisi ad ecclesiam ad quam titulati sunt, eadem ipsa contulerint. Si autem ipsis propria liberalitate alicuius, uel successione cognationis, aliquid euenerit, faciant inde quod uelint. De eadem re. Ex eodem cap. 48. Ut unusquisque presbyter res quas post diem consecrationis acquisierit, proprie ecclesie relinquat. De eadem re. Ex conc. Toletano. Ceterum presbyter, si post ordinationem aliquid acquisierit, illud obseruandum est quod in canonibus de consecratis et nichil habentibus  constitutum est. Ex conc. Remensi, cap. 10. Inquirendum est si aliquis presbyterorum de reditibus ecclesie uel oblationibus ac uotis fidelium alio nomine res comparauerit, et ibi structuras fecerit, uel que ad ecclesiam pertinent ibidem collocauerit, et mulierum frequentationem inibi fieri permiserit, uel  tales mulieres ibidem habuerit, que lanificium suum exerceant, et curam domus agant, et in eadem presbyter frequenter ueniens manserit, et contra decreta canonum hoc malum agat, quia sicut nec suo, ita nec alieno nomine presbyter fenus exercere debet, multo minus fraudem facere de facultatibus ecclesiasticis, quando hoc sacrilegium est, et pars criminis [par crimen]  Iude sit, qui sacras oblationes asportabat et furabatur.



CAP. 97.---Parochias unicuique ecclesie pristina dispositione deputatas, perpetua firmitate inconuulsas permanere debere. Gelas. Max. et Eus. episcopis.

 Licet regulis contineatur antiquis, parochias unicuique ecclesie pristina dispositione deputatas, nulla posse ratione conuelli, ne per consuetudinem pessimam exempli mali temeritate crescente ubique uniuersalis confusio nasceretur: tamen etiam decretis nostris ante non multum temporis destinatis, omnia iussimus que taliter fuerant inuasa restitui. Sed quia temeritas peruadentium, legem sibi putat posse generari: si  sceleri suo pertinaciam retentionis adiungat, ea que inter fratrem et cepiscopum nostrum Constantium Camiscane ecclesie sacerdotem, et directos ab Anconitano pontifice decreuimus, per uos impleri cupimus. Tunc formam in ceteris cognitionibus, que sit sequenda perscripsimus. Nulla igitur presumptione statum parochiarum, qui perpetue etatis firmitate durauit, patimur immutari, quia neque negligentia pontificis, neque temporalis obiectio, que per incuriam forte generatur, nec ignauia faciente consensus, nec subripiente supplicatione preceptio diuellere potest semel diecesim constitutam, ex qua semper ad generationem atque consignationem plebs deuota conuenit.



CAP. 98.---De compositione sacrilegii, et quot modis sacrilegium fieri possit. Ioannes octauus in libro Gothice legis.


Ioannes episcopus seruus seruorum Dei omnibus episcopis, comitibus, uicecomitibus, centenariis, iudicibus catholicis, in Hispania et Gothia, et prouinciis degentibus, omnique populo occidentali catholico, salutem et apostolicam benedictionem. Noueritis, dilectissimi filii, quia nos pro statu sancte Dei Ecclesie iussimus congregari synodale concilium, apud urbem Trecas, ubi sedentibus nobis in corona, uenit ante presentiam nostram filius noster Sineboldus sancte prime sedis Narbonensis episcopus, cum suis suffraganeis episcopis, et detulit nobis librum Gothice legis, ubi nichil habebatur de sacrilegiis,  et in eisdem legibus scriptum, ut cause, quas ille leges non habent, non audirentur a iudicibus illius patrie, atque ita ius sancte Ecclesie suffocabatur ab incolis Gallie, et Hispanie prouinciis. Unde nostra serenitas cum prescriptis episcopis inspectis legibus Romanis ubi habebatur de sacrilegiis, inuenimus ibi a Iustiniano imperatore legem compositionis sacrilegii constitutam, scilicet in quinque libras auri optimi. Sed nos leniorem legem precepimus esse tenendam, que a Carolo est constituta pio principe, de compositione sacrilegii, uidelicet in triginta libras argenti examinati: id est, sexcentorum solidorum summam argenti purissimi; ideoque quisquis inuentus fuerit reus sacrilegii, istam leniorem compositionem emendet ipsis episcopis uel ab  batibus siue personis, ad quos querimonia sacrilegii iuste pertinuerit, et si ipse reus sacrilegii facere noluerit, tandiu excommunicationi subiaceat, usquequo predictam compositionem sexcentorum solidorum persoluat. Et si in hac obstinatione mortuus fuerit, corpus eius cum psalmis et hymnis non deleratur ad sepulturam; et precipimus, ut in fine codicis legis mundane scribatur hec lex. Huc usque lex pape. Sacrilegium enim committitur, si quis infregerit ecclesiam, uel triginta ecclesiasticos passus qui in circuitu ecclesie fuerint: uel in domibus que infra predictos passus fuerint, aliquid inde diripiendo uel auferendo, seu qui iniuriam uel ablationem rerum intulerit, clericis arma non ferentibus uel monachis, siue Deo deuotis hominibus, ecclesiasticis  personis. Non enim capelle que infra ambitum murorum castellorum sunt, mittuntur, uel ponuntur in hac obseruatione. Similiter etiam sacrilegium committitur auferendo sacrum de sacro, uel non sacrum de sacro, siue sacrum de non sacro. Non sacrum uero de non sacro, quia non potest computari in crimine sacrilegii, secundum mundanarum legum censuram debet emendari, uel secundum morem patrie.



CAP. 99.---De duobus episcopis altercantibus de parochia cuiusdam basilice, et quod tricennalis quieta possessio omnem obiectionem excludat.

 Inter memoratos fratres nostros Fulgentium Astigitanum et Honorium  Cordubensem episcopum discursio agitata est propter parochiam basilice cuiusdam, quam horum alter Celtasensem asseruit. Et quia inter utrasque partes hactenus limitis actio uindicata est, cuius quamuis uetusta retentione nullum iuris preiudicium afferret: ideoque ne in dubium ultra inter eos nostra deuocaretur sententia, prolatis canonibus, synodalia decreta perlecta sunt: quorum auctoritas premonet ita oportere inhiberi cupiditatem, ut ne quis terminos usurpet alienos. Ob hoc placuit inter alternas partes inspectionis uiros mittendos, ita ut diecesis possidentis  ecclesie cuius est ius retentionis, sit eternum dominium. Quod et si limes legitimus eamdem basilicam non concludit, et tamen  longi temporis probatur obiecta prescriptio, appellatio presentis episcopi non ualebit, quia illi tricennalis obiectio sitentium imponit. Hoc etiam et secularium principum edicta precipiunt et presulum Romanorum decreuit auctoritas. Si uero infra metas tricennalis temporis extra alios terminos basilice iniusta retentio reperitur, repetentis episcopi iuri sine mora restituetur.



CAP. 100.---Quid immunitatis nomine comprehendatur, et que sit in fracte immunitatis compositio. Ex libro Capitulorum.

Peruenit ad nos quod a quibusdam temeratoribus dicatur non plus immunitatis nomine complecti, quam claustra monasterii: cetera uero quamuis ad casdem ecclesias uel monasteria pertineant, extra  immunitatem esse. Propter hoc uolumus atque decernimus, ut omnes intelligant non solum claustra monasterii uel Ecclesie, atque castitia ecclesiarum sub immunitatis defensione, consistere, uerum etiam domus, et uillas, et septa uillarum, et piscatoria manufacta: et quidquid fossis aut sepibus, uel etiamalio clausarum genere nomine precingitur, eodem immunitatis nomine contineri. Et quidquid infra huiusmodi munimenta ad ius earumdem ecclesiarum uel monasteriorum pertinentia, a quolibet homine nocendi, uel damnum inferendi causa, spontanea uoluntate committitur, in hoc facto immunitas fracta iudicatur. Quod uero in agros, et campos, et siluas, que sine laborationibus sunt, et nullo modo munitione cinguntur, casu  a quibuslibet  hominibus aliquod damnum factum fuerit, quamuis idem ager, aut campus, uel silua ad ecclesiam uel monasterium preceptum immunitatis habentem pertineat, non tamen in hoc immunitas fracta iudicatur: et ideo non sexcentorum solidorum compositione, sed secundum legem que in eodem loco tenetur is multandus est, qui scandalum uel damnum in tali loco fecisse conuictus fuerit.



CAP. 101.---Nullum pretium pro loco sepulture aliquo modo exigendum esse. Gregorius Ianuario episcopo Sardinie .

 Praue nimis et procul est a sacerdotis officio, pretium de terra concessa putredini querere, et de alieno uelle facere luctu compendium.  Hoc autem uitium, et nos postquam Deo auctore ad episcopatus honorem accessimus, de ecclesia nostra omnino uetuimus: et prauam denuo consuetudinem nequaquam usurpari permisimus, memores quia dum Abraham a filiis Ephron, hoc est a filiis Seor, sepulcrum pretio ad humandum corpus coniugis postularet, pretium accipere renuit, ne commodum uideretur de cadauere consecutus . Si ergo tante considerationis paganus uir fuit, quanto magis nos qui sacerdotes dicimur, hoc facere non debemus? unde ne hoc auaritie uitium, uel in alienis denuo tentari presumatur, admoneo. Sed si quando aliquem in ecclesia uestra sepeliri conceditis, si quidem parentes ipsius, uel proximi, uel heredes pro luminaribus sponte quid  offerre uoluerint, accipere non uetamus. Peti uero, aut aliquid exigi omnino prohibemus: ne quod ualde irreligiosum est, aut uenalis  Ecclesia dicatur, aut uos de humanis uideamini mortibus gratulari, si ex eorum cadaueribus studeatis quolibet modo compendium querere.



CAP. 102.---Ne laici presbyteros ab ecclesiis ad quas denominati sunt, expellere audeant. Carolo regi Leo tertius.

Contra sanctorum Patrum censuras uidetur existere, si secularis homo uel laicus, presbyteros ab ecclesiis in quibus tempore ordinationis eorum denominati, uel introducti fuerunt, nitatur expellere.



CAP. 103.---Quod non liceat presbyteris, contempto  episcopo, se ab ecclesiis suis segregare, et alias priuatim uiuere. Ex concilio Antiocheno, cap. 5.

Si quis presbyter aut diaconus, contempto episcopo seipsum ab ecclesia segregauerit, et priuatim apud se collectis populis altare erigere ausus fuerit; et nichilominus episcopo suo exhortante, et semel, et iterum reuocante inobediens exstiterit, hic modis omnibus deponendus est, nec aliquando consequi curationem aut proprium honorem recipere speret. Quod si etiam perseuerauerit perturbans cunctam Ecclesiam, per potestatem que foris est, tanquam seditiosum corripi oportet.



CAP. 104.---De confiniis cemeteriorum, id est quot passus habere debeant. Nicolaus papa, omnibus episcopis.

 De confiniis cemeteriorum  sicut antiquitus a sanctis Patribus statutum est, statuimus: ita ut maior ecclesia per circuitum sexaginta passus habeat: capelle uero uel minores ecclesie triginta. Qui autem confinium eorum confringere tentauerit, aut personam hominis uel bona eius inde abstraxerit, nisi publicus latro fuerit, quousque emendet, et quod rapuerat reddat, excommunicetur.



CAP. 105.---Non oportere subdiaconos sacrarium ingredi et contingere uasa Dominica, cap. 21.

Quoniam non oportet subdiaconos licentiam habere in secretarium siue sacrarium quod Greci diaconion uocant, ingredi, et contingere uasa Dominica.



CAP. 106.---Quod oporteat parochias rusticanas infra terminum eius episcopi permanere, qui eas per triginta annos gubernauit. Ex concilio Chalcedonensi, cap. 16.


 Per singulas ecclesias rusticanas parochias siue possessiones manere immobiles apud eos qui eas retinent episcopos, decreuimus: et maxime, qui eas sine uiolentia iam per triginta annos tenentes gubernauerunt, Si uero intra triginta annos facta fuerit, aut fiat de his altercatio, licere eis qui se dixerint lesos, propter eas mouere apud synodum prouincie certamen. Si quis uero se putat a proprio metropolitano grauari, apud primatem dieceseos, uel apud Constantinopolitane ciuitatis sedem, agat iudicium, sicut dictum est. Si uero quelibet ciuitas per auctoritatem imperialem renouata est, aut si renouetur in posterum ciuilibus et  publicis ordinationibus etiam ecclesiarum parochianarum, sequatur ordinatio.



CAP. 107.---De his qui ad ecclesiam pro reatibus suis confugiunt, quod non sunt abstrahendi, nec de ecclesia uel de ecclesiasticis officinis, uel de atrio, uel de domo episcopi, uel a claustro: nec alicui reconsignari debent, nisi accepta securitate de morte et debilitate.

 In synodo Aurelianensi prima sub Clodoueo rege in qua sederunt episcopi uiginti quatuor de his qui ad ecclesiam pro reatibus suis fugiunt, id constitutum est obseruandum, quod antiqui canones decreuerunt, et lex Romana constituit: ut ab ecclesie atriis, uel a domo episcopi, uel a claustro, quia hec pro immunitate habentur, eos abstrahere omnino  non liceat, sed nec alteri consignare, nisi ad euangelia datis sacramentis de morte, et debilitate, et omni penarum genere sint securi: ita ut ei cui reus fuerit criminosus consignatus, de satisfactione conueniat. Quod si quis sacramenta sua conuictus fuerit uiolasse, reus periurii, non solum a communione ecclesie, uel omnium clericorum, uerum etiam a catholicorum conuiuio separetur. Quod si is cui reus est, noluerit sibi intentione faciente componi, et ipse reus de ecclesia actus timore discesserit, ab ecclesie clericis non requiratur.



CAP. 108.---De raptore qui cum rapta ad ecclesiam confugerit. Ex eodem, cap. 4.

 De raptoribus autem feminarum id constituendum esse censuimus, ut si ad ecclesiam raptor cum rapta confugerit, et feminam  ipsam uiolentiam pertulisse constiterit, statim liberetur de potestate raptoris, et parentibus reddatur: et raptor, mortis uel penarum impunitate concessa, liberam habeat eundi facultatem. Si uero parentes mulieris ecclesiasticis uiris obedire noluerint, excommunicentur.



CAP. 109.---De seruo qui pro qualibet culpa a domino suo ad ecclesiam confugerit. Ex eodem, cap. 5.

 Seruus qui ad ecclesiam confugerit pro qualibet culpa, si a domino pro commissa culpa ecclesiasticum sacramentum susceperit, statim ad seruitium domini sui redire cogatur. Et postquam dato sacramento domino suo fuerit consignatus, si aliquid pro eadem culpa qui accusatur probatus fuerit pertulisse, pro contemptu  Ecclesie, et preuaricatione [priuatione] fidei, a communione, uel conuiuio catholicorum, sicut superius comprehensum est, extraneus habeatur. Si uero seruus pro culpa sua ab ecclesia defensatus sacramentum domini sui clericis exigentibus de impunitate perceperit, exire nolentem a domino liceat occupari.



CAP. 110.---De eadem re. Ex concilio Chalcedon., cap. 5.

Similiter in Matiscensi synodo decretum est, ut hi qui fugiunt suos inimicos, aut in ecclesiam, aut in atrium ecclesie, aut in domum episcopi, aut in claustrum regularium, non inde abstrahantur, nisi prius supra sacra securitate accepta a persecutoribus, de  morte, de debilitate, et omni penarum genere sint securi: etiam si serui sint illorum qui persequuntur eos, ita ut ei cui rei criminosi fuerint, de satisfactione conueniat. Quod si is qui super sacra prius iurauerat, conuictus fuerit iuramentum uiolasse, reus periurii a communione priuetur quousque satisfaciat.



CAP. 111.---Item de eodem. Ex concilio apud Theodonis uillam, cap 11.

 Seruum confugientem ad ecclesiam, seu in atrium ecclesie, aut in officinas regularium fratrum, uel in curtem, aut in domum episcopi, quia hec in antiquis canonibus pro immunitate tenentur, nemo abstrahere audeat, neque inde donare ad penam uel ad mortem, et  honor Dei et sanctorum eius pre omnibus conseruetur: sed rectores ecclesiarum pacem et uitam, et membra eius cum iuramento obtinere studeant, tamen legitime componat quidquid inique fecerat, et si insecutor magistris Ecclesie obedire noluerit canonice constringatur.



CAP. 112.---Item de eadem re. Ex concilio Arausico. cap. 5.

Eos qui ad ecclesiam confugerint tradi non debere, sed loci reuerentia, et intercessione defendi. Si quis autem clericorum mancipia, pro suis mancipiis ad ecclesiam confugientibus, crediderit occupare: per omnes ecclesias districtissima damnatione feriatur.



CAP. 113.---De immunitate ecclesie. Ex concilio Triburiensi, cap. 6.

  Si quis in ecclesie atrio pugnam committit, aut homicidium facit, quidquid pro immunitate uiolata emendandum est, altario soluatur, cuiuscunque fuerit ecclesia illa.



CAP. 114.---De fugientibus ad ecclesiam. Ex concilio Mediomatricis, cap. 2.

 Si quis contumax uel superbus timorem cleri, uel reuerentiam ecclesiarum non habuerit, et fugientem seruum suum, uel quem persecutus fuerit, de atrio ecclesie, uel de porticibus quolibet modo ecclesie adherentibus, per uim abstraxerit: pro immunitate DCCCC solidos episcopo componat: et ipse publica penitentia iuxta iudicium episcopi multetur, ut sit honor Dei et reuerentia  sanctorum, et Ecclesia Dei semper inuicta permaneat.



CAP. 115.---Quod serui fugientes dominos suos ad ecclesiam, intercessionem debent querere, non latebras. Gelasius [Gregorius] Bonifacio episcopo.

 Metuentes famuli dominos, si ad ecclesie septa confugerint, intercessionem debent querere, non latebras: ne hec ipsa presumptio tarditatis temeritatem augeat renitendi. Filius enim noster uir spectabilis Petrus queritur seruum suum in ecclesia Sancti Clementis diutius commorari, cui cum deputasset sacramenta prestari, illum egredi nulla ratione uoluisse. Et ideo directos supradicti hominis de presenti cum eo quem elegerit, esse mittendos, qui cum de impunitate  eius sacramenta prebuerint, cum statim facies ad dominum suum modis omnibus remeare: aut si in hac pertinacia forte perstiterit, post sacramentum sibi prestitum, reddatur inuitus.



CAP. 116.---De eodem. Idem Petro subdiacono Campanie.

Mancipia si qua in monasterium Sancti Seuerini, uel in aliam ecclesiam de ciuitate refugerint, mox ut ad notitiam tuam peruenerit, nullo modo ea illic immorari permittas: sed intra ciuitatem in ecclesiam reuocentur, et si iustam contra dominos suos querelam habuerint, congrua ordinatione de ecclesia exire necesse est: si uero uenialem culpam commiserint, dominis suis, accepto de uenia sacramento, sine mora reddantur.



CAP. 117.---Ut nullus clericorum seruum uel discipulum suum ab ecclesia extrahere audeat, uel flagellare presumat. Ex Herdensi concilio, cap. 8.


 Nullus clericorum seruum aut discipulum suum ad ecclesiam fugientem, extrahere audeat, uel flagellare presumat: quod si fecerit, donec digne peniteat, a loco cui honorem non dedit, segregetur.



CAP. 118.---Ne quis mancipia clericorum pro suis ad ecclesiam profugis occupare audeat. Ex concilio Arausicano, cap. 6.

Si quis mancipia clericorum pro suis mancipiis ad ecclesiam confugientibus crediderit occupanda, districtissima damnatione per omnes ecclesias feriatur. Ex Codicum libro uI, cap. 1, titulo 4. Quicunque fugitiuum seruum in domo uel in agro, inscio domino  eius, susceperit, cum compari alio, uel uiginti solidis reddat.



CAP. 119.---Ut episcopi eos indignos accessu ecclesie iudicent, qui eas uiolauerint. Gelasius Epiphanio episcopo.

Ad episcopos ceteros direximus iussionem ut eos qui ecclesias uiolasse perhibentur, accessu earum iudicent esse non dignos.



CAP. 120.---De eadem re. Gelasius uictori Constantino, Martirio, Felicissimo, Sereno et Timotheo episcopis.

 Frater et cepiscopus noster Epiphanius sua nobis relatione suggessit, Benenatum et Maurum Beneuentane municipes ciuitatis, in contumeliam religionis acerba  nimis et plectibili contumacia prosiluisse: qui confugientem ad ecclesie septa curialem suum, ne illic quidem tutum, aut de iniuria securum esse siuerunt, ausi irruptione temerarie mentis admittere, quod nec potestatibus quidem uel principibus unquam licuit perpetrare, ut hominem in sanctuariis constitutum, captata sacerdotis absentia, reluctantem reclamantemque uiolenter abstraherent; quos quantum nobis sua suggestione patefecit, merito indignos esse sacra communione iudicauit. Et si reuera tanti facinoris constat admissum, nostra etiam auctoritas in hac parte consentit. Nec enim ad supplicandum iure debet admitti, ubi admittere sacrilegium non dubitauit. Nullus etenim intra limina  tante uenerationi deputata utrumque sibi licere existimet, pro sue uoluntatis arbitrio, ut et humilitatem sibi uindicet et furorem. Et ideo, fratres karissimi, supra dictos, si manifesta reos facit conquestio, ab omnibus parochiarum uestrarum ecclesiis nostre preceptionis auctoritate prohibete: ut non solum hi, qui in iniuriam sanctorum locorum prosiluisse probabuntur, merito consequantur pro facti sui qualitate uindictam, uerum etiam ceteri a tali presumptione ultionis istius timore reuocentur.



CAP. 121.---Item de eadem re. Ex concilio Toletano, cap. 12 .

 Pro his qui quolibet metu uel terrore ecclesiam appetunt, consentiente pariter  et iubente Domino nostro Eruigio rege, hoc sanctum concilium definiuit: ut nullus audeat confugientes ad ecclesiam residentes inde abstrahere, aut quodcunque nocibilitatis uel damni seu spoliationis residentibus in loco sancto, inferre: sed esse potius his ipsis qui ecclesiam petunt per omnia licitum in triginta passus ab ecclesie ianuis progredi, in quibus triginta passibus uniuscuiusque ecclesie in toto circuitu reuerentia defendantur [defendatur], sic tamen ut hi qui confugiunt ad eam in extraneis, uel longe separatis ab ecclesie domibus, nullo modo abscedant, sed in hoc triginta passuum numero, absque domorum extranearum receptaculo progredientes, aditum obtinebunt, ut ad inquisite nature usum debitis exeant locis, et nullo teneantur euentu  necessitudinis qui se Dominicis defendendos commiserint claustris. Si quis autem hoc decretum uiolare tentauerit, ecclesiastice excommunicationi subiaceat, et seueritatis regie feriatur sententia. Ipsos tamen qui ad ecclesiam confugium fecerunt, si iuxta priscorum canonum instituta, hi qui eos repetunt sacramenta reddiderint, et sacerdos ecclesie ipsius ab ecclesie non abstraxerit foribus, aut fuga talium si euenerit, sacerdoti querenda est, aut damnorum sententia secundum electionem principis huiusmodi sacerdotibus irroganda.



CAP. 122.---Interdictio communionis facta in Bonifacium episcopum, nisi cito ecclesie restituat quem inde rapuit. Beati Augustini ad Bonifacium epistola .

  Dilectissimo et spectabili uiro filio Bonifacio Augustinus episcopus. Miror quomodo tam subito fidei murum aries ruperit inimici. Noui enim qua religione semper sis Ecclesiam Dei ueneratus. Quo instigante facinore [facere ausus es?] hominem de Ecclesia rapuisti? Tuus si de tuo amico forte presumeret, fugitiuus, posset procul dubio intercessoris causa ueniam promereri. Ergo si amicus intenditur, cur Deus offenditur? Sed si de potestate presumitur, Nabuchodonosor regem intende qui causa superbie in bouem est ex homine commutatus . Non ut confundam te hec scribo, sed ut filium meum carissimum moneo. Ecclesie igitur illesum reuoca, quem ut irreligiosissimus rapuisti. Oblatio uero domus tue a clericis  ne suscipiatur interdixi [indixi]. Communionemque tibi interdico, donec peracta pro ausibus uel errore a me definita tibimet penitentia, et tempore condonato pro hoc facto, corde contrito et humiliato dignum offeras sacrificium Deo.



CAP. 123.---Quod reus ad ecclesiam fugiens accepta securitate mortis et debilitatis, que inique gessit, legitime componere debeat. Ex libro capitulorum .

 Reum ad ecclesiam fugientem nemo abstrahere audeat, neque inde donare ad penam uel ad mortem, ut honor ecclesiarum conseruetur: sed rectores pacem ei et uitam et membra obtinere studeant; tamen legitime componat quod inique fecit.



CAP. 124.---Qui monasterium infringunt, et inde aliquid subtrahunt, sublatum nonies componere debeant, et immunitatem tripliciter. Ex decretis Ioannis pape, cap. 10.


Ut hi qui monasteria, et loca Deo sacrata et ecclesias infringunt et deposita uel alia quelibet exinde abstrahunt, damnum nonies componant, et immunitatem tripliciter, et uelut sacrilegi canonice sententie subiugentur.



CAP. 125.---De his qui domum Dei contemptibilem ducunt. Ex Moguntiensi concilio, cap. 7.

 Quisquis fastu superbie clatus domum Dei ducit contemptibilem, et possessiones Deo sacratas, atque in honorem Dei sub regie immunitatis defensione constitutas, inhoneste tractauerit, uel infringere presumpserit, aut incendia  uel uastationes ausu temerario perpetrauerit, quasi inuasor et uiolator ecclesie Dei, que est domus Dei uiui, a communione omnium fidelium abscidatur.



CAP. 126.---De excommunicatione eorum. Ex concilio Arausicano.

 Canonica instituta et sanctorum Patrum exempla sequentes, ecclesiarum Dei uiolatores, auctoritate Dei et iudicio sancti Spiritus, a gremio sancte matris Ecclesie, et a consortio totius Christianitatis eliminamus quousque resipiscant, et ecclesie satisfaciant.



CAP. 127.---De penitentia eorum qui ecclesias incendunt. Ex decretis Iulii pape.

 Si quis ecclesiam igne  comburit, quindecim annos peniteat, et eam sedule restituat, et pretium suum pauperibus distribuat.



CAP. 128.---De ministris altaris. Ex Laodicensi concilio, cap. 21.

 Non oportet ministros altaris uel quoslibet clericos ad agapen uocatos partes tollere, propter iniuriam que ex hac occasione ecclesiastico ordini poterit deputari.



CAP. 129.---Quod presbyteri parochiani dum ordinantur, libellum officialem a sacerdote suo accipere debeant. Ex Toletano concilio Iu, cap. 26.

 Quando presbyteri in parochiis ordinantur, libellum officialem a sacerdote suo accipiant, ut ad ecclesias sibi deputatas instructi succedant, ne per ignorantiam etiam  in ipsis diuinis sacramentis offendant: ut quando ad litanias, uel ad concilium uenerint, rationem suo episcopo reddant, qualiter susceptum officium celebrent uel baptizent.



CAP. 130.---Presbyteros aut diaconos quando per parochias constituuntur, professionem episcopo suo facere oportere. Ex concilio Toletano Iu, cap. 26.

 Quando presbyteri aut diaconi per parochias constituuntur, oportet eos professionem episcopo suo facere, ut caste et pure uiuant sub Dei timore, ut dum eos tali professione obligauerit, sanctam disciplinam retineant.



CAP. 131.---Ut quicunque episcopus diecesim alterius per triginta annos sine aliqua interpellatione  possederit, eam teneat. Ex concilio Toletano Iu, cap. 33.

 Quicunque episcopus alterius episcopi diecesim annos triginta sine aliqua interpellatione possederit, eam teneat; quia secundum ius legis eius uidetur esse diecesis, et admittenda non est contra eum actio reposcendi, sed hoc intra unam parochiam, extra uero nullo modo, ne dum diecesis defenditur, prouinciarum termini confundantur.



CAP. 132.---De exactione ecclesiarum Galatie prouincie. Ex Toletano concilio, cap. 4.

Non amplius quam duos solidos unusquisque episcoporum priuate prouincie, per singulas dieceses, uel singulas ecclesias, iuxta synodum Bracarensem  annua illatione sibi exspectet inferri: monasteriorum tamen basilicis ab hac solutionis expensione seiunctis. Cum uero episcopus diecesim uisitat, nulli pre multitudine onerosus existat, nec unquam quinquagenarium numerum euectionis excedat, aut amplius quam una die per unamquamque remorandi licentiam habeat. Quicunque uero pontificum eorumdem aliter quam decernimus agendum presumpserit, correctioni procul dubio canonum subiacebit, tanquam constitutionum synodalium transgressor, et priscorum Patrum edicti corruptor.



CAP. 133.---Ne dum parochias suas peragrant episcopi, tyrannidem exerceant, sed cum caritate stipendia exigant. Ex Cabilonensi concilio II, cap. 24.

  Cauendum sane est, ne cum episcopi parochias suas peragrant, quamdam non solum erga subditos, sed erga socios tyrannidem exerceant: nec  non cum caritate, sed cum quadam iactantie temeritate: nec cum gratiarum actione, sed cum quadam iudiciaria inuectione stipendia ab eis exigant. Obseruandum etiam modis omnibus est, ut si quando eis peragrande parochie necessitas incumbit, in confirmandis hominibus, in inquirendis rebus emendatione dignis, in predicatione uerbi Dei, in lucris animarum potius, quam depredandis et spoliandis hominibus et scandalizandis fratribus, operam dent; et si quando eis ad peragendum ministerium suum a fratribus aut a subditis aliquid accipiendum est,  hoc summopere obseruare debent, ne quem scandalizent aut grauent. Tanta ergo in hac re discretio tenenda est, ut et uerbi Dei predicator ubi sumptus proprii desunt, a fratribus accipiat; et iidem fratres illius potentia non grauentur, exemplo apostoli Pauli qui ne quem grauaret, arte et manibus uictum querebat .



CAP. 134.---Quod archidiaconi super presbyteros parochianos nullam dominationem tyrannicam exercere debent. Ibidem, cap. 15.

 Dictum est etiam quod in plerisque locis archidiaconi super presbyteros parochianos quamdam exercent dominationem, et ab eis exigant censum: quod magis ad tyrannidem  quam ad rectitudinis fortitudinem pertinet. Si enim, iuxta apostoli sententiam, episcopi non debent esse dominatores in clero, sed forma facti gregis ex animo ; multo minus isti hoc agere debent, sed contenti sint regularibus disciplinis, et teneant propriam mensuram, et quod eis ab episcopis iniungitur, hoc per parochiam exercere studeant, nichil per cupiditatem et auaritiam presumentes.



CAP. 135.---Quod iureiurando in contentione obtinere debet, qui possessor rei inuentus fuerit. Gelasius Iusto episcopo.

 Dilectio tua quesita omnium fideliter rerum ueritate, si de spatiis quibus memoratur orta contentio, definitio dudum certa processit  intemerata seruetur: alioquin si nichil unquam constiterit terminatum, nunc de perscriptione temporum, si qua pars dissidet [fidit], prebeat sacramentum; ut tamen que hactenus possedisse perhibetur, iusiurandum sinatur offerre.



CAP. 136.---De episcopis Sicilie, quid de parochianis suis exigere debeant. Pelagius Cresconio illustri.

 Illud te modis omnibus uolumus custodire, ne quis episcoporum Sicilie de parochiis ad se pertinentibus nomine cathedratici, amplius quam duos solidos presumat accipere, neque compellere presbyteros aut clerum parochiarum suarum supra uires suas eis conuiuia preparare.



CAP. 137.---Ut clerus qui ab episcopo suo pergrauatur, querimoniam ad metropolitanum deferat. Ex Toletano concilio III, cap. 20.


 Quia cognouimus episcopos per parochias suas non sacerdotaliter, sed crudeliter deseuire, et dum scriptum sit: Forma estote gregi, non ut dominantes in clero , exactiones diecesi sue uel damna infligant; ideoque censemus, excepto, quod ueterum constitutiones a parochiis habere iubent episcopos, ut alia que illis huc usque presumpta sunt, denegentur: hoc est, neque in angariis presbyteri aut diacones, neque in aliquibus fatigentur indictionibus, ne uideamur in Ecclesia Dei exactores potius quam Dei pontifices nominari. Hi uero clerici tam locales quam diecesani, qui se ab episcopo grauari cognouerint, querelas suas ad metropolitanum deferre non differant,  et metropolitanus non moretur eiusmodi presumptiones cercere.



CAP. 138.---Ut non liceat iudicibus clericos uel seruos ecclesie in suis angariis occupare, cap. 21.

 Ecclesiarum seruos, et episcoporum omnium uel clericorum a iudicibus uel actoribus publicis in diuersis angariis fatigari dolemus: propter quod omne consilium a pietate gloriosissimi Domini nostri Iesu poposcit, ut tales deinceps ausus inhibeat, sed serui supradictorum officiorum in eorum usibus uel ecclesie laborent. Si qui uero iudicum aut actorum, clericum aut seruum clerici uel ecclesie, in publicis ac priuatis negotiis occupare uoluerit, a communione ecclesiastica  cui impedimentum facit, efficiatur extraneus.



CAP. 139.---uitam communem inter omnes Christianos uigere debere, maxime inter eos qui in sortem Domini electi sunt: et quod fideles primo pretium, deinde predia sua ad sustentationem communiter uiuentium contulerint. Urbanus in primo decretali suo omnibus Christianis.

 Scimus uos non ignorare, quia hactenus uita communis inter bonos Christianos uiguit, et adhuc Dei gratia uiget, et maxime inter eos qui in sorte Domini electi sunt, id est clericos, sicut in Actibus apostolorum legitur: Multitudinis autem credentium erat cor unum, et anima una, nec quisquam eorum que possidebat aliquid suum esse dicebat, sed erant illis omnia communia.  Et uirtute magna reddebant Apostoli testimonium resurrectionis Iesu Christi Domini nostri; et gratia magna erat in omnibus illis; neque enim quisquam egens erat inter illos; quotquot enim possessores agrorum aut domorum erant, uendentes afferebant pretia eorum que uendebant, et ponebant ante pedes apostolorum. Diuidebatur autem singulis, prout cuique opus erat. Ioseph autem qui cognominatus est Barsabas ab apostolis  leuites, Cyprius genere, cum haberet agrum, uendidit illum, et attulit pretium, et posuit ante pedes apostolorum , etc. uidentes autem summi sacerdotes atque leuite, et reliqui fideles plus utilitatis posse afferre, si hereditates et agros quos uendebant, ecclesiis quibus presidebant episcopi  traderent, eo quod de sumptibus eorum, tam presentibus quam futuris temporibus plura et elegantiora possent ministrare fidelibus communem uitam ducentibus, quam ex pretio eorum, ceperunt predia et agros quos uendere solebant, matricibus ecclesiis tradere, et ex sumptibus eorum uiuere. Ipse uero res in ditione singularum parochiarum episcoporum, qui locum tenent apostolorum, erant, et sunt usque adhuc, et futuris semper debent esse temporibus. E quibus episcopi et fideles dispensatores eorum, omnibus communem uitam degere uolentibus, ministrare cuncta necessaria debent, prout melius potuerint, ut nemo in eis egens inueniatur. Ipse enim res, fidelium oblationes appellantur, quia  Domino offeruntur. Non ergo debent in aliis usibus quam ecclesiasticis, et predictorum Christianorum fratrum uel indigentium conuerti; quia uota sunt fidelium, et pretia peccatorum, atque ad predictum opus explendum Domino tradite. Si quis autem  secus egerit, uideat ne damnationem Ananie et Saphire percipiat , et reus sacrilegii efficiatur, sicut illi fecerunt, qui predictarum rerum pretia fraudauerunt. Memoratis augmentationibus ac cultibus in tantum Ecclesie quibus episcopi president, Domino adminiculante creuerunt, et tantis maxima pars earum abundat rebus, ut nullus sit in eis communem uitam degens, indigens, sed omnia necessaria ab episcopo suisque ministris percipit: ideo ut si aliquis exstiterit modernis aut  futuris temporibus, qui hoc auellere nitatur, iam dicta damnatione feriatur.



CAP. 140.---Qui res ecclesiarum et oblationes fidelium abstulerit, in patrem Dominum, et matrem Ecclesiam peccat, et ideo a liminibus sancte matris Ecclesie pellendus est. Lucius I papa in primo decreto suo, omnibus episcopis tam Gallis, quam Hispanis.

. Sapiens non est omnis qui nocet. Res quoque ecclesiarum nostrarum et oblationes fidelium, quas significastis a quibusdam irruentibus uexari, nobisque et ecclesiis nostris auferri, indubitanter maximum est peccatum, testante Scriptura que ait : Qui abstulerit aliquid patri uel matri, et dicit hoc non esse peccatum, homicide particeps est   Pater ergo noster sine dubio Deus est, qui nos creauit, et mater nostra Ecclesia, que nos in baptismo spiritualiter generauit. Item. Hec fieri prophete, hec apostoli, hec successores eorum, et omnium catholicorum patrum uetant decreta, et tales presumptiones sacrilegia esse diiudicant.  Quorum nos sequentes exempla, omnes tales presumptores, et Ecclesie raptores, atque suarum facultatum alienatores, una uobiscum a liminibus sancte matris ecclesie anathematizatos, apostolica auctoritate pellimus, et damnamus, atque sacrilegos esse iudicamus. Et non solum eos, sed omnes consentientes eis: quia non solum qui faciunt, rei iudicantur, sed etiam qui facientibus consentiunt . Par enim pena et  agentes, et consentientes comprehendit.



CAP. 141.---Pro necessitate temporum diligenti consideratione temperanda esse decreta Patrum. Ex generalibus decretis Gelasii pape, cap. 1 .

 Necessaria rerum dispositione [dispensatione] constringimur, sic canonum paternorum decreta librare, et retro presulum decessorumque nostrorum precepta metiri: ut que presentium necessitas temporum restaurandis ecclesiis relaxanda deposcit, adhibita consideratione diligenti, quantum potest fieri temperemus.



CAP. 142.---Ut cum nulla magna necessitas urget, instituta Patrum inconuulsa permaneant. Idem cap. 2.

  Priscis igitur pro sua reuerentia manentibus institutis que, ubi nulla uel rerum uel temporum perurget angustia, regulariter conuenit custodiri: eatenus ecclesiis que uel cunctis sunt priuate ministris, uel sufficientibus usque adeo despoliate seruitiis, ut plebibus ad se pertinentibus diuina munera supplere non ualeant, tam instituendi quam promouendi clericalis obsequii, sic spatia dispensanda concedimus.



CAP. 143.---De examinando eo qui ad clericale munus accedit. Idem cap. 3.

 Ut si quis etiam de religioso proposito, et disciplinis monasterialibus eruditus, ad clericale munus accedit, in primis eius  uita preteritis acta temporibus inquiratur, si nullo graui facinore probatur infectus, si secundam fortasse non habuerit uxorem, nec a marito relictam [reiectam] sortitus ostenditur.



CAP. 144.---Iure sibi uindicari, quidquid tricennanali lege concluditur. Idem.

 Gelasius Romane Ecclesie episcopus fratribus qui in Sicilia sunt constituti. Illud etiam annecti placuit, ut si  facultates Ecclesie nec non et dieceses ab aliquibus possidentur episcopis, iure sibi uindicent, quod tricennalis lex concludit. Quia et filiorum nostrorum principum ita emanauit auctoritas, ut ultra triginta annos nulli liceat pro eo appellare, quos legum tempus exclusit.



 CAP. 145.---Captiuos redimendos de rebus ecclesiasticis. Gregorius Demetrio [Demetriano] et ualeriano clericis Firmianis .

 Sacrorum canonum instituta, et legalis permittit auctoritas, licite res ecclesiasticas in redemptionem captiuorum impendi. Et ideo quia edocti a uobis sumus, annos fere decem et octo uirum reuerendissimum quemdam Fabium episcopum Ecclesie Firmiane pro redemptione uestra, ac patris uestri Passiui fratris et cepiscopi nostri, tunc uero clerici, nec non matris uestre libras argenti undecim eadem ecclesia hostibus impendisse, atque uos ex hoc quamdam habere formidinem, ne hoc quod datum est a uobis quolibet tempore repetatur.  Huius precepti auctoritate suspicionem uestram preuidimus auferendam, constituentes nullam uos exinde, heredesque uestros quolibet tempore repetitionis molestiam sustinere, nec a quoquam uobis aliquam obiici questionem.



CAP. 146.---De non repetenda possessione per quadraginta annos ab alio possessa. Gregorius Petro subdiacono.

 Si monasterium sancti Theodori, fines de quibus causatio mota est, inconcussis quadraginta annis, possedisse repereris, nullam deinceps, etiamsi quid Romane Ecclesie competere potuit, patiaris sustinere calumniam, sed quietem eorum modis omnibus procura.



 CAP. 147.---Episcopos facultatem ecclesiarum administrare debere, uiduis, pupillis, pauperibus et clericorum stipendia distribuere: sibi uero nichil inde uindicare, nisi quod ad proprios usus tricennaria lege pertinet. 

Gelasius Romane Ecclesie episcopus, dilectissimis et in Christo unanimi caritate connexis fratribus episcopis qui in Sicilia sunt constituti.  Quomodo presulum nostrorum auctoritas emanauit, ut facultates ecclesie episcopi ad regendum habeant potestatem: ita tamen ut uiduarum, pupillorum, atque pauperum, nec non et clericorum stipendia distribuere debeant, hoc eis statuimus dari, quod hactenus decretum est. Reliquum  sibi episcopi uindicent, ut sicut antea diximus peregrinorum atque captiuorum largitores esse possint. Illud quoque adnecti placuit, ut si  facultates ecclesie et dieceses ab aliquibus possideantur episcopis, iure sibi uindicent, quod, tricennaria lex conclusit, quia et filiorum nostrorum principum ita emanauit auctoritas, ut ultra triginta annos nulli liceat pro eo appellare, quod legem tempus exclusit.



CAP. 148.---Nullo obstaculo ante tribunal Christi muniri, qui substantiam ad usus pauperum derelictam contra fas dispergit: et quod anathemate feriatur, quicunque res ecclesie confiscare, uel competere, uel periculosa, aut seua infestatione peruadere presumpserit. De uI. syn Symmachi pape.

 Nec aliquo se ante tribunal Christi obstaculo muniat, qui a religiosis animabus ad substantiam pauperum derelicta, contra fas sine aliqua pietatis consideratione dispergit.  Similiter et hoc ad omnium ecclesiarum notitiam uestra cunctorum exhortatione, et iudicio, censemus peruenire, et ab omnibus firmiter teneri, quia episcoporum res ecclesie esse non dubitantur, si in eorum facultatibus simili fuerit crudelitate grassatum, peruasores rerum memoratarum, predicta canonum districtione feriantur: ut qui moribus propriis ac nulla conscientie castigatione corriguntur, saltem ecclesiastice, et canonice uindicte perfodiantur aculeis. Generaliter uero quicunque res ecclesiasticas confiscare, aut competere,  aut peruadere periculosa aut seua infestatione presumpserit, nisi se citissime per ecclesie de qua agitur, satisfactionem correxerit, perpetuo anathemate feriatur. Similiter et hi qui res Ecclesie iussu uel largitione principum, uel quorumdam potentum, aut quadam inuasione, aut tyrannica potestate retinuerint, et filiis uel heredibus suis, ut a quibusdam iam factum audiuimus, quasi hereditarias reliquerint, nisi cito res Dei admoniti a pontifice, agnita ueritate reddiderint, perpetuo anathemate feriantur. Iniquum enim esse censemus, ut potius custodes chartarum, quam defensores rerum creditarum, ut preceptum est, iudicemur.



 CAP. 149.---De peruasoribus rerum alienarum. Ioannes papa Zacarie archiepiscopo.

 Est etiam in antiquis Ecclesie statutis decretum, ut qui aliena inuadit, non exeat impunitus, sed cum multiplicatione omnia restituat. Unde et in Euangelio scriptum est: Quod si aliquid defraudaui, reddo quadruplum . Et in legibus seculi cautum habetur: Qui rem subripit alienam illi cuius res direpta est, in undecuplum que sublata sunt restituat. Et in lege diuina legitur: Maledictus omnis qui transfert terminos proximi sui, et dicit omnis populus: Amen . Talia ergo non presumantur absque ultione, nec exerceantur absque sua damnatione.



 CAP. 150.---De his qui ecclesiastica priuilegia calcare contendunt. Gelasius Maiorico, Sereno et Ioanni episcopis.

 Qui et humanis legibus in ciuili damnatione calcatis, et reuerentia religionis abiecta, uel ecclesiastica priuilegia calcare contendunt, uel ubilibet in pauperum prosilire dispendium, nec huiusmodi saltem commoniti conuictique nequitiam sopire consentiunt, atque illata sacris rebus detrimenta sarcire, omnino diuini muneris sunt participatione priuandi, ut huius perceptione careant, quod sacras leges habuere despectui



CAP. 151.---Quod episcopo nullo commento liceat res ecclesie alienare et quod priuilegia omni ratione  integra conuenit seruari. Gelasius Iustino archidiacono, et Fausto defensori.

 uolatorane [Wulterane] Ecclesie actus uel patrimonium, quod hactenus comperimus destitutum, uel post damnationem Eucaristi quo fuerat deprauante dispersum, cure uestre decreuimus esse delegandum, ut diligentia, qua uos pro ecclesie utilitatibus existimamus esse uigilantes, predia culture restituatis antique: reuocetis si qua sunt uendita aut donata mancipia, possessiones etiam que ab Eumatio et Oppilione episcopis uel ceteris quouis iure uideritis teneri , nichilominus reuocentur. Sit emptoribus ad eum recursus, qui  presumpsit aliquid de Ecclesie rebus illicita uenditione distrahere: ita ut pensiones annuas ad pontificem deferatis, cui priuilegia sua integra conuenit omni ratione seruari, ut eius dispensatione portiones proueniant consuete: ita ut portionem quartam que ad eos pertinet, sua pontifex ordinatione distribuat, prout cuiusque locum meritumque cognoscit. Pariter etiam ex fidelium oblatione faciendum, ut quartam clericis eroget, pro consideratione sue electionis, antistes: fabricarum etiam portio episcopo sciente et disponente, uestra erogatione pendatur, quatenus nichil penitus in detrimentum alicuius rei patiamini generari. Si quod uero in Ecclesie uestre damnum, aut in his que sunt preceptionis  nostre prohibita, pontificem uestrum uideritis admittere, mox nostris auribus relatione signate, ut quid fieri debeat censeamus. Decimas iusto ordine non tantum nobis, sed maioribus uisum est, plebibusque tantum ubi sacrosancta dantur baptismata, deberi.



CAP. 152.---De rebus que semel Deo consecrate et contribute sunt, quod nullorum principum concessione inuadende et diripiende sunt. Nicolaus Adoni uiennensi archiepiscopo.

 De rebus que semel Deo contribute atque dicate sunt, et postea sub occasione concessionis principum, a quibusdam inuaduntur atque diripiuntur: sancimus, ut prius consulto principe ad resecandum presumptiuam factionem,  et cognoscendum, utrum illius sit concessio an inuasoris presumptio. Quod si principis inordinata fuerit largitio, ipse sit princeps pro emendatione redarguendus.



CAP. 153.---De rebus Ecclesie sine consultu Metropolitani episcopi non alienandis. Ex Carthaginensi concilio u, cap. 8.

 Placuit etiam, ut rem Ecclesie nemo uendat. Quod si aliqua necessitas cogit, hanc insinuandam esse primati ecclesie, ut cum statuto numero episcoporum utrum faciendum sit, arbitretur. Quod si tanta urget necessitas ecclesie, ut non possit ante consulere; saltem post factum curiositatem habeat, et uicinis episcopis hoc ante indicare, et ad concilium referre has ecclesie necessitates.  Quod si non fecerit, reus concilii uenditor teneatur.



CAP. 154.---De manumissis, et per testamentum ecclesie commendatis. Ex Arausico concilio I, cap. 7.

 In ecclesia manumissos, et per testamentum ecclesie commendatos, si quis in seruitutem, uel obsequium, uel ad colonariam conditionem imprimere tentauerit, animaduersione ecclesiastica cercebitur.



CAP. 155.---Quod hi qui oblationes defunctorum retinent, et ecclesiis reddere morantur, quasi necatores egentium Dei iudicio deputantur. Ex uasensi concilio I, cap. 4.

 Qui oblationes defunctorum retinent, et ecclesiis tradere demorantur,  ut infideles, sunt ab ecclesia abiiciendi; quia usque ad exinanitionem fidei peruenire certum est hanc pietatis diuine exacerbationem, quia et fideles de corpore recedentes uotorum plenitudine, et pauperes consolatu alimonie, et necessaria sustentatione fraudantur: hi enim tales quasi egentium necatores iudicio Dei digni habiti sunt. Unde et quidam patrum hoc scriptis suis inseruit, congruente sententia qua ait: Amico quidpiam rapere furtum est, ecclesiam fraudare sacrilegium. 



CAP. 156.---De clericis qui documenta quibus possessio ecclesie firmatur, aut supprimere, aut negare, aut aduersariis tradere presumpserint. Ex Agathensi concilio, cap. 26.

  Si quis de clericis documenta quibus ecclesie possessio firmatur, aut supprimere, aut negare, aut aduersariis fortasse tradere damnabili et punienda obstinatione presumpserit, quidquid per absentiam documentorum damni ecclesie illatum est, de propriis facultatibus reddat, et communione priuetur. Hi etiam qui in damno ecclesie impie sollicitati a traditoribus aliquid susceperint, superiori sententia teneantur.



CAP. 157.---Ut de monachis nullus monasterium nouum nisi permittente episcopo fundare presumat. Ibidem, cap. 27.

(18, q.  Ut de monachis monasterium nouum, nisi episcopo aut permittente aut probante nullus incipere aut fundare presumat.  Monachi etiam uagantes, ad officium clericatus, nisi eis testimonium abbas suus dederit, nec in ciuitatibus nec in parochiis ordinentur.  Monachum, nisi abbatis sui aut permissu, aut uoluntate, ad alterum monasterium commigrantem, nullus abbas suscipere aut retinere presumat; sed ubicunque fuerit abbati suo auctoritate canonum reuocetur. Si enim necesse fuerit clericum de monachis ordinari, cum consensu et uoluntate abbatis presumat episcopus.



CAP. 158.---Ut monasteria puellarum longius a monasterio monachorum collocentur. Ibidem, cap. 28.

 Monasteria puellarum longius a monasterio monachorum, aut propter insidias  diaboli, aut propter oblocutiones hominum collocentur.



CAP. 159.---Ut libertos legitime factos ecclesia si necesse fuerit tueatur. Ibidem, cap. 29.

 Libertos a dominis suis legitime factos ecclesia si necessitas exegerit tueatur. Quod si quis ante audientiam peruadere aut exspoliare presumpserit, ab ecclesia repellatur.



CAP. 160.---Ut episcopus licentiam habeat distrahendi terrulas, et uineolas exiguas, ecclesie minus utiles. Ibidem, cap. 45.

 Terrulas aut uincolas exiguas ecclesie minus utiles, aut longe positas paruas, episcopus sine concilio fratrum  distrahendi habeat potestatem.



CAP. 161.---Presbyteri aut diaconi non audeant  res ecclesie sibi creditas commutare, uel uendere, si autem fecerint honore suo depositi, de proprio illud restituant. Ibidem, cap. 49.

 Diaconi uel presbyteri in parochia constituti, de rebus ecclesie sibi creditis, nichil audeant commutare, uel uendere, quia res Deo sacrate esse noscuntur. Similiter et sacerdotes nichil de rebus ecclesie sibi commisse, ut superius comprehensum est, alienare presumant. Quod si fecerint cuncti in concilio, et ab honore depositi, de suo proprio aliud tantum restituant quantum uisi sunt presumpsisse.  Sane si quis pro qualibet conditione de rebus ecclesie aliquid alienare presumpserit, si de suo proprio tantum ecclesie contulerit, quantum uisus est  abstulisse, tunc demum istud stare licebit, libertos tamen quos sacerdotes uel diaconi de ecclesia sibi commissa se facere uoluerint, actus ecclesie persequi iubemus. Quod si facere contempserint, placuit eos ad proprium reuerti seruitium.



CAP. 162.---Quidquid presbyteri de possessione parochiarum distraxerint, et in comparante et in uendente irritum habendum. Ibidem, cap. 53.

 Quidquid parochiarum presbyter de ecclesiastici iuris possessione dixtraxerit, inane habeatur et uacuum, uenditione comparantis et actione uendentis.



CAP. 163.---De uenditionibus quas abbates facere presumunt. Ibidem, cap. 56.

 De uenditionibus  quas abbates facere presumunt, hec forma seruetur, ut quidquid sine episcopi notitia uenditum fuerit, ad potestatem episcopi reuocetur. Mancipia uero monachis donata, ab abbate non liceat manumitti. Iniustum enim putamus, ut monachis quotidianum rurale opus facientibus, serui eorum libertatis dono [otio] potiantur.



CAP. 164.---Unum abbatem duobus monasteriis non preficiendum, cap. 57.

 Unum abbatem duobus monasteriis interdicimus presidere.



CAP. 165.---Cellulas nouas monachorum, sine notitia episcopi non instituendas. Ibidem, cap. 58.

 Cellulas nouas aut congregatiunculas monachorum absque episcopi notitia,  prohibemus institui.



CAP. 166.---Ut clerici res ecclesiarum diuturna possessione iuri proprio non subscribant. Ibidem, cap. 59.

 Clerici quilibet quantacunque diuturnitate temporis, Ecclesie [al., de Eccl.] remuneratione aliqua possederint, in ius proprium prescriptione temporis non uocentur [reuoc.], dummodo pateat ecclesie rem fuisse; ne uideantur etiam episcopi administrationes prolixas, aut precatorias cum ordinati sunt facere debuisse, aut diu retentas facultates, in ius proprietatis sue posse transcribere.



CAP. 167.---Ut liceat episcopo reditus ecclesie sue, qui eam non multum grauent, ad usus regulariter  uiuentium, peregrinorum, et egenorum assignare. Ex Toletano tertio concilio, cap. 3.

 Hec sancta synodus nulli episcoporum licentiam tribuit res alienare ecclesie, quoniam et antiquioribus canonibus hoc prohibetur. Si quid uero quod utilitatem non grauet ecclesie, pro suffragio monachorum, uel ecclesiis ad parochiam suam pertinentium dederint, firmum maneat. Peregrinorum, uel clericorum, et egenorum necessitati, saluo iure ecclesie, prestare, permittuntur pro tempore, que potuerint.



CAP. 168.---Ut episcopis liceat unam de parochianis ecclesiis in monasterium dedicare. Ex concilio Toletano III, cap. 4.

 Si episcopus unam de parochianis ecclesiis suis in monasterium dedicare  uoluerit, ut in ea monachorum regulariter congregatio uiuat, hoc de consensu concilii sui habeat licentiam faciendi. Qui etiam, si de rebus ecclesie pro eorum substantia aliquid quod detrimentum ecclesie non exhibeat, eidem loco donauerit, sit stabile: rei enim bone statuende sanctum concilium dat consensum.



CAP. 169.---Ut presbyteri, uel quibuscunque res ecclesie commisse sunt, quecunque tempore sue administrationis emerunt, ecclesie per chartam as signare debeant. E Toletano concilio IX, cap. 4.

 Sacerdotes, uel quicunque illi sunt, quibus ecclesiasticarum rerum cura com missa est, quecunque administrationis sue tempore emerint, si de rebus propriis uel uile uel parum habuerint,  ad ecclesie nomen cui presunt, chartarum conficere instrumenta procurent. Non enim conuenit ut ecclesia, que suscepit externum, efficiat in alieno diuitem, et in suo retineat fraudatorem.



CAP. 170.---Si episcopus monasterium facere, uel parochianam ecclesiam ditare uoluerit, licere ei quadragesimam partem de rebus ecclesie, uel centesimam ibidem conferre. Ex concilio Tolet. cap. 5.

 Bone rei dare consultum et presentis habetur uite subsidium, et eterne remunerationis exspectare cernitur premium. Quisquis itaque episcoporum in parochia sua monasterium construere forte uoluerit, et hoc rebus ecclesie cui presidet ditauerit, non amplius ibidem quam quadragesimam partem dare debebit, ut hac temperantie equitate seruata, et cui tribuit competens  subsidium conferat: et cui tollit damna grauia non infligat. Ad ecclesiam uero que monasticis non informabitur regulis, aut quam suis magnificare uoluerit scripturis, non amplius quam centesimam partem census ecclesie cui presidet ibidem conferre licebit; ea tamen cautela seruata, ut unam tantummodo que placuerit ex his duabus remunerationem assumat.



CAP. 171.---Ut episcopus de ea parte que sibi de parochianis ecclesiis debetur, tertiam partem uel eidem ecclesie uel altari si placet, conferre possit. Ex eod. conc., cap. 6.

 Cum preteritis sanctionibus notissimum habeatur, que de rebus parochialium ecclesiarum pars episcopo conferatur,  opportune tamen duximus decernendum, ut si episcopus tertiam, quam de rebus eisdem sanctione pariter sibi debitam nouit, aut ipsi ecclesie cuius res esse patebit, aut alteri ecclesie quam elegit conferre decreuerit, et licitum maneat, et irreuocabile robur eius sententia ferat.



CAP. 172.---Ut episcopus qui res ecclesie uendiderit, et eas de suo restituat, et iudicio episcoporum tanquam furti aut latrocinii reus a suo honore priuetur. Ex concilio Martini pape, cap. 14

 Si quis episcopus nulla ecclesiastice rationis necessitate compulsus, in suo clero, aut forte ubi presbyter non est, de rebus ecclesiasticis aliquid presumpserit uendere, res ipsas ecclesie proprie restaurare cogatur, et in  iudicio episcoporum deiiciatur auditus, et tanquam furti aut latrocinii reus suo priuetur honore.



CAP. 173.---Quid agendum sit de presbyteris, si inuenti fuerint de ministeriis ecclesie aliquid uenundasse. Ex eodem, cap. 17.

 Si quis presbyter, aut diaconus inuentus fuerit aliquid de ministeriis ecclesie uenundasse, quia sacrilegium commisit, placuit eum in ordinatione ecclesiastica non haberi. In iudicio tamen episcopi dimittendus est, si dignus in suo recipi debeat gradu, quia multoties hoc ipsum quod de sacrosancto altario contaminatum est, in episcopi potestate dimissum est.



CAP. 174.---De dotibus et decimis ecclesie. Ex Hispalensi concilio.

Ut unicuique ecclesie mansus integer absque ullo  seruitio attribuatur. Omnes primitias et decimas tam de pecoribus quam de frugibus, diues simul et pauper ecclesiis suis recte offerant. Dicit enim Dominus per prophetam: Apportate omnem decimam in horreo meo, ut cibus sit seruientibus in domo mea . Omnis rusticus et artifex quisque de negotio iustam decimationem faciat. Sicut enim Dominus omnia dedit, ita de omnibus decimam exigit; ut de fructibus agri, ita de nutrimento omni; ut de apibus, ita de melle; ut de agnis, ita de uelleribus et caseis; ut de porcellis, ita de capris, de bubus et equis; ut de minoribus, ita de maioribus exigimus et ceteris. Si quis autem hec omnia non decimauerit, predo Dei est, et fur, et latro, et maledicta que intulit Dominus Cain non recte diuidenti  congeruntur. De his uero omnibus nullus sit qui de sacerdotibus requirat censum, uel aliquod seruitium preter ecclesiasticum.



CAP. 175.---De censu a presbytero non dando. Ex Parisiensi concilio.

Ut secundum canonicam auctoritatem et constitutionem domini imperatoris Ludouici, de agro ecclesiastico et manso, de mancipiis que ipse suis capitulis constituit, uel si quilibet pro loco sepulture aliquid largitus fuerit ecclesie, neque de decimis et oblationibus fidelium cuiquam presbytero aliquem censum persoluere cogat, nec quisquam cuiuslibet ordinis uel dignitatis, exinde quidquam subtrahat, aut redhibitionem quamcunque exigat temporalem. Quod si fecerit, communione usque ad satisfactionem  priuetur, et regia potestate dare cogatur.



CAP. 176.---Culpam esse thesaurum ecclesie redemptioni captiuorum preponere. Gregorius ad dominum [Bonum] episcopum Messanensem .

 Sicut omnino graue est frustra ecclesiastica ministeria uenundare; sic iterum est culpa, imminente huiusmodi necessitate, res maxime desolate ecclesie, captiuis suis preponere, et in eorum redemptione cessare.



CAP. 177.---Ut nullus eius donum suscipiat, qui exheredato filio heredem facere uult ecclesiam. August. In sermone secundo De uita clericorum .

 Quicunque uult exheredato filio heredem facere ecclesiam, querat alterum  qui suscipiat, non Augustinum; imo, Deo propitio, neminem inueniat. Quam laudabile factum sancti et uenerandi episcopi Aurelii Carthaginensis? quomodo impleuit omnium qui sciunt os laudibus Dei? Quidam enim cum filios non haberet neque speraret, res suas omnes retento sibi usufructu donauit ecclesie. Nati sunt illi filii, et reddidit episcopus nec opinanti, que illi donauerat. In potestate habebat episcopus non reddere, sed iure fori, non iure poli.



CAP. 178.---Ibidem, de eadem re.

 Si quis irascitur filio suo, et moriens exheredat eum, si uiueret non eum placarem? non ei filium reconciliare deberem? Quomodo ergo cum filio suo uolo ut habeat pacem, cuius  appeto hereditatem? Sed plane si faciat, quod sepe hortatus sum. Unum filium habet putet Christum alterum; duos habet, putet Christum tertium; decem habet, Christum undecimum faciat, et suscipio.



CAP. 179.---Res terrenas a nullo recte possideri, nisi uel iure diuino, uel humano. Idem in epistola ad uincentium .

 Quicunque uos ex occasione legis huius imperialis, non dilectione corrigendi, sed inimicandi odio persequitur, displicet nobis. Et, quamuis res quecunque terrena non recte a quoquam possideri possit, nisi uel iure diuino  uel iure humano , ideoque res falso appelletis uestras, quas nec iuste possidetis, et secundum  leges terrenorum regum amittere iussi estis; frustraque dicatis, nos in eis congregandis laborauimus, cum scriptum legatis: Labores impiorum iusti edent : sed tamen quisquis ex occasione huius legis quam reges terre Christo seruientes ad emendandam impietatem uestram promulgauerunt, res uestras cupide appetit, displicet nobis. Quisquis denique ipsas res pauperum uel basilicas congregationum, quas sub nomine ecclesie tenebatis , non per iustitiam, sed per auaritiam tenet, displicet nobis. Quisquis pro aliquo flagitio uel facinore proiectum a nobis ita suscipit, sicut suscipiuntur qui  sine crimine apud uos uixerunt, displicet  nobis. Sed nec facile ista monstratis, et si monstretis nonnullos toleramus, quos corrigere uel punire non possumus; neque propter paleam, relinquimus aream Domini; neque propter pisces malos, rumpimus retia Domini; neque propter hedos in fine segregandos deserimus gregem Domini; neque propter uasa facta in contumeliam migramus a domo Domini.



CAP. 180.---Quod ecclesia aurum habeat, non ut seruet, sed ut eroget, et in necessitatibus subueniat. Ambrosius in libro De officiis, libro II, cap. 28.

 Aurum ecclesia habet, non ut seruet, sed ut eroget et subueniat in necessitatibus. Quid opus est custodire, quod nichil adiuuat? An ignoramus quantum auri atque  argenti de templo Domini Assyrii sustulerunt? Nonne melius conflat sacerdos propter alimoniam pauperum, si alia subsidia desint, quam sacrilegus contaminat atque asportat hostis? Nonne dicturus est Dominus: Cur passus es tot inopes fame mori? Et certe habebas aurum, unde ministrasses alimoniam. Cur tot captiui deducti in commercium, nec redempti, ab hoste occisi sunt? Melius fuerat ut uasa uiuentium seruares, quam metallorum, his non posset responsum referri. Quid enim diceres? Timui, ne templo Dei ornatus deesset. Responderet: Aurum sacramenta non querunt, neque auro placent, que auro non emuntur. Ornatus sacrorum, redemptio captiuorum est. Et uere illa sunt uasa pretiosa que redimunt animas a morte. Ille uerus thesaurus  est Domini, qui operatur, quod sanguis eius operatus est. Et post pauca. In his tribus generibus uasa ecclesie, etiam initiata confringere, conflare, uendere licet. Opus est ut de ecclesia mystici poculi forma non exeat, nec ad usus nefarios sacri calicis ministerium transferatur. Ideo primum intra ecclesiam quesita sunt uasa, que initiata non essent, deinde comminuta, postremo conflata, per minutas erogationes dispensata egentibus, captiuorum queque pretiis profecerunt. Quod si desunt noua, et que nequaquam initiata uideantur, in huiusmodi quos supra dixi usus, omnia arbitror pie posse conuerti.



CAP. 181.---De priuilegiis ecclesiarum. Ex Tullensi concilio.

 Sunt forte tales, qui priuilegia de locis Deo dicatis sanctorum manibus confirmata paruipendentes, sibi quia uolunt, non quia possunt excommunicationes usurpatoribus rerum, et facultatum ecclesiasticarum a sanctis Domini intentatas alleuiant, dicentes se pro hoc illata damnatione, id est anathematis uinculo non teneri. De quibus sanctus Gregorius in epistola ad Theotistam patriciam dicit: »Ipsi, inquit, sibi testes sunt, quia Christiani non sunt, qui ligamenta Ecclesie uanis se estimant conatibus soluere, ac per hoc nec absolutionem sancte Ecclesie quam prestat fidelibus, ueram putant, si ligaturas eius ualere non estimant.« Contra quos diutius disputandum non est; quia per omnia despiciendi et anathematizandi sunt, et unde se fallere  ueritatem credunt, inde in peccatis suis ueraciter ligantur.



CAP. 182.---De rerum ecclesiasticarum inuasoribus. Sententia Symmachi pape .

 Indigne ad altare Domini properare permittitur, qui res ecclesiasticas audet inuadere, aut iniuste possidere, aut iniqua seu iniusta defensione in eis perdurat. Debet tamen esse prouisio, ut uinctam admonitio precedat, et res usurpatas iniuste qui abstulit, aut iniuste ablatas retinet, equitate patrocinante legibus restituat. Quod si neglexerit, et necessitas compulerit, demum predonem sacerdotalis districtio maturata percellat. ualde enim iniquum est et ingens sacrilegium, ut quecunque uel pro remedio peccatorum, uel salute animarum  suarum unusquisque uenerabili ecclesie contulerit, aut certe reliquerit, ab his quibus maxime seruari conuenit, id est Christianis et Deum timentibus hominibus, in aliud transferri uel conuerti. Propterea qui hec non preuiderit, et aliter quam scriptum est, predia ecclesiis tradita petierit, uel acceperit, aut possederit, nisi se cito correxerit, quo iratus Deus animas percutit, anathemate feriatur, sitque accipienti, et danti, et possidenti anathema; et institute pene contubernium assiduum, nec aliquo se ante tribunal Christi obstaculo muniat, qui a religiosis animabus ad substantiam pauperum derelicta dispergit.



CAP. 183.---Quid agendum sit de economo, qui res  ecclesie uel ipse alienauerit, uel respiciens alienantem episcopum non prohibuerit. Constitutio septima, cap. 1. 

Nullus sub Romana ditione constitutam ecclesiam uel xenodochium, uel ptochotrophium, uel nosocomium, uel orphanotrophium, uel gerontocomium, uel brephotrophium, uel monasterium tam monachorum, quam sanctimonialium archimandritam habens uel archimandritissam, infestare audeat. Ergo his omnibus non liceat alienare rem immobilem, siue domum, siue agrum, siue hortum, siue rusticum mancipium, uel panes ciuiles, neque creditoribus specialis hypothetice titulo obligare. Alienationis autem uerbum continet uenditionem, donationem, permutationem, emphiteuseos perpetuum  contractum, sed omnes omnino sacerdotes huiusmodi alienatione abstineant; penas timentes quas Leonina constitutio minatur, id est ut is quidem qui comparauit rem loci uenerabilis reddat ei cuius et ante fuerat, scilicet cum fructibus aliisque emolumentis, que in medio tempore facta sunt: economo autem ecclesie prestare omne lucrum quod ex huiusmodi prohibita alienatione senserit; uel si ecclesiam damno affecerit, ita ut in posterum economus non sit, non solum autem ipse, sed successores eius teneantur, siue ipse economus alienauerit, siue respiciens alienantem episcopum non prohibuerit, et multo magis consenserit; tabellionem autem qui talia interdicta instrumenta conscripsit, perpetuo exsilio tradi oportet.



 CAP. 184.---Quod principi per commutationem cum ecclesia contrahere liceat, cap. 2

 Si princeps uoluerit rem immobilem sancto loco prestare, et accipere ab eo aliam rem immobilem, et eo modo permutationem contrahere, liceat hoc facere.



CAP. 185.---Ut is, qui immobilem rem ecclesie comparauit, uel ab aliquo accepit, cum omnibus emolumentis eius, que in medio tempore facta sunt, eam restituat: sed et aliud tantum, quantum accepit pene nomine uenerabili loco componat, et quod nulli liceat nisi principi cum ecclesia commutare, et si creditor rem immobilem ecclesie ad corporalem acceperit detentionem, primo quidem sortem quam dedit cum usuris amittat, deinde ipsam rem cum suis emolumentis uenerabili loco restituat, cap. 5.

  Si quis contra saluberrima iura presentis constitutionis rem immobilem loci uenerabilis comparauerit, primum quidem rei estimationem amittat, et rem quam illicite emerit, restituat cum omnibus emolumentis eius, que in medio tempore facta sunt, et omnia lucro ecclesie, uel alterius loci uenerabilis cedant, et nullam habeat ipse contra ecclesias actionem, sed tantum aduersus economos, uel alias uenditorum personas ex empto iudicium moueat. Nam uenditorum patrimonia emptori subiecta esse equum est, etiamsi uenditio contra presentem legem rei immobilis ad uenerabilem locum pertinentis contracta sit. Alioquin si donatio facta fuerit, tunc is qui liberalitatem interdictam  accepit, non solum ipsam rem cum fructibus suis et causis uenerabili loco constituat, sed etiam aliud quantum accepit pene nomine prestet sanctissimo loco, cuius res donata fuerit ab his, qui res eius administrant. Sin autem titulo permutationis rem loci uenerabilis capiat aliquis, tunc et rem quam accepit reddat, et quam ipse dedit amittat: actione scilicet aduersus personas et patrimonia eorum conseruanda, que cum eo contraxerunt, excepto uidelicet principe, cui secundum prefatam superius diuisionem, permutationem facere rerum immobilium cum sacrosanctis locis permissum est. Sin autem pignus creditor ad corporalem detentionem acceperit, et res immobilis sit que pertinet ad ecclesiam, uel ad alia uenerabilia loca, ueluti domus,  uel pratum, uel ager, uel hortus, uel panes ciuiles, uel mancipia rusticana: nam ea quoque ueluti membra immobilium rerum sunt. Si quis horum aliquid pignoris nomine corporaliter acceperit, prius quidem neque sortem quam dedit, neque usuras quas forte stipulatus est exigat; deinde etiam ipsam rem cum suis emolumentis uenerabili loco restituat. Sed et in hoc casu aduersus economum, uel alios administratores uenerabilium locorum actionibus creditori competentibus, omnia enim que diximus etiam in mulierum monasteriis uel ascetriis obtinere oportet.



CAP. 186.---Ut mutuam pecuniam uenerabilis locus capiat, si qua necessaria et inexcusabilis causa immineat, cap. 6.

  Si qua necessaria causa et inexcusabilis imminet, ut mutuam pecuniam capiat uenerabilis locus, liceat economis etiam res immobiles obligare pignoris iure, tamen ut corporaliter creditoribus non tradantur.



CAP. 187.---Qua pena cercendus sit, qui sancta uasa, uel sacra dona, contra legem uel pignerauerit, uel distraxerit, uel conflauerit, uel quocunque modo alienauerit, cap. 8.

 Eisdem penis cerceri oportet etiam illum, qui sancta uasa, siue sacra dona contra legem uel pignerauerit, uel distraxerit, uel conflauerit, uel quocunque modo alienauerit, excepta uidelicet captiuorum redemptione.



CAP. 188.---Quod nulli liceat per pragmaticam sanctionem  aliquid capere de ecclesiis, aliisque uenerabilibus locis, siue res sint mobiles uel immobiles, cap. 9.

 Nulli liceat per pragmaticam sanctionem aliquid capere, que sacrosanctis ecclesiis, aliisque uenerabilibus locis competunt, scilicet et si immobiles sint, uel mobiles quidem, sed alienari non possunt. Sin autem questor magnificus tale descriptum dictauerit, uel ceteri magistratus intimatione pragmatice forme receperit, unusquisque quinquaginta librarum auri pena multetur. Sin autem religiosi episcopi tales pragmaticas sanctiones contempserint, sine periculo contempsisse cognoscant: nam, si receperint eas, etiam episcopatus honorem amissuros se non dubitent.  Nemini liceat in posterum cuiusquam monasterii uenditionem impiam uel donationem, uel permutationem contrahere, ubi et altare collocatum est, et sacre misse facte et monachica conuersatio. Sin autem aliquid tale fuerit admissum, et quod factum est pro infecto habeatur, et is qui accepit pretium amittat: et qui distraxerit, et rem et pretium reddat sacrosancte ecclesie, et uenerabilibus monasteriis, quorum cura erat, ut alienatum contra leges monasterium rursus in pristinum statum reducerent. Nulli autem licentia sit nec titulo pignorum, nec hypothecarum sacrosanctum obligare monasterium. Nam et si tale aliquid admissum fuerit, refutari oportet, ut iterum in sanctissimo monasterio sacre procedant misse.



 CAP. 189.---Si uenerabilis locus cum alio uenerabili loco permutationem rerum immobilium facere uoluerit, liceat, deliberato prius utriusque loci commodo, cap. 10.

Si uenerabilis locus cum alio uenerabili loco, rerum immobilium permutationem facere uoluerit; si ecclesia cum ecclesia, uel ptochium cum ptochio, uel ecclesia cum ptochio uel monasterio, uel ut simpliciter dixerim: Si uenerabilis locus cum alio uenerabili loco, rerum immobilium permutationem facere maluerit, hocque fieri prosit utrique loco; liceat primatibus eius permutare, decreto tamen prius celebrando apud locorum metropolitanos disceptatione procedente, ut ipsi deliberent an ambabus partibus prosit rerum immobilium permutatio.



 CAP. 190.---Quod non liceat ei qui ecclesiam edificat, quos ipse uoluerit clericos in ea disponere, sed quos episcopus dignos iudicauerit. Consitutio 49, cap. 2.

 Si quis ecclesiam edificauerit, aut clericis annonam ex substantia sua dederit, non liceat ei quos uoluerit clericos in eadem ecclesia facere; sed si uoluerit, quosdam sibi consecrari, offerat eos beatissimo patriarche; et ille si uiderit eos dignos, consecret; et si non probauerit, arbitrio suo reiiciat.



CAP. 191.---Quod non liceat ei qui oratorium in domo sua habet, missas in eo sine iussu episcopi celebrare. Constitutio 50, cap. I.

 Si quis in  domo sua oratorium habuerit, non audeat in eo facere sacras missas, nisi clericos catholice fidei habuerit, qui ei deputentur ex iussu religiosissimi episcopi ciuitatis, uel beatissimi patriarche. Si quis autem aduersus ea fecerit, domus ipsius fisci iuribus addicatur.



CAP. 192.---Ut nullus ecclesiam uel oratorium edificare audeat, nisi prius allocutus episcopum, expensam prefiniat, que ad luminaria, et custodiam oratorii, et alimoniam eorum qui ibi seruituri sunt, sufficiat. Constitutio, cap. 1.

 Nullus audeat edificare ecclesiam uel oratorium antequam ciuitatis episcopus ueniat, et uota faciens sanctissimam crucem infixerit publice in eodem loco procedens, et rem omnibus manifestam faciens: unusquisque  ante edificationem loquatur episcopo, et prefiniat modum quod ad luminaria sacro ministerio apta, et custodiam oratorii, et alimonias eorum qui ibi obseruant, sufficiat: et si hec sufficientia uisa fuerint, faciat prius donationem eorum, et postea domum edificet. Sin autem que ab eo prefinita sunt non sufficiunt ad custodiendum oratorium, equum est uetera oratoria que forte ruinam minantur reparare, cum arbitrio religiosissimi ciuitatis episcopi.



CAP. 193.---Quod quidquid diuini iuris et sacrum est, in nullius sit bonis. Libro II, titulo primo.

 Nullius autem sunt res sacre, et religiose, et sancte. Quod enim  diuini iuris est, id nullius in bonis est. Sacra enim sunt, que rite, et per pontifices Deo consecrata sunt, ueluti edes sacre et dona, que rite ad ministerium Dei consecrata sunt: que etiam per nostram constitutionem alienari et obligari prohibemus, excepta causa redemptionis captiuorum. Item. Sancte quoque res, ueluti murus et porte quodammodo diuini iuris sunt, et ideo nullius in bonis sunt. Ideo autem muros sanctos dicimus, quia pena capitis constituta est in eos, qui aliquid in muros deliquerint.



CAP. 194.---De iure diuino, et iure humano. Aug. tract. 6 in primo cap. Ioannis.

 Quo iure defendis uillas ecclesie? diuino, an humano? Respondeant: Diuinum  ius in Scripturis habemus, humanum in legibus regum. Unde quisque possidet quod possidet? nonne iure humano? Nam iure diuino: Domini est terra, et plenitudo eius . Pauperes et diuites Dominus de uno limo fecit , et pauperes et diuites una terra supportat. Iure ergo humano dicitur, hec uilla mea est, hec domus mea est, hic seruus meus est. Iura ergo humana, iura imperatorum. Quare! Quia ipsa iura humana per imperatores, et reges seculi Deus distribuit generi humano. Post aliquot uersus. Tolle iura imperatorum, et quis audet dicere: Mea est uilla illa, meus est iste seruus, aut domus hec mea est? Si autem ut teneantur ista ab hominibus regum iura fecerunt,  uultis recitemus leges, ut gaudeatis? Ac rursum. Legantur leges, ubi manifeste preceperunt imperatores, eos qui propter Ecclesie catholice communionem usurpant sibi nomen Christianum, nec uolunt in pace colere pacis auctorem, ut nichil nomine Ecclesie audeant possidere. Sed dicitis, quid nobis et imperatori? Sed  de iure humano agitur, et tamen Apostolus uoluit seruiri legibus, uoluit honorari reges, et dixit regem reueremini . Dicere noli, quid mihi et regi? Quid tibi ergo et possessioni? Per iura regum possidentur possessiones. Dixisti. Quid mihi et regi? Noli dicere possessiones tuas, quia ad ipsa iura renuntiasti humana, quibus possessiones possidentur.



 CAP. 195.---Ut cuncta que Deo offeruntur consecrata habeantur. Ex Aurelianensi concilio, cap. 7.

Omnia que Deo offeruntur consecrata habeantur, in uineis, terris, siluis, utensilibus, uestimentis, pecoribus et reliquis possessionibus, et que ecclesiis, sine dubio Christo, qui sponsus est earum, offeruntur.



CAP. 196.---Ut decima nullo modo negligatur. Ex concilio Rothomagensi, cap. 3.

 Omnes decime terre siue de frugibus, siue de pomis arborum Domini sunt, et illi sanctificantur. Boues, et oues, et capre que sub pastoris uirga transeunt, quidquid decimum uenerit, sanctificabitur Domino. Non eligetur neque bonum neque malum, nec altero  commutabitur. Si quis mutauerit, et quod mutat, et quod mutatum est, sanctificabitur Domino, et non redimetur. Sed quia multi inueniuntur decimas dare nolentes, statuimus ut secundum Domini nostri preceptum admoneantur semel, et secundo, et tertio, si non emendauerint, anathematis uinculis constringantur, usque ad satisfactionem et emendationem congruam.



CAP. 197.---De eodem. Ex concilio Moguntiensi, cap. 38.

 Admonemus atque precipimus ut decimas Deo omnino dare non negligatur, quas Deus ipse dari constituit, quia timendum est ut quisquis Deo debitum suum abstrahit, ne forte Deus per peccatum suum auferat ei necessaria sua.



 CAP. 198.---Quod episcopi et abbates decimas de agris, et uineis que ad usum suum uel fratrum stipendium habent, ad parochianas ecclesias persoluere debeant. Ex conc. Cabillonensi II, cap. 19.

 Questi sunt preterea quidam sancti quod essent aliqui episcopi et abbates, qui decimas non sinerent dari ad ecclesias ubi illorum coloni missam audiunt. Proinde decreuit sacer iste conuentus ut episcopi et abbates de agris et de uineis, que ad suum uel fratrum stipendium habent, decimas ad ecclesias deferri faciant. Familie uero ibidem decimas suas ferant, ubi infantes eorum baptizantur, et ubi per totum anni circulum missas audiunt.



CAP. 199.---Decimas Deo et sacerdotibus dandas,  et exemplo patrum Abraham, et Iacob, et auctoritate ueteris et noue legis, et multimoda ratione. Ex concilio Moguntiensi, cap. 8.

 Decimas Deo et sacerdotibus Dei dandas Abraham factis Iacob promissis insinuat. Deinde lex statuit, et omnes doctores sancti commemorant. Et profecto dignum erat ut Isrelite decimas pecorum et frugum omnium et pecuniarum Domino darent, qui eos liberauerat a decem plagis quibus percussit Aegyptios, et in nouissima plaga primogenita cunctorum disperdidit, gratiamque suis prestitit, ut impetratis pecuniis spoliarent Aegyptum. De quibus decimis, Augustinus doctor uenerabilis dicit: Decime ex debito requiruntur. Quid si diceret Deus: Nempe meus est  homo, mea est terra quam colis, mea sunt semina que spargis, mea animalia que fatigas, meus est solis calor; et cum omnia mea sint, tu qui minus accommodas, solam decimam uix merebaris, sed reseruo tibi nouem, da mihi decimam. Si non dederis mihi decimam auferam nouem. Si dederis mihi decimam, multiplicabo nouem. Cum itaque Iudaicus populus preceptum decimarum tanta diligentia obseruaret, ut de quibusque minimis rebus, ruta et cimino, ut ipse Dominus testatur decimas daret, cur non maiori studio plebs euangelica eamdem impleat iussionem, et cui maior est numerus sacerdotum, et sincerior cultus sacramentorum? Ideo ergo dande sunt, ut hac deuotione Dominus placatus, largius prestet que necessaria sunt, sicut  superius ostendimus. Et ut sacerdotes ac ministri ecclesie cura et sollicitudine necessitatum corporalium, sine quibus hec uita transigi non potest, releuati, liberiores fiant ad meditationem diuine legis, et doctrine administrationem, atque spiritualis seruitii uoluntarium expletionem. Et ut munus populi in quotidiana oblatione Domino immoletur, nec non statuta canonica in sustentationem pauperum, et restaurationem ecclesiarum proficiant. Quatuor enim partes iuxta canones debent fieri de fidelium oblationibus ut una sit episcopi, altera clericorum, tertia pauperum, quarta restaurationi ecclesiarum seruetur.



CAP. 200.---Item de decimis. Ex concilio Mediomatricis, cap. 3. 

  Decimas quas populus dare non uult, nisi quolibet munere, ab eo redimantur, ab episcopis prohibendum est ne fiat.



CAP. 201.---Quod partes de decimis fieri debeant, et quota pars ad usum pertineat episcopi. Ex Agrippinensi conc., cap. 6.

Item quod decima que a fidelibus datur, Dei census nuncupanda est, et Deo ex integro reddenda. Cuius tertia pars secundum canonem Toletanum, episcoporum esse debet. Nos uero hac potestate uti nolumus, sed tantum singulis annis quartam partem iuxta usum Romanorum pontificum, et obseruantiam sancte Romane ecclesie de eadem habere uolumus. Quod si quis contentiosus inde repertus  fuerit, siue clericus siue ille laicus sit, communione priuabitur, et synodali censura iudicabitur.



CAP. 202.---Quod ea que ad ecclesiam offeruntur in terris, uineis, mancipiis, peculiis, ad dispositionem episcopi pertineant; que uero ad altare offeruntur, due partes clericorum sint, tertia pars episcopis fideliter deferatur. Ex Toletano concilio. 

 De his que ad ecclesiam a parochianis offeruntur, in terris, in uineis, mancipiis, peculiis, antiquorum canonum instituta seruentur, ut omnia in episcopi potestate consistant. De his autem que altaribus offeruntur, tertia pars fideliter episcopis deferatur, due clericis; decime autem secundum quosdam singulis annis tertia pars,  aut in tertio tota. Sed tamen nos sequentes Romanos, singulis annis quartam partem, aut in quarto totam episcopi recipiant.



CAP. 203.---Quod partes, tam de reditibus, quam de oblationibus fidelium in unaquaque ecclesia faciende sint, et inter quos diuidende. Gelasius eius nominis primus in epist. ad episc. per Lucaniam et Brutiam, cap. 29.

 Quatuor autem tam de reditibus, quam de oblationibus fidelium, prout cuiuslibet ecclesie facultas admittit  conuenit fieri portiones. Quarum una sit pontificis, altera clericorum, tertia pauperum, quarta fabricis est applicanda. De quibus sicut sacerdotis intererit, integram ministris ecclesie memoratam dependere quantitatem: sic clericus  ultra delegatam sibi summam, nichil insolenter nouerit expetendum. Ea uero que ecclesiasticis restaurandis edificiis attributa sunt, huic operi ueraciter prerogata locorum doceat instauratio manifesta sanctorum; quia nefas est si, sacris edibus destitutis, in lucrum suum presul impendia his designata conuertat. Ipsam nichilominus ascriptam pauperibus portionem, quamuis diuinis orationibus se dispensasse monstraturus esse uideatur; tamen iuxta hoc quod scriptum est: Ut uideant opera uestra bona, et glorificent Patrem uestrum qui in celis est , oportet etiam presenti testificatione predicari, et bone fame preconiis non taceri.



CAP. 204.---De eadem re. Ex concilio Nannetensi,  cap. 6.

Instruendi sunt presbyteri pariterque admonendi, quatenus nouerint decimas et oblationes, quas a fidelibus accipiunt, pauperum et hospitum et peregrinorum stipendia, et non quasi suis, sed quasi commendatis uti: de quibus omnibus sciant se rationem posituros in conspectu Dei, et nisi eas fideliter pauperibus, et his quibus iussi sunt administrauerint, damna passuros. Qualiter uero dispensari debeant, canones sancti instituunt, scilicet ut quatuor partes inde fiant, una ad fabricam ecclesie releuandam, altera pauperibus distribuenda, tertia presbyteris siue clericis exhibenda, quarta episcopo reseruanda, ut quidquid exinde iusserit, prudenti consilio fiat.



 CAP. 205.---Ut terminari debeant contentiones inter Christianos orte. Ex decretis Marcellini pape, cap. 3.

Quecunque ergo contentiones inter Christianos orte fuerint, ad ecclesiam deferantur, et ab ecclesiasticis uiris terminentur; et si obedire noluerint, quousque obediant a liminibus sancte ecclesie excludantur.



CAP. 206.---De his qui oblationes parentum, aut testamenta, uel quod ipsi donauerint ecclesie, retinere aut auferre conantur. Ex concilio Agathensi, cap. 4.

 Clerici etiam uel seculares qui oblationes parentum, aut donatas, aut testamentis relictas retinere perstiterint, aut id  quod ipsi donauerint ecclesiis uel monasterus crediderint auferendum, sicut synodus sancta constituit, uelut necatores pauperum quousque reddant, ab ecclesiis excludantur.



CAP. 207.---Quod Deum heredem facere debemus. Sanctus Isidorus.

Augustinus dicit in libro De heredibus: »Noli sub imagine pietatis augere pecuniam, dicens: Filiis meis seruo has res. Quare non potius seruas illi, qui te ex nichilo fecit, qui te pascit, et filios reseruat? Nonne melius Creatori tuo thesaurizabis quam filiis?« Ac rursum: »Qua fronte hereditatem a Christo queris, cum Christum tua hereditate fraudaueris,« qui dixit: Thesaurizate uobis thesauros in celo .



 CAP. 208.---De his qui oblationes defunctorum, aut negant, aut difficulter reddunt. Ex ualentino concilio, cap. 4.

Qui oblationes defunctorum aut negant ecclesiis, aut cum difficultate reddunt, tanquam egentium necatores excommunicentur. De eadem re. Ex decretis Urbani pape, cap. 4. Ipse enim res fidelium oblationes appellantur, quia Deo offeruntur; non ergo debent in alios usus quam ecclesiasticos et predictorum Christianorum fratrum uel indigentium conuerti; quia uota sunt fidelium et pretia peccatorum, atque ad predictum opus explendum Deo tradita: si quis autem, quod absit! secus egerit, uideat ne damnationem Ananie et Saphire percipiat, et reus sacrilegii efficiatur, sicut illi fecerunt  qui pretia predictarum rerum fraudabant, de quibus ita predictis legit in apostolorum Actibus .



CAP. 209.---Ne quis oblationes ecclesie, extra ecclesiam dare uel accipere presumat. Ex Gangrensi conc., cap. 7.

Si quis oblationes ecclesie extra ecclesiam accipere uel dare uoluerit, preter conscientiam episcopi, uel eius cui huiusmodi officia commissa sunt, nec cum eius uoluerit agere consilio, anathema sit.



CAP. 210.---De ead. re. Ex eod. cap. 8.

Si quis dederit uel acceperit oblata, preter episcopum uel eum qui constitutus est ab eo ad dispensandam misericordiam pauperibus, et qui dat et qui  accipit, anathema sit.



CAP. 211.---Ut omnes ecclesie cum dotibus suis, et decimis, et omnibus rebus suis, in potestate episcopi consistant. Ex Cabillonensi concilio, cap. 1.

In sancto Cabillonensi concilio decretum est ut omnes ecclesie cum dotibus suis, et decimis, et omnibus rebus suis in episcopi proprii potestate consistant, atque ad ordinationem suam semper pertineant.



CAP. 212.---Quod tricennalis possessio firma sit. Ex Toletano conc. Iu, cap. 34.

 Sicut diecesim alienam tricennalis possessio tollit, ita territorii possessio conuentum non amittit. Ideoque basilice que noue condite fuerint, ad eum procul dubio  episcopum pertinebunt, cuius conuentus esse constiterit.



CAP. 213.---Ut nullus in ecclesia sepeliatur, nisi pie et iuste uiuendo, talem sibi defuncto locum acquisierit: et ut nullus in ecclesia antiquitus sepultus, nisi sit paganus inde eiiciatur, sed tumuli apparentes ad modum pauimenti demergantur. Ex Meldensi concilio, cap. 9.

Antiquus in his regionibus in ecclesia sepeliendorum mortuorum usus fuit, et plerumque loca diuino cultui mancipata, et ad offerendas Deo hostias preparata, cemeteria siue polyandria facta sunt. Unde uolumus ut ab hac re deinceps abstineatur, et nemo in ecclesia sepeliatur, nisi forte talis sit persona aut sacerdotis, aut cuiuslibet iusti hominis, qui per uite meritum talem uiuendo defuncto locum  acquisiuit. Corpora que in ecclesiis antiquitus sepulta sunt, nequaquam proiiciantur nisi sint paganorum; sed tumuli qui apparent profundius in terra mittantur, et pauimento desuper facto, nullo tumulorum uestigio apparente, ecclesie reuerentia conseruetur. Ubi uero tanta est multitudo cadauerum, ut hec facere difficile sit, locus ille pro cemeterio habeatur, ablato inde altari, et in alio loco constituto, ubi religiose et pure Deo sacrificium offerri ualeat.



CAP. 214.---Quod sepultos in ecclesia, si peccata dimissa non sunt, sacra loca non liberant, sed culpa temeritatis accusat. Augustinus.

Quibus peccata dimissa non sunt, a sacris locis post mortem adiuuari non possunt; quia quos peccata  grauiora deprimunt, si in sacris locis sepelire se faciunt, restat ut de sua presumptione iudicentur, quatenus eos sacra loca non liberent, sed culpa temeritatis accuset.



CAP. 215.---Quod pro loco sepulture nichil exigendum sit, sed si quid proximi et amici defuncti pro redemptione anime dare uoluerint, cum caritate accipiendum. Ex Triburiensi concilio. cap. 16.

 In ecclesiastico libro namque scriptum est: Mortuo non prohibeas gratiam , sciens quia omnes moriemur . Item omnia que de terra orta sunt, in terram conuertentur . Quid terra, terram uendis? Memento quod terra es, et in terram ibis, et quoniam tibi mors futura est, appropriat et non tardat.  Recordare quia hominis non est terra, sed ut Psalmista commemorat: Domini est terra et plenitudo eius . Si terram uendis, inuasione aliene rei reus teneberis. Gratis accepisti a Deo, gratis da pro eo. Quare interdictum sit omnibus omnino Christianis terram mortuis uendere, et debitam sepulturam denegare, nisi forte proximi et amici defuncti propter nomen et redemptionem anime uiri, gratis aliquid dare uelint.



CAP. 216.---Quod prodest sepeliri in ecclesia, cum grauia peccata non deprimunt, alioqui potius ad maiorem cumulum damnationis, quam absolutionem fieri. Greg. quarto lib. Dialogorum, cap. 50.

Cum [quos] grauiora peccata non deprimunt, hoc  prodest mortuis si in ecclesiis sepeliantur, quod eorum proximi quoties ad eadem sacra loca ueniunt, suorumque sepulturam aspiciunt, recordentur, et pro eis Domino preces fundant. Nam quos peccata grauia deprimunt, non ad absolutionem potius, quam ad damnationis cumulum maiorem, eorum corpora in ecclesiis ponuntur. Quod melius ostendimus, si ea que diebus nostris gesta sunt breuiter enarremus. uir namque uite uenerabilis, Felix Portuensis episcopus, in Sabinensi prouincia ortus atque nutritus est. Qui quamdam sanctimonialem feminam in loco eodem fuisse testatur, que carnis quidem continentiam habuit, sed lingue procacitatem atque stultiloquium non declinauit. Hec igitur defuncta, atque in ecclesia sepulta est. Nocte  autem eadem eiusdem ecclesie custos per reuelationem uidit, quia deducta ante sacrum altare per medium secabatur, et pars una illius igni cremabatur, pars autem altera intacta remansit. Cumque hoc surgens mane fratribus narraret, et locum uellet ostendere in quo fuerat igne consumpta, ipsa flamme combustio ita ante altare apparuit in marmoribus, ac si illic eadem femina corporeo fuisset igne concremata. Ex qua re aperte datur intelligi, quia quibus peccata dimissa non fuerint, ad uitandum iudicium sacris locis non ualent post mortem adiuuari.



CAP. 217.---De eadem re. Ibid., cap. 52.

Ioannes quoque uir magnificus in hac urbe locum prefectorum seruans, cuius ueritatis atque grauitatis  sit nouimus: qui mihi testatus est ualerianum patricium in ciuitate que Brixa dicitur fuisse defunctum. Cui eiusdem ciuitatis episcopus accepto pretio locum in ecclesia prebuit, in quo sepeliri debuisset. Qui uidelicet ualerianus usque ad etatem decrepitam leuis ac lubricus exstitit, modumque suis prauitatibus ponere contempsit. Eadem uero nocte qua sepultus est, beatus Faustinus martyr, in cuius ecclesia corpus eius fuit humatum, custodi suo apparuit dicens: uade et dic episcopo, proiiciat hinc fetentes carnes quas hic posuit; quia si non fecerit, ipse die tricesimo morietur. Quam uisionem custos episcopo timuit confiteri, et rursus admonitus declinauit. Die autem tricesimo eiusdem ciuitatis episcopus,  cum uespertina hora sanus et incolumis ad lectum redisset, subita et inopinata morte defunctus est.



CAP. 218.---De eadem re. Ibidem, cap. 53.

Adest quoque in presenti seculo senex uenerabilis, uel pater uenantius Lunensis episcopus, et magnificus Liberius uir nobilissimus atque ueracissimus, qui se scire, suosque homines interfuisse testatur ei rei quam narrat in Genuensi urbe contigisse.  Ibi namque  ualentinus nomine, Mediolanensis Ecclesie defensor, defunctus est: uir ualde lubricus et cunctis leuitatibus occupatus, cuius corpus in ecclesia beati martyris Syri sepultum est. Nocte autem media, in eadem ecclesia facte  sunt uoces, ac si aliqui uiolenter ex ea repellerentur ac traherentur foras. Ad quas nimirum uoces currebant custodes, et uiderunt duos quosdam teterrimos spiritus, qui eiusdem ualentini pedes quadam ligatura strinxerant, et eum ab ecclesia clamantem ac nimium uociferantem foras trahebant. Qui uidelicet territi ad sua strata sunt reuersi. Mane autem facto aperuerunt sepulcrum in quo idem ualentinus positus erat, eiusque corpus non inuenerunt. Cumque intra ecclesiam quererent ubi proiectum esset, inuenerunt eum in sepulcro alio positum ligatis adhuc pedibus, sicut de ecclesia fuit abstractum. Ex qua re, Petre, collige, quia hi quos peccata deprimunt grauia, si in sacro loco sepeliri se faciunt, restat etiam ut de sua presumptione iudicentur, quatenus  eos sacra loca non liberent, sed etiam culpa temeritatis accuset.



CAP. 219.---Ibidem, de eadem re, cap. 54.

Nam quid quoque in hac urbe contigerit, tinctorum qui hic habitant multitudo testatur: quod cum quidam artis corum primus defunctus fuisset, intra ecclesiam beati Ianuarii martyris, iuxta portam sancti Laurentii a coniuge sua sepultus est. Sequenti autem nocte, ex sepultura eadem, audiente custode, eius spiritus cepit clamare: Ardeo, ardeo. Cum uero has diu uoces emitteret, custos hoc eius nuntiauit coniugi. Uxor uero illius eos qui diligenter inspicerent, eiusdem artis uiros transmisit ad ecclesiam, uolens agnoscere qualiter eius corpus esset in sepulcro, de quo talia clamarent. Qui aperientes sepulcrum  uestimenta quidem intacta repererunt : corpus uero illius omnino non inuenerunt, ac si in eodem sepulcro positum minime fuisset. Ex qua re colligendum est, qua ultione anima eius damnata sit, cuius et caro est ab ecclesia proiecta. Quid igitur sepultis sacra loca prosunt, quando hi qui indigni sunt, ab eisdem sacris locis diuinitus proiiciuntur?



CAP. 220.---Ut corpora defunctorum in ecclesia non sepeliantur, sed si necesse sit, deforis circa murum. Ex Bracarensi concilio I, cap. 36.

Item placuit ut corpora defunctorum nullomodo intra basilicam sepeliantur, sed si necesse est deforis circa murum basilice sepeliantur. Nam si firmissimum  hoc priuilegium usque nunc retinent Gallie ciuitates [manet ciuitates], ut nullo modo intra ambitum murorum ciuitatum cuiuslibet defuncti corpus sit humatum, quanto magis uenerabilium martyrum debet reuerentia obtineri!



CAP. 221.---De eadem re. Ex Meldensi concilio, cap. 10.

Ut nemo quemlibet mortuum in ecclesia, quasi hereditario iure, nisi quem episcopus aut presbyter pro qualitate conuersationis et uite dignum duxerit, sepelire presumat; nec quisquam ossa cuiuslibet mortui de sepulcro suo eiicere, aut sepulturam cuiusquam temerario ausu quoquo modo uiolare, sed  unumquemque in loculo sibi a Deo parato atque concesso, aduentum sui iudicis prestolari concedat.



CAP. 222.---Nihil pro sepeliendis corporibus exigendum. Ex Nannetensi concilio, cap. 11 .

 Precipiendum secundum canonum auctoritatem, ut de sepulcris, et hominibus sepeliendis nichil muneris exigant, nisi forte qui sepelitur, uiuens iusserit ecclesie in cuius atrio sepelitur, de suis rebus aliquid tribuere, aut etiam post mortem illius quibus commissum est, cuius eleemosynam facere, de rebus illius aliud exigatur, siue ab illis qui locis et uicis presunt. Prohibendum est etiam secundum maiorum instituta, ut in ecclesia nullatenus sepeliantur, sed in atrio, aut in porticu,  aut in exedris ecclesie, intra ecclesiam uero, aut prope altare ubi corpus et sanguis Domini conficitur, nullatenus habeant licentiam sepeliendi.



CAP. 223.---Quod conueniens sit, uxorem cum uiro suo eodem sepulcro sepeliri. Hieronymus  .

 Ebron dicitur esse ciuitas trium uirorum, quia in ea sepulti sunt tres patriarche in spelunca duplici, cum tribus uxoribus suis, id est Abraham et Sara, Isaac et Rebecca, Iacob et Lia, preter ipsum Adam et Euam uxorem eius. Tobias dicit ad filium suum: Cum acceperit Deus animam meam, corpus meum sepelies, et honorem habebis matri tue omnibus diebus, et cum ipsa compleuerit tempus, sepelies eam iuxta me  in uno sepulcro.



 CAP. 224.---De eadem re. Idem.

Quos coniungit unum coniugium, coniungat unum sepulcrum; quia una caro est; et: Quod Deus coniunxit, homo non separet .



CAP. 225.---Item de ead. re. Augustinus.

 Unaqueque mulier sequatur uirum suum, siue in uita, siue in morte.



CAP. 226.---Ut sepultura non separet eos quorum mens una fuit in Domino. Gregorius, cap. 34, lib. II Dialogorum.

Soror sancti Benedicti sepulta est in sepulcro, quod ipse sibi parauerat, ut quorum mens una semper fuit in Domino, eorum quoque corpora sepultura non separaret. Ita in primo connubio coniuncti, quia una et eadem caro est, in uno sepulcro sepeliantur.



 CAP. 227.---Ut non ualeant precarie uel commutationes uiduatarum ecclesiarum. Ex concilio Beluacensi presente Ludouico, cap. 10.

Ut precarie et communicationes, tempore uiduatarum ecclesiarum facte ab his, qui loca episcoporum occupauerant, rescindantur, et cum auctoritate ecclesiastica uel ciuili, si faciende sunt, fiant.



CAP. 228.---De eadem re. Ex concilio eodem, cap. 11.

 Precarie a nemine de rebus ecclesiasticis fieri presumantur, nisi quantum de qualitate conuenienti dat ex proprio,  duplum accipiatur ex rebus ecclesie, in suo tantum qui dederunt nomine, si res proprias et ecclesiasticus usu fructuario tenere uoluerint. Si autem res proprias ad presens dimisit, ex rebus ecclesiasticis triplum fructuario usu in suo tantum quis nomine sumat, quia sic eas quemque tractare oportet, ut alienarum dispensatorem conuenit, non propriarum largitorem.



CAP. 229.---Idem de eadem re. Ex eodem concilio, cap. 12.

A nulla potestate quis cogatur facere precariam de rebus Deo et sanctis eius dicatis, cum ratio et usus obtineat neminem, cui non uult contra utilitatem et rationem prestitum de proprio facere beneficium.



 CAP. 230.---De eadem re. Ex eodem concilio, cap. 13.

 Ut precarie de quinquennio in quinquennium secundum antiquam consuetudinem et auctoritatem renouentur.



CAP. 231.---De donatione uel uenditione uel commutatione rei ecclesiastice. Ex concilio Carth. Iu, cap. 32.

 Irrita erit episcoporum donatio, uel uenditio, uel commutatio rei ecclesiastice absque collaudatione, et subscriptione clericorum.



CAP. 232.---De commutationibus ecclesiasticarum rerum. Ex Beluacensi concilio.

 Ut commutationes rerum ecclesiasticarum ualde  caueantur, et subtilissime, si aliquo modo fieri debent, inspiciantur. Que autem inconsulte facte sunt, iuxta decretum canonicum Hilarii pape, quas illicite decessor episcopus amiserit, uel ab aliis illicite commisse sunt, ab eo qui successor est, emendentur.



CAP. 233.---De eadem re. Ex Maticensi concilio, cap. 4.

A sancta synodo decretum est, et imperialis auctoritas denuntiat, ne commutationes rerum uel mancipiorum ecclesiasticorum quelibet persona sine licentia et consensu religionis, presumat facere.



CAP. 234.---De commutatione ecclesiasticorum mancipiorum. Ex concilio apud Carisiacum [al. Siluanectum], cap. 2.

 Ne mancipia ecclesiastica quisquam nisi ad libertatem commutet, ut uidelicet mancipia que pro ecclesiastico homine dabuntur, in ecclesie seruitute permaneant, et ecclesiasticus homo qui commutatur, perpetua libertate fruatur. Quod enim semel Domino consecratum est, ad humanos usus iam transferri non potest. Ait enim lex: Si quis mutauerit, et quod mutatum est sanctificabitur Domino .



CAP. 235.---De eodem. Ex eodem concilio, cap. 3.

 Iniustum uidetur et impium, ut mancipia que fideles uiri seu femine pro remedio anime sue Deo et sanctis eius consecrarunt, cuiuscunque muneris mancipio uel commutationis  commercio, iterum in secularium seruitutem redigantur, cum auctoritas canonica seruos fugitiuos tantummodo distrahi permittat? et ideo omnes rectores ecclesiarum summopere caueant ne unius eleemosyna alterius peccatum fiat, et absurdum est ut ex ecclesiastica dignitate seruus decedens humane obnoxius sit seruituti.



CAP 236.---De regularibus preceptis super precariis ecclesiasticis non admittendis. Ex concilio apud sanctum Medardum, cap. 11.

Precepta regalia super precariis ecclesiasticis fieri nec ratio sinit, nec auctoritas quolibet modo permittit, quoniam precepta in iure ecclesiastico firmare indignum iudicatur: necesse est ut maiestas regia nonnisi ab ecclesiastico rectore petatur,  id est ut custos ecclesie solertissime caueat ne sui ordinis et ecclesiastice commutationis forte immemor, contra auctoritatem preceptum regium pro quacunque assentatione fieri petat. Quod et si fecerit non audiatur. Si autem et obtinuerit, regali districtione, episcopali iudicio idem rescindatur, et petitor iniustus pro principis iniusta suggestione digne corripiatur.



CAP. 237.---De episcopo qui mancipium ecclesie manumitti desiderat. Ex concilio Toletano Iu, cap. 67.

 Episcopus qui mancipium iuris ecclesie non retento ecclesiastico patrocinio manumitti desiderat, duos meriti eiusdem et peculii, coram concilio ecclesie cui preeminet, per commutationem subscribentibus sacerdotibus offerat,  ut rata et iusta inueniatur definitio commutantis. Tunc enim liberam manumissionem sine patrocinio condere poterit, quando eum quem libertati tradere disponit, iam iuri proprio acquisiuit. Huiusmodi autem liberto aduersus ecclesiam cuius iuris exstitit, accusandi uel testificandi denegetur licentia. Quod si presumpserit, placet ut stante commutatione in seruitutem propriam ecclesie reuocetur.



CAP. 238.---Ut sacerdotibus qui res suas ecclesie relinquunt, aut aliqua predia uel familias ecclesie conquirunt, liceat aliquos si placet de familia eiusdem ecclesie manumittere. Ex eodem conc. cap. 68.

Consensus totius concilii definiuit ut sacerdotibus qui aut res suas ecclesie relinquunt, aut nichil habentes  aliqua tamen predia aut familias ecclesiis suis conquirunt, liceat aliquos de familiis eiusdem ecclesie manumittere, iuxta rei collate modum quem antiqui canones decreuerunt, ita ut cum peculio et posteritate sua si ingenui sunt, sub patrocinio ecclesie maneant, utilitates iniunctas sibi iuxta quod potuerint, prosequentes.



CAP. 239.---Ut presbyteri rem ecclesie uendere non presumant. Ex Carthaginensi concilio u, cap. 4.

 Item placuit ut presbyteri non uendant rem ecclesie ubi sunt constituti nescientibus episcopis suis, quomodo et episcopis non liceat uendere predia ecclesie ignorante concilio uel presbyteris suis. Non habenti ergo necessitatem, nec  episcopo liceat rem matris ecclesie ignorante concilio uel presbyteris, suis titulis usurpare.



CAP. 240.---De eadem re. Ex Bracarensi concilio I, cap. 17.

 Si quis presbyter aut diaconus inuentus fuerit de ministeriis ecclesie, ignorante concilio, aliquid uendidisse, quia sacrilegium commisit, placuit eum in ordinatione ecclesie non haberi; in iudicio tamen episcopi dimittendum siue dignus in suo recipi gradu.



CAP. 241.---Quid agendum sit de episcopo qui res ecclesie uendiderit. Ex eodem concilio, cap. 31.

 Quicunque presbyter de iure tituli sui quolibet modo aurum, argentum uel gemmas, uestes quoque si sunt, uel si accesserint aliqua  mobilia ad ornamenta aliquid in perpetuum alienare tentauerit donator, alienator ac uenditor, honoris sui amissione multetur.



CAP. 242.---De eadem re. Ex eod. concilio, cap. 14.

 Si quis episcopus nulla ecclesiastice rationis necessitate compulsus, in suo clero, aut ubi forte non est presbyter, de rebus ecclesiasticis aliquid presumpserit uendere, res ipsas ecclesie proprie restaurare cogatur, et in iudicio episcoporum deiiciatur auditus, atque furti et latrocinii reus, suo priuetur honore.



CAP. 243.---Quod quantitas rei ecclesiastice sicut remedium uenie tribuit conferenti, ita damnum rite preparet fraudatori. Ex Tolet. conc. cap. 33.

Omnis itaque rei ecclesiastice quantitas, sicut  remedium uenie tribuit conferenti, ita damnum rite preparat fraudatori. Et ideo nullus sacerdotum uel ministrorum ex rebus ecclesie, que in quibuscunque locis a fidelibus largiuntur, aliquid auferat, et iuri suo aut cathedre proprie unitati connectat. uerum ut huius rei soliditas potior habeatur, propinquis eius qui construxerunt uel ditauerunt ecclesiam, licitum sit hanc bone intentionis habere solertiam, ut si sacerdotem uel ministrum aliquid ex rebus collatis preuiderint defraudare, aut commonitionis honesta conuentione compescant, aut talia episcopo aut iudici corrigenda denuntient. Quod si talia episcopus agere tentat, metropolitano eius hec insinuare ne differant. Ipsis tamen heredibus  in eisdem rebus non liceat quasi iuris proprii potestatem preferre, non rapinam, non fraudem inferre, uel ingerere, non uiolentiam quamcunque presumere. Si quis hec monita temerare presumpserit, et male rapta cum confusione restituet, et excommunicationis annue sententiam sustinebit.



CAP. 244.---De libertis qui ab ecclesie patrocinio discesserunt. Ex conc. Tol. Iu, cap. 70.

 Liberti ecclesie qui a patrocinio eius discedentes quibuslibet personis adheserunt, si admoniti redire contempserint, manumissio eorum irrita sit; quia per inobedientie contemptum ingrati actione tenentur.



CAP. 245.---De libertis ecclesie. Ibidem. cap. 69.

 Liberti ecclesie, quia nunquam moritur eorum matrona, a patrocinio eiusdem  nunquam discedant, nec posteritas quidem eorum, sicut priores canones decreuerunt. Et ne forte libertas eorum in futura prole non pateat, ipsaque posteritas naturali ingenuitate obnitens sese ab ecclesie sancte patrocinio non subtrahat, necesse est ut tam iidem liberti, quam ab eis progeniti professionem episcopo suo faciant, per quam se ei familia ecclesie liberos esse fatentur eiusque patrocinium non relinquant, sed iuxta uirtutem suam obsequium ei uel obedientiam prebeant.



CAP. 246.---De libertis qui a quibuscunque manumissi sunt. Ex eod. conc., cap. 71.

 Liberti a quibuscunque manumissi sunt, atque ecclesie patrocinio commendati existunt, sicut regule antiquorum Patrum constituerunt,  sacerdotali defensione a cuiuslibet insolentia protegantur, siue in statu libertatis eorum, seu in peculio quod habere noscuntur.



CAP. 247.---De manumissis in ecclesia. Ex Arausico concilio I, cap. 7.

In ecclesia manumissos, uel per testamentum ecclesie commendatos, si quis in seruitutem, uel in obsequium, uel ad colonariam conditionem imprimere [reuocare] tentauerit, animaduersione ecclesiastica cercebitur.



CAP. 248.---De fugitiuis ecclesiasticis seruis. Ex Toletano concilio.

Fugitiuos etiam seruos ecclesiasticos, domos suas aut familias deserentes, qui etiam si reuocati fuerint, teneri non possint simili ratione, ab episcopo si uoluerit, aut si illi ita meruerint, distrahantur.



 CAP. 249.---De episcopis qui nichil ecclesie sue conferunt, et ex familia ecclesie liberos facere presumunt. Ex eod. concilio.

Episcopi qui nichil ex proprio suo ecclesie Christi conferunt, liberos ex familiis ecclesie, ad condemnationem suam facere non presumant. Impium est enim, ut qui res suas ecclesie Christi non contulerit, damnum ecclesie inferat. Tales igitur libertos successor episcopi absque aliqua oppositione ad ius ecclesie reuocabit.



CAP. 250.---Quid in ecclesia legi debeat. Ex Aurelianensi conc., cap. 3.

Nihil aliud in ecclesia legatur, aut cantetur, nisi que auctoritatis diuine sunt, et Patrum orthodoxorum sanxit auctoritas. Nec falsa angelorum nomina  colant, sed ea tantum que prophetica, et euangelica docet Scriptura, id est Michel, Gabriel, Raphel



CAP. 251.---Excommunicandos esse eos qui libros famosos in ecclesia legunt. Ex conc. Elibertino, cap. 52.

Si qui inuenti fuerint libros famosos et ignotos in ecclesia legere uel cantare, excommunicentur.



CAP. 252.---De mulieribus que clam concipiunt. Ex Maticensi conc., cap. 6.

In hoc sancto concilio decretum est ut unusquisque presbyter in sua plebe publice annuntiet, ut si aliqua femina clanculo corrupta conceperit, nequaquam filium aut filiam suam interficiat; sed quocunque preualet ingenio ante ianuas ecclesie partum deportari ibique poni faciat, ut coram sacerdote in  crastinum delatus ab aliquo fideli suscipiatur, et enutriatur, et tali ex causa homicidii reatum, et quod maius est parricidium euadat. Nam, qui filium aut filiam interficit, parricida omnino destinetur.



CAP. 253.---De infantibus in adulterio natis, et ad ecclesiam expositis. Ex Arelatensi II conc., cap. 32.

Si expositus ante ecclesiam, cuiuscunque fuerit miseratione collectus, contestationis ponat epistolam: ut si is qui collectus est intra decem dies quesitus, agnitus non fuerit, securus habeat qui collegit. Sane qui post predictum tempus calumniator exstiterit, ut homicida ecclesiastica districtione damnabitur, sicut Patrum sanxit auctoritas.



CAP. 254.---De eadem re. Ex uasensi concilio,  cap. 9.

De expositis quia collata ab omnibus querela processit, eos non iam misericordie sed canibus exponi, quos colligere calumniarum metu, quamuis inflexa preceptis misericordie mens humana detrectet, id obseruandum est, ut secundum statuta fidelissimorum Augustorum, piissimorumque principum quisquis expositum colligit, ecclesiam contestetur, contestationem colligat. Nihilominus de altario Dominico die minister annuntiet, ut ecclesia sciat expositum esse collectum, ut intra dies decem, ab expositionis die expositum recipiat. Si quis se probauerit agnouisse, collectori pro ipsorum decem dierum misericordia prout maluerit ad presens tribuat, aut in perpetuum cum Dei gratia, si uoluerit  possideat. Si quis expositorum hoc ordine collectorum repetitor, uel calumniator exstiterit, homicida habendus est.



CAP. 255.---Si sacerdotes oblationes fidelium, ab ecclesia auferunt, et in suos usus conuertunt. Ex concilio Toletano , cap. 32.

Auaritia radix est cunctorum malorum , cuius sitis etiam sacerdotum mentes obtinet. Multi enim fidelium in amore Christi et martyrum, in parochiis episcoporum basilicas construunt, oblationes conscribunt; sacerdotes hec auferunt, atque in usus suos conuertunt. Inde est quod cultores sacrorum deficiunt, dum stipendia perdunt, inde basilicarum labentium ruine non reparantur, quia  auaritia sacerdotali omnia auferuntur.  Pro qua re constitutum est a presenti concilio episcopos ita dieceses suas regere, ut nichil ex earum iure presumant auferre, sed iuxta priorum conciliorum auctoritatem tam de oblationibus quam de decimis, et de tributis ac frugibus tertiam consequantur. Quod si amplius quidpiam ab eis presumptum fuerit, per concilium restaurentur, appellantibus ipsis conditoribus, aut certe propinquis eorum, si iam illi a seculo discesserunt.  Nouerint autem conditores basilicarum in rebus quas eisdem basilicis conferunt, nullam potestatem habere, sed iuxta canonum instituta, sicut ecclesiam, ita dotem eius ad ordinationem episcopi pertinere.



 CAP. 256.---De quodam a demonio uexato. Greg. papa, cap. 16, lib. II Dialog.

Ex eodem quoque tempore quidam Aquinensis Ecclesie clericus demonio uexabatur, qui a uenerabili uiro Constantio eiusdem Ecclesie antistite per multa fuit martyrum loca transmissus, ut sanari potuisset. Sed sancti Dei martyres noluerunt ei sanitatis donum tribuere, ut quanta esset in Benedicto gratia demonstrarent. Ductus itaque est ad omnipotentis Dei famulum Benedictum, qui Iesu Christo Domino preces fudit, et antiquum hostem de obsesso homine protinus expulit cui sanato precepit, dicens. uade, et posthac carnem ne comedas, et ad sacrum ordinem nunquam accedere presumas. Quacunque autem die sacrum ordinem temerare presumpseris,  statim iuri diaboli iterum mancipaberis. Discessit itaque clericus sanus, ac sicut terrere solet animum pena recens, ea que uir Dei precepit interim custodiuit. Cum ergo post annos plurimos omnes priores illius de hac luce migrassent, et minores suos sibimet superponi in sacris ordinibus cerneret, uerba uiri Dei quasi ex longo tempore oblitus postposuit, atque ad sacrum ordinem accessit. Quem mox is qui reliquit diabolus tenuit, eumque uexare quousque animam eius excuteret, non cessauit.



CAP. 257.---De rebus ecclesie que mortuo episcopo a presbyteris uendite fuerint. Ex Ancyrano conc.. cap. 14.

De his que pertinent ad ecclesiam, que cum non adesset episcopus, presbyteri uendiderunt, placuit rescisso contractu ad iura ecclesiastica reuocari. In  iudicio autem erit episcopi, si constitutum pretium debeat recipi, nec ne, quia sepe contingit rerum distractarum reditus ampliore summa quam accepto pretio reddi.



CAP. 258.---De eo qui spernit oblatam presbyteri qui uxorem habuerit. Ex Gangrensi concilio, cap. 4.

Quicunque discernit a presbytero qui uxorem habuerit, quia non oporteat eo ministrante de oblatione percipere, anathema sit.



CAP. 259.---Quod non permittantur ecclesiastici ad hereticorum cemeteria accedere. Ex Laodicensi concilio, cap. 9.

Quod non permittantur ecclesiastici ad cemeteria hereticorum uel ad ea que ab eis appellantur martyria, orationis causa uel sanationis accedere;  sed huiusmodi si fideles fuerint, certo tempore communione priuari, penitentes autem et confitentes se deliquisse, conuenit suscipi.



CAP. 260.---Quod non oporteat ab hereticis eulogias accipere. Ex eod. cap. 32.

 Quod non oportet ab hereticis eulogias accipere, que sunt maledictiones potius quam benedictiones.



CAP. 261.---Quod nullus Christianus ad pseudomartyres ire debeat. Ex eodem concilio, cap. 34.

Quod omnem Christianum non oporteat deserere martyres Christi, et ire ad pseudomartyres, id est hereticorum, et ipsos quos constat hereticos exstitisse: hi namque alienati sunt a Domino. Sint ergo anathema, qui ad tales accesserint.



 CAP. 262.---Quod non oporteat plebeios psalmos in ecclesia cantare. Ibid., cap. 59.

Quod non oporteat plebeios psalmos in ecclesia cantare, nec libros preter canonem legi, sed sola sacra uolumina Noui Testamenti, uel ueteris.



CAP. 263.---De illis, qui conuentus qui ad confessiones martyrum fiunt, abominantur. Ex Antiocheno concilio, cap. 20.

Si quis superbie usus affectu, conuentus abominatur qui ad confessiones martyrum celebrantur, et ministeria que in eis fiunt simul cum eorum memoriis exsecratur, anathema sit.


Ut energumenis in domo Dei sedentibus uictus ab exorcistis administretur. Ex concilio Carthag. Iu. cap. 92.

Energumenis in domo Dei sedentibus, uictus quotidianus  per exorcistas opportuno tempore ministretur.



CAP. 264.---Ut sacra uasa non ab aliis quam a sacris uiris tractentur. Ex decretis Sixti pape.

Cognoscat sapientia uestra, fratres karissimi, quia in hac sacra apostolica sede a nobis et reliquis episcopis, ceterisque Domini sacerdotibus staturum est, ut sacra uasa, non ab aliis, quam a sacratis, Dominoque dicatis contrectentur hominibus. Indignum enim ualde est, ut sacra Domini uasa, quecunque sunt, humanis usibus seruiant, ut non ab aliis quam a Domino seruientibus, eique dicatis tractentur uiris, ne pro talibus presumptionibus iratus Dominus plagam imponat populo suo, et hi qui etiam non peccauerunt, mala patiantur, aut pereant,  quia perit iustus sepissime pro impiis. Attendite ne talia in ecclesiis uestris permittatis deinceps fieri, ne grex pretiosissimo sanguine Christi redemptus, in precipitium, quod absit, ruat.



CAP. 265.---De sacris feminis, que sacra uasa et pallas altaris tractare presumpserint. Ex epistola Soteris pape.

(Dist. 23, c.  Sacratas Deo feminas uel monachas sacra uasa, uel sacras [sacratas] pallas penes uos contingere, et incensum ponere, et circa altaria deferre, perlatum est ad apostolicam sedem. Que omnia reprehensione, et uituperatione plena esse nulli recte sapientium dubium est. Quapropter per huius sancte sedis auctoritatem hec omnia uobis resecare, funditus quantocitius  poteritis censemus et ne pestis hec latius diuulgetur per omnes prouincias, abstergi citissime mandamus.



CAP. 266.---Quid faciendum sit de uasis sacris, de pallis altaris, et de uelis ecclesie, si uetustate consumpta fuerint. Ex epist. Clementis uape .

 De uasis sane sacris quid gerendum, quidue inde faciendum sit: altaris palla, cathedra, candelabrum et uelum, si fuerint uetustate consumpta, incendio dentur; quoniam non licet ea que in sanctuario fuerint, male tractari, sed incendio uniuersa tradantur: cineres quoque eorum in baptisterium inferantur, ubi nullus transitus habeatur, aut in pariete aut in fossis pauimentorum iactentur, ne ab introcuntiam pedibus  inquinentur. Pallas uero et uelum que in sanctuario sordidata fuerint, diaconi cum humilibus ministri intra sanctuarium lauent, non eiicientes foras a sanctuario uelamina Dominice mense, ne forte puluis Dominici corporis male decidat sindone foris delata, et erit hoc operanti peccatum. Idcirco in sacrario ministris precipimus cum diligentia custodire. Palle uero in alia pelui lauentur, uela in alia.



CAP. 267.---Quod in oblatione corporis et sanguinis Domini incensum poni debeat. Ex Rothomagensi concilio, cap. 2.

Ut tempore quo Euangelium legitur, finitoque offertorio, super oblatione incensum in mortem uidelicet Redemptoris nostri ponatur decreuimus.



 CAP. 268.---Ut quoties basilicam ad quam itur, presentia noue plebis impleuerit, toties sacrificium subsequens offeratur. Ex epist. Leonis ad Dioscorum Alexandrinum, cap. 2.

Ut autem in omnibus obseruantia nostra concordet, illud quoque uolumus custodiri ut cum solemnium festiuitas conuentum populi numerosioris indixerit, et ad eamdem multitudo fidelium conuenerit, quam recipere basilica una non possit, sacrificium indubitanter iteretur, ne his tantum admissis ad hanc deuotionem qui prius aduenerint, uideantur hi scilicet qui postmodum confluxerint, non recepti, cum plenum pietatis atque orationis opus sit, ut quoties basilicam aliquam iterum presentia noue plebis impleuerit, toties sacrificium subsequens offeratur. Necesse est autem ut quedam populi pars  sua deuotione priuetur, si unius tantum misse more seruato, sacrificium offerri non possit, nisi prima parte diei conueniant.



CAP. 269.---Ut nullus presbyter titulum super titulum usurpare presumat. Ex Nannetensi concilio.

Ut si quilibet presbyterorum defunctus fuerit, uicinus presbyter apud seniorem secularem, nulla precatione uel aliquo xenio ecclesiam illam obtineat; quia titulus per se constans ante constitit: sed neque capellam, sine consultu episcopi: quod si fecerit definitam sententiam sibi prolatam suscipiat, sicuti de episcopo canonica decreuit auctoritas, ut si per ambitionem maiorem ciuitatem appetierit, et illam perdat quam tenuit, et illam nequaquam obtineat, quam usurpare tentauit.



 CAP. 270.---Quid faciendum sit de altaribus in quibus sancte reliquie non inueniuntur. Ex Africano conc., cap. 1.

Altaria in quibus sacra corpora, uel reliquie martyrum non esse probantur, ab eiusdem loci episcopo destruantur.


In altari quo missam episcopus celebrauit, nulli presbytero die illo celebrandum. Ex concilio Urbico.

Ne in altari quo missam episcopus cantauit, presbyter eo die missam celebrare presumat.



CAP. 271.---Ut episcopus uel presbyter postquam missam inceperit et orationem dixerit, nisi passio aliqua interueniat, antequam ministerium adimpleat ab altario Dei nullo modo discedat. Zacarias papa, cap. 9.

Ut episcopus aut presbyter, dum ingressus fuerit  ad missarum solemnia celebranda, nisi passio aliqua interuenerit, nullo modo audeat data oratione discedere, ut ab alio episcopo aut a presbytero suppleantur missarum solemnia, sed qui initium sumpsit, suppleat usque ad finem, quia scriptum est: Qui perseuerauerit usque in finem, hic saluus erit . Si quis uero presumpserit preter quod posuimus agere, a sacro corpore et sanguine Domini nostri Iesu Christi sit suspensus.



CAP. 272.---Ut nullus episcopus uel presbyter ad celebranda missarum solemnia cum baculo ire, aut uelato capite altari Dei assistere presumat. Ex decretis eiusdem, cap. 13.

 Ut nullus episcopus, presbyter, aut diaconus ad celebranda missarum solemnia presumat cum baculo introire, aut uelato  capite altari Dei assistere, quoniam et Apostolus prohibet uiros uelato capite orare in ecclesia , et si temere presumpserit, excommunicetur.



CAP. 273.---Ne corpora sanctorum transferantur de loco ad locum. Ex concilio I Maguntiensi, cap. 51.

Deinceps uero corpora sanctorum de loco ad locum nullus transferre presumat, sine consilio principis uel episcoporum sancteque synodi licentia.



CAP. 274.---Quos mortuos in ecclesia sepelire liceat. Ex eodem, cap. 52.

Nullus mortuus infra ecclesiam sepeliatur, nisi episcopi aut abbates aut digni presbyteri, uel fideles laici.



 CAP. 275.---Quod omnes fideles in ecclesia nichil agere debeant nisi orare. Ex III Turonensi concilio, cap. 38.

Sacerdotes debent fideles admonere, ut quando ad ecclesiam conueniunt, sine strepitu ac tumultu eam ingrediantur: in qua etiam quandiu orationis causa morantur, nequaquam inter se proferant inanes confabulationes, sed tempore quo missarum solemnia celebrantur, non solum ab otiosis et inutilibus uerbis, uerum etiam et a perniciosis cogitationibus funditus abstinendum est.



CAP. 276.---Quod diuina clementia fixis in terra genibus exoranda sit, nisi in maioribus solemnitatibus. Ex eodem cap. 37.

Sciendum est quod exceptis diebus Dominicis, et  illis solemnitatibus, quibus sancta et uniuersalis ecclesia ob recordationem Dominice Resurrectionis solet stando orare, fixis in terra genibus suppliciter clementiam nobis profuturam nostrorumque criminum indulgentiam deposcendum est. Cuius rei in Euangelio ipse Dominus nobis dedit exemplum . Sed Stephanum martyrem , et apostolum Paulum eadem fecisse, liber Actuum apostolorum testis est . Ex quibus intelligi datur, oportere Christianum humiliter ad terram prosterni, ne forte illi dicatur: Quid superbis, terra et cinis .



CAP. 277.---Quod non liceat mortuis osculum dare. Ex conc. Agathensi, cap. 2.

Non liceat mortuis osculum dare, nec palliis que  sacrificiis super altare ponuntur, corpora eorum inuoluere, uel super feretrum ponere.



CAP. 278.---Ubi fideles sepeliri debeant. Ex conc. Triburiensi, cap. 15.

Restat propter instantem, que nunc maxima occurrit, necessitatem, ubicunque facultas rerum et opportunitas temporum suppetat, sepulturam morientium apud ecclesiam ubi episcopi sedes est, celebrari. Si autem propter itineris longinquitatem aut adiacentem alicuius inopportunitatis difficultatem impossibile uideatur, exspectet cum terra sepulture sue, quo canonicorum aut monachorum siue sanctimonialium congregatio sancta communiter degat, ut eorum orationibus iudici suo commendatus occurrat, et remissionem delictorum, quam  meritis non obtinet, illorum intercessionibus percipiat. Quod si et hoc ineptum et difficile estimetur ubi decimam persoluebat uiuus, sepeliatur mortuus.



CAP. 279.---Ut sacerdotes ad tempus orationi uacent, antequam sacrificent. Ex decretis Innocentii pape, cap. 36.

Paulus ad Corinthios scribit dicens: Abstinete uos ad tempus, ut uacetis orationi . Et si hoc laicis precipit, multo magis sacerdotes, quibus et orandi et sacrificandi iuge sacrificium est, semper debent ab huiusmodi consortio abstinere. Qui contaminatus fuerit carnali concupiscentia, quo pudore, uel sacrificare forsitan usurpabit, aut qua conscientia, quoue merito exaudiri se credit, cum dictum sit: Omnia munda mundis, coinquinatis  autem et infidelibus nichil mundum .



CAP. 280.---De ecclesiis monachorum. Ex concilio Confluentie habito, cui interfuit Henricus et Carolus reges, cap. 6.

Hocque statutum est, quatenus ecclesie quorumcunque monachorum, in singulis parochiis suorum episcoporum, ut decet diuinitus subdantur regimini, eisque debita obsequia in exercendis ecclesiastice cure negotiis sollicite exhibeant, ipsi procul dubio monachi episcopis suis in omnibus obediant.



CAP. 281.---De laicis qui proprias ecclesias habent. Ex eod. conc., cap. 5.

Si laici capellas proprias habuerint, a ratione et auctoritate alienum habeatur, ut ipsi decimas accipiant,  et inde canes aut genitarias suas pascant; sed potius presbyteri ecclesiarum eas accipiant, et inde restaurationem exhibeant, et pro sancta ecclesia ac pro statu regni Dei misericordiam studiose implorent.



CAP. 282.---De uasculis quibus sacra mysteria conficiuntur. Ex Triburiensi conc. cap. 18, cui interfuit rex Arnulphus.

 uasa quibus sacrosancta conficiuntur mysteria calices sunt et patene. De quibus Bonifacius martyr et episcopus interrogatus, si liceret in uasculis ligneis sacramenta conficere, respondit: Quondam sacerdotes aurei ligneis calicibus utebantur, nunc e contrario lignei sacerdotes aureis utuntur calicibus. Zepherinus sextus  decimus Romanus episcopus patenis uitreis missas celebrari constituit. Tunc deinde Urbanus octauus decimus papa omnia ministeria sacra fecit argentea. In hoc enim, sicut in reliquis cultibus, magis ac magis per incrementum temporum decus succreuit ecclesiarum. Nostris enim temporibus qui serui patrisfamilias sumus, ne decus matris Ecclesie imminuatur, sed magis cumuletur, et amplificetur statuimus ut deinceps nullus sacerdos sacrum mysterium corporis et sanguinis Domini nostri Iesu Christi in ligneis uasculis ullo modo conficere presumat, ne unde placari debet, inde irascatur Deus.



CAP. 283.---De ecclesia a pluribus heredibus possessa. Ex eod. conc., cap. 32.

Quecunque ecclesia a compluribus coheredibus  sit possessa, concordi unanimitate undique procuretur, ne propter aliquas disceptationes seruitium Dei minuatur, et cura populi irreligiose agatur. Si uero contingat pro ea comparticipes dissidere, et sub nullo presbytero eam procurare, et propterea iurgia, et contentiones, tam inter ipsos, quam inter  clericos incipiant frequentare; quia iuxta Apostolum, seruos Dei non oportet litigare . Episcopus tollat inde reliquias, et submagna cura honorifice collocet eas, atque eiusdem ecclesie claudat ostia, et sub sigillo consignet ea, et sacrum mysterium nullus celebret in ea, antequam concordi unanimitate, unum omnes eligant presbyterum, qui idoneus sit sacrosanctum locum procurare, et populo Dei utiliter preesse.



CAP. 284.---Ut hi qui sue proprietatis loca alicubi dare uoluerint, cognoscant decimam nusquam se tradere posse. Ex concilio apud Confluentiam, cap. 8.

Si quis uero laicus uel clericus, seu utriusque  sexus persona proprietatis sue loca, uel res alicubi donare delegauerit, decimationum prouentum priori ecclesie legitime signatum, inde abstrahere nullam habeat potestatem. Quod si facere tentauerit, talis traditio irrita prorsus ducatur, et ipse ad emendationem ecclesiastica cerceatur censura.



DECRETI PARS QUARTA De obseruandis festiuitatibus et ieiuniis legitimis. De Scripturis canonicis, et consuetudinibus, et celebratione concilii.



 CAP. 1.---Quomodo intelligendum sit quod Apostolus ait: »Dies obseruatis et menses, et tempora, et annos, timeo ne sine causa laborauerim in uobis.« Ambrosius, in expositione Epistole ad Galatas, in cap. Iu

Dies obseruatis, et menses, et tempora, et annos . Dies ergo obseruant, qui dicunt, ut puta, crastino proficiscendum non est, post crastinum enim non debet aliquid inchoari, et sic solent magis decipi. Hi autem colunt menses, qui cursus perscrutantur lune dicentes, ut puta, septima luna instrumenta confici non debent; nona iterum luna, ut puta emptum seruum domum duci non oportet: et per hec facilius solent aduersa prouenire. Tempora uero sic obseruant cum dicunt: Hodie ueris initium est, festiuitas est; post cras uulcanalia  sunt. Posterum est, domum egredi non licet. Annos sic colunt cum dicunt, Kalendis Ianuariis nouus est annus quasi non quotidie anni impleantur. Sed ut Iani illius memoriam recolant bifrontis, hac superstitione utuntur, que longe debet esse a seruis Dei. Si enim Deus ex toto corde diligitur, ipso propitio nulla debet esse formido, neque suspicio harum rerum. Prospere enim potest cedere, quidquid simpliciter sub Dei deuotione fit.



CAP. 2.---Quod Pascha et Quadragesima a ueteri lege trahunt auctoritatem, et quomodo Pascha nunc celebrandum. Beatus Augustinus in libro resp. ad Ianuarium .

In Scripturis quidem ueteribus ad agendum Pascha  non est preceptum tempus, nisi ex mense nouorum, luna 14 usque ad uigesimam primam . Ex Euangelio tamen quia manifestum est, quo etiam die Dominus crucifixus sit, et in sepultura fuerit, et resurrexerit , adiuncta est etiam ipsorum dierum obseruatio, per Patrum concilia, et orbi uniuerso Christiano persuasum, eo modo Pascha celebrari oportere. Quadragesima ieiuniorum habet auctoritatem, et in ueteribus libris ex ieiunio Moysi et Elie, et ex Euangelio, quia totidem diebus Dominus ieiunauit , demonstrans Euangelium non dissentire a lege et prophetis. In persona quippe Moysi lex , in persona Elie prophete accipiuntur , inter quos in monte gloriosus apparuit  , ut euidentius emineret, quod de illo dicit Apostolus, testimonium habens a lege et prophetis . In qua ergo parte anni congruentius obseruatio Quadragesime constitueretur, nisi confinis atque contigua Dominice passioni? Quia in ea significatur hec uita laboriosa, cui opus est continentia, ut ab ipsius mundi amicitia ieiunetur, que utique fallaciter blandiri, et illecebrarum fucos circumspargere atque iacere non cessat.



CAP. 3.---Quod Pascha Dominica die celebrandum sit. Pius nonus  a Petro papa omnibus ecclesiis in primo Decretalium suorum

 Nosse uos uolumus, quod Pascha Domini die Dominico annuis  temporibus sit celebrandum. Istis ergo temporibus, Hermes doctor fidei et scripture effulsit inter nos: licet nos eodem predicto die celebraremus, et quidam inde dubitarent, ad corroborandas tamen animas eorum eidem Herme angelus Domini in habitu pastoris apparuit, et precepit ei ut Pascha die Dominico ab omnibus celebraretur tempore suo. Unde et uos apostolica auctoritate instruimus omnes eadem die seruare debere, quia et nos eadem seruamus, nec debetis a capite quoquomodo dissidere.



CAP. 4.---De eodem. uictor XIII a Petro papa Theophilo episcopo et fratribus Alexandrie positis, in primo decretali suo.

 Celebritatem sancte  Pasche die Dominico agi debere, et predecessores nostri iam statuerunt; et uos illud eadem die celebrare solemniter mandamus; quia non decet ut membra a capite discrepent, nec contra gerant.



CAP. 5.---De solemnitate Inuentionis sancte crucis. Eusebius papa, cap. 4. 

 Crucis Domini nostri Iesu Christi, que nuper nobis gubernacula sancte Romane Ecclesie tenentibus, quinto Nonas Maii inuenta est, in predicto Kalendarum die. Inuentionis festum uobis solemniter celebrare mandamus.



CAP. 6.---De non prohibendo opere in Sabbato. Gregor., gratia Dei episcopus, dilectissimis suis ciuibus Rome, lib. XI registri epist. 3.

 Peruenit ad me  quosdam peruersi spiritus homines praua inter uos aliqua et sancte fidei contraria seminasse; ita ut die Sabbati aliquid operari prohiberent. Quos quid aliud nisi Antichristi predicatores dixerimus, qui ueniens diem Sabbatum atque Dominicum ab omni faciet opere custodiri? Quia enim mori se et resurgere simulat, haberi uult in ueneratione Dominicum diem. Et quia populum iudaizare compellet, ut exteriorem ritum legis reuocet, et sibi Iudeorum perfidiam subdat, coli uult Sabbatum. Aliud quoque ad me perlatum est, uobis a peruersis hominibus esse predicatum, ut Dominicorum die nullus debeat lauari. Et quidem si pro luxu animi, et pro uoluptate quis lauari appetit, hoc fieri nec reliquo quolibet die  concedimus. Si autem pro necessitate corporis, hoc nec Dominico die prohibemus.



CAP. 7.---De his qui in Dominico die studiose ieiunant. Ex concilio Carthaginensi Iu, cap. 64.

 Qui Dominico die studiose ieiunat, non credatur Catholicus.



CAP. 8.---De his qui ecclesia pretermissa ad spectacula pergunt. Ibidem, cap. 88.

 Qui die solemni, pretermisso ecclesie conuentu ad spectacula uadit, excommunicetur.



CAP. 9.---Ut solemnitates maiores in ciuitatibus celebrentur. Ex concilio Agathensi, cap. 21.

 Si quis etiam extra parochias in quibus legitimus est ordinariusque  conuentus, oratorium in agro habere uoluerit, reliquis festiuitatibus, ut ibi missas teneat propter fatigationem familie, iuxta ordinem permittimus. Pascha uero, Natalem Domini, Epiphaniam Domini, Ascensionem, Pentecosten, et Natiuitatem sancti Ioannis Baptiste, et si qui maximi dies in festiuitatibus habent ut, nonnisi in ciuitatibus, aut in parochiis teneant. Clerici uero si qui in his festiuitatibus, quas supra diximus, in oratoriis,  facere aut tenere uoluerint, a communione pellantur.



CAP. 10.---De laicis qui solemnitatibus maioribus ad ciuitatem non occurrunt. Ex eodem conc. cap. 62.

Ut ciues qui superiorum solemnitatum, id est Pasche, aut Natalis Domini uel Pentecostes festiuitatibus;  cum episcopis interesse neglexerint; in quibus ciuitatibus positos se accipiende communionis, uel benedictionis desiderio nouerint: qui hoc facere neglexerint, triennio a communione priuentur ecclesie.



CAP. 11.---Ut litanie ante Ascensionem Domini celebrentur. Ex concilio Aurelianensi I, cap. 29.

 Rogationes, id est litanias, ante Ascensionem Domini placuit celebrari, ita ut post missam triduanum ieiunium in Dominice Ascensionis solemnitate soluatur: per quod triduum serui et ancille ab opere relaxentur, quo magis plebs uniuersa conueniat, quo triduo omnes abstineant, et quadragesimalibus cibis utantur.



CAP. 12.---Ut nullus ciuium festiuitates maiores in  uilla celebret. Ex eodem cap. 27.

 Ut nulli ciuium Pasche, Natalis Domini, uel Quinquagesime solemnitatem in uilla liceat celebrare, nisi quem infirmitas probatur tenuisse. Irreligiosa consuetudo est quam uulgus per sanctorum solemnitates agere consueuit. Populi qui debent officia diuina attendere, saltationibus turpibus inuigilant, cantica non solum mala canentes, sed et religiosorum officiis perstrepentes. Hec etenim ut ab omni Hispania depellantur, sacerdotum et iudicum a concilio sancto cure committitur.



CAP. 13.---De Dominica die. Ex statutis Patrum

Die autem Dominica nichil aliud agendum est, nisi Deo uacandum: nulla operatio in die illa sancta  comperiatur, nisi tantum hymnis, et psalmis, et canticis spiritualibus dies illa transeatur.



CAP. 14.---Ut presbyteri plebibus annuntient dies qui feriandi sunt. Ex Lugdunensi concilio, cap. 3.

 Pronuntiandum est, ut sciant tempore feriandi per annum, id est omnem Dominicam a uespera usque ad uesperam, ne iudaismo capiantur. Feriandi uero per annum isti sunt dies: Natale Domini, sancti Stephani, sancti Ioannis euangeliste, Innocentium, sancti Siluestri, Octaue Domini et Theophania, Purificatio sancte Marie, sanctum Pascha cum tota hebdomada, Rogationes tribus diebus, Ascensio Domini, sancti dies Pentecostes, sancti Ioannis Baptiste, duodecim  apostolorum, maxime sanctorum Petri et Pauli, qui mundum sua predicatione illuminauerunt, sancti Laurentii, Assumptio sancte Marie, Natiuitas eiusdem, Dedicatio basilice sancti archangeli Michelis, Dedicatio cuiuscunque oratorii, et omnium sanctorum, et sancti Martini et ille festiuitates, quas singuli episcopi in suis episcopatibus cum populo collaudauerint, que uicinis tamen circummorantibus indicende sunt, non generaliter omnibus. Relique uero festiuitates per annum non sunt cogende ad feriandum, nec prohibende. Indictum uero ieiunium quando fuerit denuntiatum, ab omnibus obseruetur.



CAP. 15.---Ut presbyteri cum festiuitates annuntiant etiam ieiuniorum et uigiliarum non obliuiscantur. Ex concilio apud Compendium, cap. 1.

 Item presbyteri cum festiuitates sacras populo annuntiant, etiam ieiunium uigiliarum ubi esse debeat, eos omnimodo seruare moneant.



CAP. 16.---De obseruatione Dominice diei, et quod mercatus nec placitum in ea sit tenendum. Ex concilio Magunt. I, c. 37.

Omnes dies Dominicos a uespera in uesperam omni ueneratione et obseruatione decreuimus obseruare, et ab illicito opere abstinere, et ut mercatus minime in eis sit, nec placitum ubi aliquis ad mortem uel penam iudicetur, nec sacramenta iurentur, nisi pro pace facienda.



CAP. 17.---Item de eadem re. Ex concilio apud sanctum Medardum presente Carolo imperatore, cap. 5.

 Statuimus quoque, secundum quod in lege Dominus mandauit, ut opera seruilia diebus Dominicis non agantur, sicut genitor meus in suis synodalibus edictis mandauit, quod nec uiri ruralia exerceant, nec in uinea colenda, nec in campis arando, uel metendo, uel fenum secando, uel sepem ponendo, uel in siluis stirpando, uel arbores cedere, uel in petris laborare, nec ad placita conueniant, nec mercatus fiat, nec uenationes exerceantur.



CAP. 18.---Ut in diebus Dominicis, et in diebus Pentecostes stantes oremus. Ex Niceno concilio I, cap. 20.

 Quoniam sunt in die Dominica quidam ad orationem genua  flectentes, et in diebus Pentecostes, propterea est utique constitutum a sancta synodo, quoniam consona et conueniens per omnes ecclesias custodienda consuetudo est, ut stantes ad orationem Domino uota reddamus.



CAP. 19.---Ut uno die et tempore Pascha ubique celebretur. Ex Arelatensi concilio I, cap. 1.

 De obseruatione Pasche Domini, ut uno die et tempore per omnem orbem, obseruetur, et iuxta consuetudinem litteras ad omnes tu dirigas.



CAP. 20.---Que opera Dominica die liceat fieri. Ex concilio apud Compendium, cap. 6.

Tria carraria opera licet fieri in Dominica die, id est hostilicidia, carra, uictualia, uel angaria, et si  forte necesse sit, corpus cuiuslibet duci ad sepulcrum.



CAP. 21.---Item de obseruatione Dominice diei. Ex eod. conc. cap. 7.

Femine opera textilia non faciant in die Dominico, non capulent uestimenta, uestitus non consuant, nec lanam carpant: non licet linum battere, aut uestimenta lauare nec uerueces tondere, ut omnibus modis honor et requies die Dominica persoluatur, sed ad missarum solemnia ubique conueniant, et laudent Dominum pro omnibus bonis que nobis in illa die conferre dignatus est.



CAP. 22.---Item. Ex eodem concilio, cap. 8.

Ut nullus episcoporum uel presbyterorum, uel clericorum die Dominica propositum cuiuscunque  cause negotium audeat uindicare, nisi hoc tantum, ut Deo statuta solemnia peragantur.



CAP. 23.---Nihil interesse quantum ciborum uel potus homo sumat, sed considerandum esse qua auiditate sumat, qua etiam facilitate, et serenitate animi ut si necesse sit his careat, Augustinus ex libro questionum euangelicarum.

Quod Dominus dicit in Euangelio: Iustificata est sapientia ab omnibus filiis suis , ostendit filios sapientie intelligere nec in abstinendo, nec in manducando esse iustitiam, sed in equanimitate tolerandi inopiam, et temperantiam: per abundantiam non se corrumpendi atque opportune sumendi, uel non sumendi ea quorum non usus, sed concupiscentia reprehendenda est. Non enim interest omnino quid alimentorum sumas, ut succurras necessitati  corporis, dummodo congruas in generibus alimentorum his cum quibus tibi uiuendum est, neque quantum sumas multum interest, cum uideamus aliorum stomachum citius saturari, et eos tamen illi ipsi paruo quo satiantur ardenter et intolerabiliter, et omnino turpiter inhiare; alios autem plusculo quidem satiari, sed tolerabiliter inopiam perpeti, et uel ante horam positas epulas, si id in tempore aut opus sit, aut necesse sit cum tranquillitate aspicere, neque tangere. Magis ergo interest, non quid, uel quantum alimentorum pro congruentia hominum atque persone sue et pro sue ualetudinis necessitate quis capiat, sed quanta facilitate et serenitate animi careat, cum his uel oportet uel  etiam necesse est carere, ut illud in animo Christiani compleatur quod Apostolus dicit: Scio et minus habere, scio et abundare, ubique et in omnibus imbutus sum et satiari et esurire, et abundare, et penuriam pati. Omnia possum in eo qui me confortat .



CAP. 24.---Ut unusquisque cibo et potu non superstitiose, sed temperanter utatur, et metas consuetudinis bonorum inter quos conuersatur, non excedat. Ex libro de doctrina Christiana, lib. III, cap. 12.

Quisquis autem rebus pretereuntibus rectius utitur, quam sese habent mores eorum cum quibus uiuit, aut temperans, aut superstitiosus est. Quisquis uero sic eis utitur, ut metas consuetudinis bonorum inter quos uersatur excedat, aut aliquid significat,  aut flagitiosus est. In omnibus enim talibus non usus rerum, sed libido utentis in culpa est.  Quid ergo locis et temporibus personisque conueniat diligenter attendendum est, ne temere flagitia reprehendamus. Fieri enim potest ut sine aliquo uitio cupidinis uel uoracitatis pretiosissimo cibo sapiens utatur, insipiens autem fedissima gule flamma in uilissimum inardescat, et sanius quisque maluerit more Domini pisce uesci , quam lenticula more Esau nepotis Abraham , aut hordeo more iumentorum. Non enim propterea continentiores nobis sunt plereque bestie quod uilioribus aluntur escis. Nam in omnibus huiusmodi rebus, non ex earum rerum natura quibus utimur, sed ex causa utendi et modo appetendi, uel probandum est uel  improbandum, quod facimus.



CAP. 25.---Ut clerici septem hebdomadas ante Pascha a carne, et aliis deliciis abstineant. Telesphorus uII, a Petro, in primo decreto suo omnibus episcopus.

 Cognoscite a nobis, et cunctis episcopis in hac sancta et apostolica sede congregatis statutum esse, ut septem hebdomadas plenas ante sanctum Pascha omnes clerici in sorte Domini uocati a carne ieiunent; quia sicut discreta debet esse uita clericorum a laicorum e conuersatione, ita et in ieiunio fieri debet discretio. Has ergo septem hebdomadas omnes clerici a carne, et deliciis ieiunent, et hymnis, et uigiliis atque orationibus Domino inherere die noctuque studeant.



CAP. 26.--- De ieiunio Quatuor Temporum. Calixtus papa et martyr Xu, a Petro Benedicto fratri suo et cepiscopo salutem.

 Ieiunium quod ter in anno apud nos celebrari didicisti, conuenientius nunc per Quatuor Tempora fieri decernimus: ut sicut annus per quatuor uoluitur tempora, sic et nos quaternum solemne agamus ieiunium, per quatuor anni tempora.



CAP. 27.---Dominica die non esse ieiunandum. Melchiades papa XXuIII, a Petro, in primo decreto suo episcopis Hispaniarum .

 Ieiunium Dominice diei, et quinte ferie nemo debet celebrare, ut inter ieiunium Christianorum et gentilium, et ueraciter credentium et infidelium atque  hereticorum uera et non falsa discretio habeatur.



CAP. 28.---Quod rite omni Sabbato ieiunetur. Innocentius I, Decentio Eugubino episcopo, cap. 4.

 Sabbato uero ieiunandum esse ratio euidentissima demonstrat. Nam si diem Dominicum, ob uenerabilem resurrectionem Domini nostri Iesu Christi, non solum in Pascha celebramus, uerum etiam per singulos circulos hebdomadarum, ipsius diei imaginem frequentamus, ac sicut sexta feria propter passionem Domini ieiunamus, Sabbatum pretermittere non debemus, quia inter tristitiam, et letitiam temporis illius uidetur inclusum. Nam utique constat apostolos biduo isto et in merore fuisse, et propter metum Iudeorum se occuluisse . Quod utique non dubium  est in tantum eos ieiunasse biduo memorato, ut traditio Ecclesie habeat, isto biduo sacramenta penitus non celebrari. Que utique forma per singulas tenenda est hebdomadas, propter id quod commemoratio illius diei semper est celebranda. Quod si putant semel atque uno Sabbato ieiunandum, ergo et Dominica et sexta feria semel in Pascha erit utique celebrandum.



CAP. 29.---De Quadragesima. Gregorius Augustino Anglorum episcopo.

 Denique sacerdotes, et diaconi, et reliqui omnes quos dignitas ecclesiastici gradus exornat, a Quinquagesima propositum ieiunandi suscipiant, quo et aliquid ao pensum sancte institutionis adiiciant, et eorum qui in  laicali ordine consistunt obseruantiam, sicut loco ita et religione precellant. De ipsa uero Dominica die hesitamus quidnam dicendum sit, cum omnes laici et seculares illa die plus solito ceteris diebus accuratius cibos carnium appetant, et nisi noua quadam auiditate usque ad medias noctes se ingurgitent, non aliter se huius sancti temporis obseruationem suscipere putant. Quod utique non rationi sed uoluptati, imo cuidam cecitati mentis ascribendum est. Unde nec a tali consuetudine auerti possunt, et ideo cum uenia suo ingenio relinquendi sunt, ne forte peiores existant, si a tali consuetudine prohibeantur, ut enim ait Salomon: Qui multum emungit, elicit sanguinem . Et post pauca. Par autem est, ut qui his diebus a carnibus animalium abstinemus,  ab omnibus quoque que sementiuam carnis trahunt originem, ieiunemus, a lacte uidelicet, caseo et ouis. Et post pauca. Ceterum piscium esus ita Christiano relinquitur, ut hic ei infirmitatis solatium, non luxurie pariat incendium. Dumque a carne abstinet, nequaquam sibi sumptuosiora marinarum belluarum conuiuia paret. uinum uero ita bibere permittimur, ut ebrietatem per omnia fugiamus. Alioquin restat, ut omnia que corpori libent similiter faciamus.



CAP. 30.---De his qui carnem manducantes damnant. Ex Gangrensi concilio, cap. 2.

 Si quis carnem manducantem ex fide cum religione preter sanguinem, et idolis immolatum, et suffocatum, crediderit  condemnandum, tanquam spem non habentem, quod eas manducat, anathema sit.



CAP. 31.---De temporibus ieiuniorum. Ex Eliberitano concilio, cap. 23.

Ieiunia seu abstinentias per singulos menses placuit celebrari, exceptis diebus duorum mensium, Iulio et Augusto, et hoc ob eorumdem infirmitatem.



CAP. 32.---Ieiunia quarta et sexta feria nisi ex magna necessitate non esse soluenda. Ex dictis sancti Apollonii .

 Ieiunia uero legitima, id est quarta et sexta feria, non sunt soluenda, nisi grandis aliqua necessitas fuerit, quia quarta feria Iudas de traditione Domini cogitauit,  et sexta feria crucifixus est Saluator. uidebitur ergo qui in his diebus sine aliqua necessitate soluerit statuta ieiunia, uel cum tradente tradere Saluatorem, uel cum crucifigentibus crucifigere.



CAP. 33.---De custodiendo ieiunio. Ex concilio apud Salegonstath habito, cap. 2.

De incerto autem ieiunio Quatuor Temporum, hanc certitudinem statuimus, ut si Kalendis Martii in quarta feria siue antea euenerit, eadem hebdomada celebretur. Sin autem Kalende Martii in sexta feria, aut in quinta fuerint, aut in Sabbato distenduntur, in sequentem hebdomadam ieiunium differatur. Simili quoque modo si Kalende Iunii in quarta feria aut antea euenerint, in subsequente hebdomada celebretur ieiunium. Et si in quinta, aut  sexta feria, uel Sabbato contigerit, ieiunium in tertiam hebdomadam reseruetur. Et hoc sciendum est quod si quando ieiunium mensis Iunii in uigilia Pentecostes secundum predictam regulam euenerit, non ibi celebrandum erit; sed in ipsa hebdomada solemni Pentecostes, quia uigiliam similiter et ieiunium celebrare non conuenit; et tunc propter solemnitatem Spiritus sancti diacones dalmaticis induantur, et Alleluia cantetur, et Flectamus genua non dicatur. Eodem modo de Septembris ieiunio constitutum est ut, si Kalende Septembris in quarta feria euenerint aut antea, ieiunium in tertia hebdomada celebretur; et si in quinta, aut in sexta feria, aut Sabbato contigerit, in quarta hebdomada ieiunandum erit. In Decembri uero illud obseruandum  erit, ut proximo Sabbato ante uigiliam Natalis Domini celebretur ieiunium, quia si uigilia in Sabbato euenerit, simul uigiliam et ieiunium celebrare non conuenit.



CAP. 34.---De obseruatione Quadragesime. Ex epistola Gregorii pape, lib. quadraginta homiliarum, homil. 16.

 Quadragesima summa obseruatione est obseruanda, ut ieiunium in ea preter dies Dominicos qui de abstinentia subtracti sunt, nisi quem infirmitas impedierit, nullatenus soluatur, quia ipsi dies decime sunt anni. A prima igitur Dominica Quadragesime, usque in Pascha Domini sex hebdomade computantur: quarum uidelicet dies quadraginta duo. Ex quibus dum  sex Dominici dies subtrahuntur abstinentie, non plus in abstinentia quam triginta et sex dies remanent. uerbi gratia: Si per trecentos sexaginta quinque dies annus dicitur, et nos per triginta sex dies affligimur, quasi anni decimas Deo damus; et ut sacer numerus quadraginta dierum adimpleatur, quem Saluator noster suo sacro ieiunio consecrauit, quatuor dies prioris hebdomade ad supplementum quadraginta dierum tolluntur, id est quarta feria, que caput ieiunii subnotatur, quinta feria sequens et sexta, et Sabbatum. Nisi quatuor istos dies superioribus triginta et sex adiunxerimus, quadraginta dies in abstinentia non habemus. Iubemur etiam ab omnipotente Deo omnium bonorum nostrorum decimas  dare. Quapropter ut omnis decima a nobis Deo rite persoluatur, tollamus decimam anni, et in ea peccata nostra confitendo, corrigendo nos, ieiunando, uigilando, orando, eleemosynas dando abstergamus, et carnem nostram decimemus, ut ad sanctum Pascha securi peruenire possimus.



CAP. 35.---De Quatuor Temporum ieiunio. Ex Magunt. concilio I, cap. 34.

Constituimus ut Quatuor Tempora anni ab omnibus hominibus cum ieiunio obseruentur, id est in Martio hebdomada prima, in Iunio secunda, in Septembri tertia, in Decembri quarta, que fuerit plena ante uigiliam Natalis Domini; id est quarta, et sexta feria, et Sabbato, ueniant omnes ad ecclesiam hora nona, cum litaniis ad missarum solemnia.



 CAP. 36.---Quo tempore ad missam pronuntiandum sit »Flectamus genua.« Ex Aurelianensi concilio, cap. 13.

 Ut presbyteri plebibus annuntient, quod in Quadragesima, et in ieiunio Quatuor Temporum tantummodo ad missarum solemnia genua flectere debeant. In Dominicis contra diebus, uel ceteris festis a uespera usque ad uesperam non flectant genua, sed stantes incuruati orent: nec quisquam uno genu solo tenus impresso, orare presumat , sed utraque genua in terram ponat. Ait enim Apostolus: Flecto genua mea ad Patrem Domini nostri Iesu Christi .



CAP. 37.---De illis qui indictum contempserint ieiunium.  Ex concilio Maguntiensi, cap. 35.

Si quis indictum ieiunium superbiendo contempserit, et obseruare cum ceteris Christianis noluerit, in Gangrensi concilio precipitur, ut anathematizetur.



CAP. 38.---De eadem re. Ex concilio Gangrensi, cap. 19.

 Si quis eorum qui continentie student, absque necessitate corporea, tradita in commune ieiunio, et ab ecclesia constituta, superbiendo dissoluit, stimulo sue cogitationis impulsus, anathema sit.



CAP. 39.---De litania maiore quomodo celebranda sit. Ex concilio Magunt., cap. 33.

Placuit nobis ut litania maior obseruanda sit a  cunctis Christianis uno die, septimo Kalendarum Maii, sicut in Romana Ecclesia constitutum reperimus, et sicut sancti Patres nostri instituerunt, non equitando, non pretiosis uestibus induti, sed cinere aspersi et cilicio induti, nisi infirmitas impedierit.



CAP. 40.---De ieiunio rogationum. Ex Aurelianensi concilio, cap. 6.

 Cum exigentibus peccatis Galliarum populi luporum rabie acriter interimerentur, nec illius flagelli aliquod remedium inuenire possent, congregati traduntur Galliarum episcopi apud uiennam urbem, atque in commune statuerunt ut triduanum ieiunium facerent. Cumque  Dominus pestem misericorditer abstulisset, hi dies in consuetudinem annue celebritatis uenerunt, ut per Galliarum prouincias ante Ascensionis Domini diem celebrarentur. Agamus et nos hos dies cum summa reuerentia et deuotione, cum abstinentia carnis et humilitate mentis et cordis, ut non solum uisibilium luporum rabiem euadamus, sed ut inuisibilium, id est spirituum immundorum tentamenta uincere ualeamus. Nullus autem his diebus uestimentis pretiosis induatur, quia in sacco et cinere lugere debemus. Prohibeantur ebrietates et comessationes, que fiunt in uulgari plebe. Nemo ibi equitare presumat, sed discalceatis pedibus omnes incedant. Nequaquam muliercule choros ducant, sed omnes in commune Kyrie eleison decantent, et cum  contritione cordis Dei misericordiam exorent pro peccatis, pro pace, pro peste, pro conseruatione frugum, et pro ceteris necessitatibus: dies enim sunt abstinentie, non letitie.



CAP. 41.---Ut in Cena Domini, et in reliquis quadragesime diebus ieiunium non soluatur. Ex Laodicensi conciliio, cap. 50.

Quod non oporteat in Quadragesima in ultima septimana quinte ferie ieiunium soluere, totamque Quadragesimam sine ueneratione transire, magisque omnem districto uenerari ieiunio.



CAP. 42.---Ut in Sabbato sancto, ieiunium ante noctis initium non soluatur. Ex Arausico concilio, cap. 2.

 Ut  in Sabbato sancto, hoc est in uigilia Pasche, ieiunium ante noctis initium, nisi a paruulis aut infirmis non soluatur. Parasceue, et Sabbatum ad illos quadraginta dies respiciunt, nec diuina mysteria his duobus diebus celebrentur. In canonibus quippe iubetur, biduo isto, id est Parasceue et Sabbato, sacramenta penitus non celebrari.



CAP. 43.---Quod non oporteat in Quadragesima natalitia sanctorum celebrari. Ex Laodicensi concilio, cap. 51.

 Quod non oportet in Quadragesima natalitia martyrum celebrari, sed eorum sancta commemoratio in diebus Sabbatorum et Dominicorum fieri conueniat.



CAP. 44.---Quod in diebus ieiunii eleemosyna sit facienda. Ex Cabilonensi concilio, cap. 5.

 Diebus uero ieiunii eleemosyna facienda est, et cibum siue potum quo quisque uti debuit, si ieiunauerit, pauperibus eroget, quia ieiunare, et cibos prandii ad cenam reseruare, non mercedis sed ciborum est incrementum.



CAP. 45.---Ut in Quadragesima tempus prandii obseruetur. Ex eodem concilio Cabilonensi, cap. 5.

 Solent plures qui se ieiunare putant in Quadragesima mox ut signum audierint, ad horam nonam manducare. Qui nullatenus ieiunare credendi sunt, si ante manducauerint, quam uespertinum celebretur officium. Concurrendum est enim ad missam, et auditis missarum solemnibus et uespertinis officiis, largitis eleemosynis ad cibum accedendum est. Si uero aliquis necessitate  constrictus fuerit, ut ad missam uenire non ualeat estimata uespertina hora, completa oratione sua, ieiunium soluat.



CAP. 46.---Quod in diebus ieiuniorum nulla iurgia esse debeant. Ex concilio Liberii pape, cap. 4.

In his ieiuniorum diebus nulle lites, nulle contentiones esse debent, sed in Dei laudibus, et opere necessario persistendum. Arguit eos qui contentiones et lites Quadragesime tempore faciunt, et qui debita a debitoribus exigunt Dominus per prophetam dicens: Ecce in die ieiunii uestri inueniuntur uoluntates uestre, et omnes debitores uestros repetitis. Ecce ad lites et contentiones ieiunatis, et percutitis pugno impie .



CAP. 47.---Ut in sacris Quadragesime diebus coniugati  a coniugio se abstineant. Ex eodem, cap 5.

Abstinendum est enim sacratissimis Quadragesime diebus a coniugibus, et caste et pie uiuendo in sanctificato corde et corpore isti dies transigantur, et sic perueniatur ad diem sanctum Pasche; quia pene nichil ualet ieiunium, quod coniugali opere polluitur, et quod orationes, uigilie et eleemosyne non commendant.



CAP. 48.---Ut clerici qui a carnibus abstinent, non eas quasi abominales reputent. Ex Ancyrano concilio, cap. 13.

Si qui in clero sunt presbyteri aut diaconi, et a carnibus abstinent, placuit eas quidem contingere, et ita si uoluerint abstinere. Quod si in tantum eas abominantur, ut nec olera, que cum eis coquuntur  existiment comedenda, tanquam non consentientes regule, ab ordine cessare debent.



CAP. 49.---Ut ieiunia a sacerdotibus constituta non facile soluantur. Ex decretis Eusebii pape, cap. 3.

 Ut in Ecclesia a sacerdotibus ieiunia constituta, sine necessitate rationabili non soluantur.



CAP. 50,---De hoc, si euenerit pestilentia uel inequalitas eris. Ibidem, cap. 2 .

Si euenerit fames, aut pestilentia, aut inequalitas eris, uel alia qualiscunque tribulatio, statim ieiuniis et eleemosynis, et obsecrationibus misericordia Domini deprecetur.



CAP. 51.---Ut nullus in die Dominico pro abstinentia ieiunet. Ex Gangrensi concilio, cap. 13.

 Si quis propter  continentiam que putatur, aut propter contumaciam in die Dominica ieiunat, anathema sit.



CAP. 52.---De eadem re. Ex Turonico concilio, cap. 57.

 Si quis propter publicam penitentiam a sacerdote acceptam, aut pro aliqua necessitate die Dominica uelut pro quadam religione ieiunauerit, sicut Mamchei, anathema sit.



CAP. 53.---Ut placita secularia in diebus Dominicis et aliis precipuis festiuitatibus non fiant. Ex concilio apud Erphord habito iussu Henrici regis, cap. 2.

 Placita secularia Dominicis diebus, uel aliis precipuis festis, seu etiam in  his diebus in quibus legitima ieiunia celebrantur, secundum canonicam constitutionem minime fieri decreuimus. Insuper sancta synodus decreuit, ut nulla iudiciaria potestas licentiam habeat sua auctoritate Christianos ad placitum bannire in supradictis diebus, id est septem dies ante Natale Domini usque in octauas Epiphanie, et a Quinquagesima usque in octauam Pasche, et septem dies ante natalem sancti Ioannis Baptiste, quatenus eundi ad ecclesiam, orationibusque uacandi liberius habeatur facultas.



CAP. 54.---Quod ieiunia a sacerdotibus constituta, absque ciborum luxuria obseruari debeant. August. sermone 65.

 Non dico hebdomadas, non duplicata, non multiplicata ieiunia, sed  saltem singulos dies absque ciborum luxuria transigamus.



CAP. 55.---Ut quotidianum ieiunium non sit sine aliqua refectione. Ex dictis Pimenii eremite. Leguntur hec in epist. Hieron. ad Eustochium de custodia uirginitatis.

 Sint tibi quotidiana ieiunia et refectio satietatem fugiens. Nihil [quid] enim prodest tibi biduo uel triduo transmisso uacuum portare uentrem, si pariter obruatur? si compensantur saturitate ieiunia? Illico mens repleta torpescit, et irrigata terra corporis huius spinas et carduos germinat.



CAP. 56.---De eadem re. Hieronym. ad Nepotia. De uita clericorum

 Sint tibi ieiunia pura, continuata, et moderata, id est quotidie esurire, et quotidie prandere.



CAP. 57.---Quod ieiunium curet uulnera relinquentis. Ex eodem loco.

Noli, inquit Apostolus, adhuc aquam bibere, sed modico uino utere propter infirmitates tuas : curat enim uulnera delinquentis, curatosque sanctificat ieiunium.



CAP. 58.---De quodam Alcibiade, qui sibi graue ieiunii iugum imposuerat, et admonitus est a Domino, quod non recte faceret. Eusebius ecclesiastice historie libro u, cap. 3.

Alcibiades quidam erat ex numero eorum, qui pro Christo uincti [sunt] tenebantur. Hic uitam satis arduam et austeram gerebat, nichil ciborum uolens  accipere, sed tantum pane et sale cum aqua utebatur. Cum uite hunc rigorem uellet etiam in carcere positus obtinere, Attalo cuidam seruo Dei reuelatum est, quia non recte faceret Alcibiades creaturis Dei, et uellet aliis formam scandali derelinquere. Quibus cognitis Alcibiades, cepit omnia cum gratiarum actione percipere, quia que illi reuelabat spiritus ut doceret, huic ut sequeretur idem spiritus persuadebat.



CAP. 59.---Ne aliquis sibi sub obtentu religionis sine iussu episcopi sui uel presbyteri ieiunium imponat. Ex concilio apud Erphord, cui interfuit Henricus ex.

Ut nemo nisi consentiente episcopo proprio, aut eius misso, ieiunia sub obtentu religionis sibi imponat,  unum pre aliis diem excipiendo, omnino interdicimus, quod et factum displicet, et in futurum fieri prohibemus, quia plus causa ariolandi esse dignoscitur, quam supplementum catholice legis.



CAP. 60.---Ut nullus Christianus dum sancta loca pro reuerentia petierit, alicuius publice potestatis banno ibidem constringatur. Ex eodem concilio.

Precipimus namque ut nullus Christianus pro reuerentia ecclesiam petendo, alicuius publice potestatis banno ibidem constringatur: ne forte dum ad ecclesiam causa orationis properat, per bannum impediatur pro salute anime sue Domini misericordiam minus deuote postulare.



CAP. 61.---De ordine librorum ueteris Testamenti (Gelasius papa in concilio Rome habito cum 70 episcopis.

     Genesis, lib. 1.
    Exodi, lib. 1.
    Leuitici, lib. 1, etc.
    Numeri,
    Deuteronomii,
    Iesu naue,
    Iudicum,
    Regum, 4.
    Ruth,
    Paralipomenon 2.
    Psalmorum, 150.
    Salomonis 3
    Iob,
    Tobie,
    Esdre,
     Esther,
    Iudith,
    Machabeorum.




De ordine prophetarum.
    Isaie,
    Ieremie, cum Cinoth, id est lamentationibus suis,
    Ezechielis,
    Danielis,
    Osee,
    Iel,
    Amos,
    Abdie,
    Ione,
     Michee
    Naum,
    Habacuc,
    Sophonie,
    Aggei,
    Zacarie,
    Malachie.





CAP. 62.---De ordine librorum Noui Testamenti quos sancta Romana Ecclesia tenet; et uniuersalis Ecclesia obseruat.


Euangeliorum libri quatuor
    Secundum Mattheum,
    Secundum Marcum,
    Secundum Lucam,
     Secundum Ioannem,
    Actus apostolorum.




Epistole Pauli numero quatuordecim.
    Ad Romanos,
    Ad Corinthios, 2.
    Ad Galatas,
    Ad Ephesios,
    Ad Philippenses,
    Ad Colossenses
    Ad Thessalonicenses, 2.
    Ad Timotheum, 2.
    Ad Titum,
    Ad Philemonem,
    Ad Hebreos,
    Apocalypsis Ioannis.




Ordo septem Epistolarum canonicarum.

    Petri apostoli Epistole, 2.
    Iacobi apostoli Epistola, 1.
    Ioannis apostoli Epistole, 3.
    Iude Zelotis Epistola, 1.





CAP. 63.---Quando et quo tempore libri ueteris Nouique Testamenti legendi sint.

 In Septuagesima ponunt hepta [penta] chum, usque in quindecim dies ante Pascha. Quinta decima die ante Pascha ponunt Ieremiam usque in Cenam Domini. In Cena Domini legunt tres lectiones de lamentatione Ieremie: Quomodo sedet sola ciuitas , etc.; et tres de tractatu sancti Augustini in Psalmum LIu: Exaudi, Deus, orationem meam, et ne despexeris; et tres de  Apostolo, ubi ait ad Corinthios: Conuenientibus uobis in unum . Secunda lectio sic incipit: Similiter et calicem postquam cenauit  Tertia: De spiritualibus autem, nolumus uos ignorare, fratres . In Parasceue, tres lectiones de lamentationibus Ieremie ; et tres de tractatu sancti Augustini in psalmum LXIII: Exaudi, Deus, orationem meam, cum deprecor; et tres de Apostolo, ubi ait in Epistola ad Hebreos: Festinemus ingredi in illam requiem , etc. Secunda: Omnis namque pontifex . Tertia: De quo grandis nobis sermo est . In Sabbato sancto tres lectiones de lamentatione Ieremie , et tres de tractatu S. August. in eumdem psalmum LXIII; et  tres de Apostolo ubi ait, in Epist. ad Hebr.: Christus assistens pontifex , etc. Secunda lectio ubi ait: Testamentum enim , etc. Tertia: Umbram enim habens, lex futurorum bonorum . In Pascha Domini homilias ad ipsum diem pertinentes. Infra hebdomadam, homilias. In octaua Pasche ponunt Actus apostolorum, et Epistolas canonicas, et Apocalypsin, usque in octauas Pentecostes. In octaua Pentecostes ponunt lib. Regum et Paralipomenon, usque in Kalendas Augusti. In Dominica prima Augusti ponunt Salomonem, usque in Kalendas Septembris; ex tunc ponunt Iob, Tobiam, Iudith, Esther, Esdram, usque in Kalendas Octobris. In Dominica prima mensis Octobris, ponunt Machabeorum libros usque in Kalendas Nouembris. In  Dominica prima mensis Nouembris ponunt Ezechiel, Daniel, et minores prophetas usque in Kalendas Decembris. In Dominica prima mensis Decembris ponunt Isaiam prophetam, usque in Natiuitatem Domini. In uigilia natalis Domini, legunt primum de Isaia tres lectiones. Prima lectio: Primo tempore alleuiata est, et cetera. Secunda: Consolamini. Tertia: Consurge, consurge. Deinde leguntur sermones uel homilie ad ipsum diem pertinentes. In natali S. Stephani, homilia de ipso die. In natali sancti Ioannis similiter. In natali Innocentium similiter. In natali sancti Siluestri similiter. In octaua Domini, homilia de ipso die. In Dominica prima post Natiuitatem Domini, ponunt epistolas Pauli usque in Septuagesimam. In Epiphania lectiones tres de Isaia. Prima  lectio sic incipit: Omnes sitientes. Secunda: Surge, illuminare. Tertia: Gaudens gaudebo; deinde leguntur sermones uel homilie ad ipsum diem pertinentes.



CAP. 64.---De libris authenticis quos recipit Ecclesia preter illos qui in canone sunt. Ex decretis Gelasii pape de libris authenticis, et apocryphis.

 Sancta Romana Ecclesia post illas ueteris uel Noui Testamenti quas regulariter suscipimus, etiam has suscipi non prohibet Scripturas. Sanctam synodum Nicenam 318 Patrum, mediante maximo Constantino Augusto, in qua Arius hereticus damnatus est. Sanctam synodum Constantinopolitanam, mediante Theodosio seniore  Augusto, in qua Macedonius hereticus debitam damnationem excepit. Sanctam synodum Ephesinam, in qua Nestorius damnatus est consensu beatissimi pape Celestini, mediante Cyrillo Alexandrine ciuitatis episcopo, et Arcadio episcopo ab Italia destinato. Sanctam synodum Chalcedonensem, mediante Martiano Augusto et Anatolio Constantinopolitano episcopo, in qua Nestoriana et Eutychiana heresis, simul cum Dioscoro eiusque complicibus damnate sunt. Sed et si qua sunt concilia a sanctis Patribus hactenus instituta, preter istorum quatuor auctoritatem, et custodienda et recipienda decreuimus.

Iam nunc subiiciendum de opusculis sanctorum  Patrum, que in Ecclesia catholica recipiuntur.

Opuscula beati Cypriani martyris, et Carthaginensis episcopi.

Item, opuscula beati Gregorii Nazianzem episcopi.

Item, opuscula beati Athanasii Alexandrini episcopi.

item, opuscula beati Basilii Cappadoceni episcopi.

Item, opuscula beati Ioannis Constantinopolitani episcopi.

Item, opuscula Theophili Alexandrini episcopi

Item, opuscula beati Cyrilli Alexandrini episcopi.

Item, opuscula beati Hilarii Pictauiensis episcopi.

 Item, opuscula beati Ambrosii Mediolanensis episcopi.

Item, opuscula beati Augustini Hipponensis episcopi.

Item, opuscula beati Hieronymi presbyteri.

Item, opuscula beati Prosperi, uiri religiosissimi.

Item, epistola Leonis pape ad Flauianum Constantinopolitanum episcopum destinata: cuius textum quispiam si usque ad unum iota disputauerit, et non eam in omnibus uenerabiliter receperit, anathema sit.

Item, opuscula atque tractatus omnium Patrum orthodoxorum qui in nullo a sancte Romane Ecclesie consortio deuiarunt, nec ab eius fideli predicatione  [fide uel pred.] seiuncti sunt; sed ipsius communionis per gratiam Dei usque ad ultimum diem uite sue fuere participes, legendos decernimus.

Item, decretales epistolas quas beatissimi pape diuersis temporibus ab urbe Romana pro diuersorum Patrum consolatione [consultatione] dederunt, uenerabiliter suscipiendas.

Item, Gesta sanctorum martyrum que multiplicibus tormentorum cruciatibus, et mirabilibus confessionum triumphis irradiant. Quis ita [ista] esse Catholicorum dubitet, et maiora eos in agonibus fuisse perpessos, nec suis uiribus, sed Dei gratia et adiutorio uniuersa tolerasse? Sed ideo secundum antiquam consuetudinem singulari cautela in sancta Romana  Ecclesia non leguntur, quia et eorum qui scripsere nomina penitus ignorantur, et ab infidelibus aut dictis [idiotis] superflua, aut minus apta quam rei ordo fuerit, scripta esse putantur, sicut cuiusdam Cyrici [Quirici] et Iulite, sicut Georgii aliorumque huiusmodi passiones, que ab hereticis perhibentur conscripte: propter quod, ut dictum est, ne uel leuis subsannandi oriretur occasio, in sancta Romana Ecclesia non leguntur. Nos tamen cum predicta Ecclesia omnes martyres, et eorum gloriosos agones, qui Deo magis quam hominibus noti sunt, omni deuotione ueneramur. Item, uitas Patrum, Pauli, Antonii, Hilarionis et omnium Eremitarum, quas tamen uir beatissimus scripsit Hieronymus, cum omni honore suscipimus. Item, Actus beati Siluestri  apostolice sedis presulis, licet eius qui scripsit nomen ignoremus, a multis tamen in urbe Romana Catholicis legi cognouimus, et pro antiquo usu multe hoc imitantur Ecclesie. Item, scriptura de inuentione crucis Dominice, et alia scriptura de inuentione capitis beati Ioannis Baptiste nouelle quidem reuelationes sunt, et nonnulli eas Catholici legunt. Sed cum hec ad Catholicorum manus aduenerint, beati apostoli Pauli sententia precedat: Omnia probate, quod bonum est tenete . Item, Ruffinus uir religiosus plurimos ecclesiastici operis edidit libros, nonnullas autem scripturas interpretatus est. Sed quoniam beatus Hieronymus in aliquibus eum de arbitrii libertate notauit, illa sentimus, que predictum beatum Hieronymum sentire  cognoscimus, et non solum de Ruffino, sed etiam de uniuersis quos uir sepius memoratus zelo Dei et fidei religione reprehendit. Item, Origenis nonnulla opuscula que uir beatissimus Hieronymus non repudiat, legenda suscipimus. Reliqua autem omnia cum auctore suo dicimus esse renuenda. Item, Chronica Eusebii Cesariensis, atque eiusdem Historie ecclesiastice libros, quamuis in primo narrationis sue libro tepuerit, et post in laudibus atque excusatione Origenis schismatici unum conscripserit librum. Propter rerum tamen singularem notitiam, qui ad instructionem pertinent, usquequaque non dicimus renuendos. Item, Orosium uirum eruditissimum collaudamus, quia ualde nobis necessariam aduersus paganorum calumnias ordinauit historiam, miraque  breuitate contexuit. Item uenerabilis uiri Sedulii Paschale opus, quod heroicis descripsit uersibus, insigni laude proferimus. Item, Iuuenci nichilominus laboriosum opus non spernimus, sed miramur. Ceterum que ab hereticis conscripta uel predicta sunt, nullatenus recipit catholica et apostolica Ecclesia Romana. E quibus pauca que ad memoriam uenerunt, et a Catholicis uitanda sunt, credimus esse subdenda.



CAP. 65. --- De notitia librorum apocryphorum, qui a sanctis Patribus damnati sunt eterna damnatione.

 In primis Ariminensom synodum a Constantio Cesare Constantini filio congregatam, mediante Tauro prefecto ex tunc et nunc  et usque in eternum confitemur esse damnatam. Item, itinerarium nomine Petri apostoli, quod appellatur sancti Clementis, libri octo [decem] apocryphum. Actus nomine Andree apostoli, apocryphi. Actus nomine Thome apostoli, apocryphi. Actus autem nomine Petri apostoli, apocryphi. Actus nomine Philippi apostoli, apocryphi. Euangelium nomine Thaddei, apocryphum. Euangelium nomine Barnabe, apocryphum. Euangelium Thome apostoli quo Manichei utuntur, apocryphum. Euangelium nomine Bartholomei apostoli, apocryphum. Euangelium nomine Andree apostoli, apocryphum. Euangelia que falsauit Lucianus, apocrypha. Euangelia que falsauit Ysius [Esitius uel Hesychius], apocrypha.  Liber de infantia Saluatoris, apocryphus. Liber de natiuitate Saluatoris, et de sancta Maria, et de obstetrice Saluatoris, apocryphus. Liber, qui appellatur Pastoris, apocryphus. Libri omnes quos fecit Leutius discipulus diaboli, apocryphi. Liber, qui appellatur fundamentum, apocryphus. Liber, qui appellatur thesaurus, apocryphus. Liber, qui appellatur de filiabus Ade uel Genesis, apocryphus. Centimetrum de Christo uirgilianis compaginatum uersibus, apocryphum. Liber, qui appellatur Actus Thecle et Pauli apostoli, apocryphus. Liber, qui appellatur Nepotis, apocryphus. Liber prouerbiorum ab hereticis conscriptus, et sancti Sixti nomine signatus, apocryphus. Reuelatio que appellatur Pauli apocrypha. Reuelatio que appellatur Thome apostoli,  apocrypha. Reuelatio, que appellatur Stephani, apocrypha. Liber, qui uocatur transitus [trans., id est assumptio] S. Marie, apocryphus. Liber, qui appellatur penitentia Ade, apocryphus. Liber Diogenie [Ogie], nomine Gigantis, qui post diluuium cum dracone ab hereticis pugnasse perhibetur, apocryphus. Liber, qui appellatur Testamentum Iob, apocryphus. Liber, qui appellatur penitentia Origenis, apocryphus. Liber, qui appellatur penitentia sancti Cypriani, apocryphus. Liber, qui appellatur penitentia Iamnis et Mambre, apocryphus. Liber, qui appellatur sortes apostolorum, apocryphus. Liber Lusam, apocryphus. Liber canonum apostolorum, apocryphus. Liber Physiologus ab hereticis conscriptus, et beati Ambrosii nomine  presignatus, apocryphus. Historia Eusebii Pamphili, apocrypha. Opuscula Tertulliani siue Africani, apocrypha. Opuscula Postumiani et Galli, apocrypha. Opuscula Montani, Priscille et Maximille, apocrypha. Omnia opuscula Fausti Manichei, apocrypha. Opuscula alterius Clementis Alexandrini, apocrypha. Opuscula Cassiani presbyteri Galliarum, apocrypha. Opuscula uictorini Pictauiensis, apocrypha. Opuscula Fausti Regiensis Galliarum, apocrypha. Opuscula Frumenti, apocrypha. Epistola Iesu ad Abagarum regem, apocrypha. Passio Cirici et Iulite, apocrypha. Passio Georgii, apocrypha. Scripta que appellantur Salomonis contradictio, apocrypha. Phylacteria omnia, que non ab angelo, ut illi confingunt, sed magis a demone conscripta sunt, apocrypha. Hec  omnia et his similia que Simon Magus, Nicolaus, Cerinthus, Marcion, Basilides, Ebion, Paulus etiam Samosatenus, Photinus et Bonosus, et qui simili errore defecerunt, Montanus quoque cum suis obscenissimis sequacibus, Apollinaris, ualentinus siue Manicheus, Faustus, Sabellius, Arius, Macedonius, Eunomius, Nouatus, Sabbatius, Calistus, Donatus, Eustathius, Iouinianus, Pelagius, Iulianus et Latiensis [Celanensis], Celestinus, Maximianus, Priscillianus ab Hispania, Lampedius, Dioscorus, Eutyches, Petrus et alius Petrus, e quibus unus Alexandriam, alius Antiochiam maculauit. Acacius Constantinopolitanus cum suis consortibus, nec non et omnes hereses, quas ipsi eorumque discipuli, siue schismatici  docuerunt, uel conscripserunt, quorum nomina minime retinemus, non solum repudiata, uerum etiam ab omni Romana Ecclesia eliminata, atque cum suis auctoribus auctorumque sequacibus, sub anathematis indissolubili uinculo in eternum confitemur esse damnata.



CAP. 66. --- Consuetudinem seruandam esse, que non est contra fidem catholicam. Ex epistola Pii pape I .

 Petistis enim per Hilarium chartularium nostrum a beate memorie decessore nostro, ut omnes uobis retro temporum consuetudines seruarentur, quas beati Petri apostolorum principis ordinatione intus hactenus uetustas longa seruauit. Et nos quidem iuxta scriem relationis  nostre consuetudinem laudamus, que tamen fidem catholicam nichil usurpare dignoscitur.



CAP. 67.---Ut ecclesiastica statuta ab apostolis et apostolicis magistris Ecclesie tradita, integra seruentur, et nullus secundum quod sibi uisum fuerit, sed secundum antiquam traditionem ea teneat. Ex decretis Innocentii pape I, epist. 1.

Innocentius Decentio episcopo Eugubino salutem. Si instituta ecclesiastica, ut sunt a beatis apostolis tradita, integra uellent seruare Domini sacerdotes, nulla diuersitas, nulla uarietas in ipsis ordinibus et consecrationibus haberetur. Sed dum unusquisque non quod traditum est, sed quod ipsi uisum fuerit, hoc estimat esse tenendum, inde diuersa in diuersis locis uel ecclesiis aut teneri aut celebrari uidentur, ac fit scandalum populis, qui dum nesciunt traditiones  antiquas humana presumptione corruptas, putant sibi aut ecclesiis non conuenire, aut ab apostolis uel ab apostolicis uiris contrarietatem inductam.  Quis enim nesciat aut non aduertat, id quod a principe apostolorum Petro Romane Ecclesie traditum est, ac nunc usque custoditur, ab omnibus debere seruari, nec superinduci, aut introduci aliquid, quod aut auctoritatem non habeat, aut aliunde accipere uideatur exemplum? presertim cum sit manifestum in omnem Italiam, Gallias, Africam atque Siciliam, insulasque interiacentes nullum instituisse ecclesias, nisi eos quos uenerabilis apostolus Petrus aut eius successores constituerunt sacerdotes? aut  legant si in his prouinciis alius apostolorum inuenitur aut legitur docuisse? Quod si non legunt quia nusquam inueniunt, oportet eos sequi que Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum uideantur omittere. Sepe dilectionem tuam ad urbem uenisse, ac nobiscum in ecclesiam conuenisse, et quem morem uel in consecrandis mysteriis, uel in ceteris agendis arcanis teneat cognouisse non dubium est. Quod sufficere arbitrarer ad informationem Ecclesie tue, uel reformationem, si quod predecessores tui minus aliquid aut aliter tenuerint satis certum haberem, nisi de aliquibus consulendos nos esse duxisses. Quibus idcirco respondimus, non quod te aliqua  ignorare credamus, sed ut maiori auctoritate uel tuos instituas, uel eos qui a Romane Ecclesie institutionibus errant, aut commoneas, aut indicare non differas, ut scire ualeamus, qui sint qui aut nouitates inducunt, aut alterius Ecclesie quam Romane existimant consuetudinem esse seruandam.



CAP. 68.---Quod consuetudines ecclesiastice pro lege sint tenende. Augustinus epist. 86 ad Casulanum presbyterum.

 In his enim rebus, de quibus nichil certi statuit Scriptura diuina, mos populi Dei, et instituta maiorum pro lege tenenda sunt: et sicut preuaricatores legum diuinarum, ita contemptores consuetudinum ecclesiasticarum cercendi sunt.



CAP. 69. --- tem de obseruandis constitutionibus ecclesiasticis. Basilius lib. De Spiritu sancto, cap. 27.


 Ecclesiasticarum institutionum quasdam Scripturis, quasdam uero apostolica traditione per successiones in mysterio, traditas recepimus; quedam uero consuetudine roborata approbauit usus, Quibus par ritus, et idem utrisque pietatis debetur affectus, unde quis uel aliquantulum sacrarum expertus Scripturarum hesitauerit? Si enim attentauerimus consuetudines Ecclesie, non per scripturas a Patribus traditas nichil estimare, quantum religio detrimenti latura sit, dispicientibus liquido constabit. Que enim, ut inde ordiamur, scriptura salutifere crucis signaculo fideles  docuit insigniri? Que uel trifariam digesta super calicem et panem prolixe orationis, uel etiam consecrationis uerba commendauit? Nam non modo quod in Euangelio continetur, uel ab Apostolo insertum est, in secretis dicimus, sed et alia perplura adiicimus, magnam quasi uim commendantia mysteriis. Que orientem uersus nos orare litterarum forma docuit? Benedicemus fontem baptismatis oleo unctionis: huc accedit quod ter immergimus, quos baptizamus, oleo ungimus, uerbis abrenuntiare Satane et angelis eius informamus. Unde hec, et alia in hunc modum non pauca, nisi tacita ac mystica traditione a Patribus ecclesiastico more reuerentiori diligentia sunt in ministeriis obseruata silentio, quam publicata scripto?



CAP. 70.---Ad quos recurrendum, cum sacre Scripture auctoritas non occurrit. Ex decretis Innocentii pape, cap. 18.


 De quibus causis [cum] nulla soluendi ligandique auctoritas in libris ueteris Testamenti, quatuor Euangeliorum, cum scriptis totis apostolorum appareat, ad diuina recurre scripta Greca. Si nec in illis, ad catholice Ecclesie historias catholicas a doctoribus catholicis scriptas manum mitte. Si nec in illis, canones apostolice sedis intuere. Si nec in illis, sanctorum exempla perspicaciter recordare. Quod si his omnibus inspectis, huius questionis qualitas non lucide inuestigatur, seniores prouincie congrega, et eos interroga. Facilius namque inuenitur, quod a pluribus senioribus  queritur. uerus etiam repromissor Dominus ait: Si duo ex uobis, uel tres conueniunt super terram in nomine meo, de omni re quamcunque petierint, fiet illis a Patre meo .



CAP. 71.---Que in canone inueniuntur firmiter tenenda, que uero in aliorum scriptis reperiuntur, diligenter esse consideranda. Augustinus in prologo lib. III de Trinitate.

 Noli meis litteris, quasi Scripturis canonicis deseruire, sed in illis, et quod non credebas, cum inueneris incunctanter crede. In istis autem quod certum non habebas nisi certum intellexeris, noli firme tenere.



CAP. 72.---Quorum Patrum scripta magis sint authentica. Leo quartus episcopis Britannie.

 De libellis et commentariis  aliorum non conuenit aliquos iudicare, et sanctorum conciliorum canones relinquere, uel decretalium regulas, id est, que habentur apud nos simul cum canone, in illis quibus in omnibus ecclesiasticis utimur iudiciis, id est apostolorum, Nicenorum, Ancyranorum, Neocesariensium, Gangrensium, Antiochensium, Carthaginensium, Africanensium, Laodicensium, Chalcedonensium, Sardicensium, et cum illis regule Romanorum pontificum, Siluestri, Siricii, Innocentii, Zosimi, Celestini, Leonis, Gelasii, Hilarii, Symmachi, Simplicii, Hormisde et Gregorii iunioris. Isti omnino sunt et per quos iudicant episcopi, et per quos episcopi simul et clerici iudicantur. Nam, si tale emerserit uel contigerit inuisitatum negotium, quod minime possit per  istos finiri, tunc si illorum, quorum meministis, dicta Hieronymi, Augustini, Isidori, uel ceterorum similiter sanctorum doctorum similium reperta fuerint, magnanimiter sunt retinenda ac promulganda, uel ad apostolicam sedem referatur de talibus. Quam ob causam luculentius et magna uoce pronuntiare non timeo, quia qui illa que diximus sanctorum Patrum statuta, que apud nos canones pretitulantur, siue sit episcopus, siue clericus, siue laicus, non indifferenter receperit, ipse conuincitur nec catholicam et apostolicam fidem, nec sancta uera Christi Euangelia quatuor utiliter et efficaciter, et ad effectum [profectum] suum retinere uel credere.



CAP. 73.---Augustinus dicit multa esse in opusculis suis, que culpari possunt. August. ad uincentium uictorem, lib. II (L. Iu De anima et eius origine, cap. 1.


 Negare non possum nec debeo, sicut in ipsis moribus, ita multa esse in tam multis opusculis meis, que possunt iusto iudicio, et nulla temeritate culpari



CAP. 74.---Scriptores canonicarum Scripturarum, et si non intelligantur, non tamen eos errasse credendum esse; alii uero scriptores si auctoritate uel ratione probauerint, que dicunt notanda esse. Augustinus, epist. 19 ad Hieronymum.

 Ego solis eis scriptorum qui iam canonici appellantur, didici hunc timorem honoremque deferre, ut nullum eorum scribendo errasse aliquid firmissime credam. Aut si in eis aliquid offendero, quod uideatur contrarium ueritati, nichil  aliud quam mendosum codicem esse, uel non esse assecutum interpretem quod dictum est, uel me minime intellexisse non ambigam. Alios autem ita lego, ut quantalibet sanctitate doctrinaque polleant, non ideo uerum putem, quia ipsi ita senserunt, sed quia mihi uel per illos auctores canonicos, uel probabiles rationes, quod a uero non abhorreat, persuadere potuerunt.



CAP. 75.---Quod ea que priuilegiis uniuersalis Ecclesie contraria probantur, nulla ratione subsistant. Gelasius De uinculo anathematis.

Ne forte, quod solent, hoc dicant. Quod si synodus Chalcedonensis admittitur, omnia constare debeant que illic uidentur esse deprompta. Aut enim ex toto admitti oportere, aut si ex parte repudiabilis  est, firmam ex toto constare non posse cognoscant: igitur, quoniam illud secundum Scripturas sanctas traditionemque maiorum, secundum canones regulasque Ecclesie pro fidei communione, et ueritate catholica et apostolica, pro qua hanc fieri sedes apostolica delegauit, factamque firmauit, a tota Ecclesia indubitanter admitti; alia autem que per incompetentem presumptionem illic prolata sunt, uel potius uentilata, que sedes apostolica gerenda delegauit [forte deneg.], mox a uicariis sedis apostolice contradicta manifestum est, que sedes apostolica etiam petente Martiano principe nullatenus approbauit. Que presul Ecclesie Constantinopolitane tunc Anatolius, nec se presumpsisse professus est, et in apostolice sedis antistitis non negauit  posita potestate. Que ideo, sicut dictum est, sedes apostolica non recipit, quia que priuilegiis uniuersalis Ecclesie contraria probantur, nulla ratione subsistunt [sustinet]. Quid enim, quia in libris sanctis quos utique ueneramur et sequimur, quoniam quorumdam illic et profanitates esse feruntur, et scelera gesta narrantur, et ideo nobis pariter aut ueneranda sunt aut sequenda, quia in illis sanctis libris et uenerabilibus continentur?



CAP. 76.---Constantinopolitanam synodum eam que contra Photium facta est non esse recipiendam. Ioannes uIII patriarche Photino.

Illam que contra Photium facta est Constantinopoli synodum irritam facimus et omnino deleuimus, tum propter alia, tum quoniam Adrianus papa non  subscripsit in ea.



CAP. 77.---De eodem. Ioannes papa apocrisariis suis.

Dicetis quod illas synodos que contra Photium sub Adriano papa Rome uel Constantinopoli sunt facte, cassamus et de numero sanctarum synodorum delemus.



CAP. 78.---Quo tempore sexta synodus facta sit. In prologo historie Anastasii bibliothecarii Romane Ecclesie.

Frustra garriunt quidam dicentes post quatuor annos fuisse factas sexte synodi capitulares, que diffamate sunt, formas. Item, ex ipsa chronica adnotatione patenter apparet, quod collectio a sancta uniuersali sexta synodo usque ad deditas formas anni  uiginti et septem sint.



CAP. 79.---Sergium papam propter quedam capitula extra ritum ecclesiasticum annexa, non subscripsisse synodo, quam Iustinianus imperator in Regia urbe collegerat. Ex libro Pontificali.

Sergii pape temporibus Iustinianus imperator, concilium in urbe Regia fieri iussit, in quo et legati sedis apostolice conuenerunt, et decepti subscripserunt. Compellebat autem et ipsum subscribere, sed nullatenus acquieuit pro eo quod quedam capitula extra ritum ecclesiasticum fuerant in eis annexa. Que quasi synodaliter definita, et in septima synodo conscripta, ac a tribus patriarchis, id est Constantinopolitano, Alexandrino et Antiocheno, uel ceteris presulibus qui in tempore conuenerant  subscripta, manu imperiali confirmata, missis in locello quod cribro [crebro; alias, scebro] carnaliter uocatur, in hac Romana urbe ad confirmandum, uel in superiori loco subscribendum, Sergio pontifici, utpote capiti omnium sacerdotum direxit: qui beatissimus pontifex, ut dictum est, penitus eidem Iustiniano Augusto non acquieuit, nec eosdem tomos suscipere aut lectioni pandere passus est: porro eos ut inualidos respuit et reiecit, eligens ante mori quam nouitatum erroribus consentiret. Item. Sub Ioanne uII pro tomis quos antea sub domino Sergio apostolice sedis pontifice Romano Iustinianus Augustus direxerat, in quibus capitula diuersa Romane Ecclesie contraria scripta, duos metropolitas episcopos demandauit,  dirigens per eos et sacram, per quam denominatum pontificem coniurauit ac adhortatus est, ut apostolice Ecclesie concilium congregaret, et que ei uisa essent stabiliret, et queque aduersa renuendo cassaret.



CAP. 80.---Quod Sardicense concilium Arianorum fuerit. Augustinus contra Cresconium grammaticum libro tertio.

Disce quod nescis, Sardicense concilium Arianorum fuit. Item libro quarto. Sardicense concilium Arianorum fuit.



CAP. 81.---Historiam Sozomeni ab apostolica sede recusari. Fulgentius Alexandrino et Anastasio Antiocheno episcopis.

In historia Sozomeni de quodam Eudoxio, qui Constantinopolitane Ecclesie episcopatum arripuisse  dicitur, aliqua narrantur. Sed ipsam quoque historiam sedes apostolica suscipere recusat, quando multa mentitur, et Theodorum inconsuete nimium laudat, atque usque ad diem obitus sui magnum doctorem Ecclesie perhibet. Restat ergo ut si quis illam historiam recipit, synodo que pie memorie Iustiniani temporibus de tribus capitulis facta est, contradicat. Qui uero huic contradicere non ualet, illam historiam necesse est ut repellat.



CAP. 82.---Scripta Eusebii de temporum historia suscipienda. Augustinus de doctrina Christianorum libro II, cap. 39.

Quod Eusebius fecit de temporum historia, propter diuinorum librorum questiones que usum eius  flagitant, suscipimus.



CAP. 83.---De quodam rege Edissene ciuitatis. Responsiones Adriani pape contra obiectiones quorumdam ad Agarum, cap. 18.

Predecessor noster sancte recordationis dominus Stephanus papa quondam sanctissimus, in supradicto concilio presidens, inter plurima ueridica testimonia per semetipsum asserens docuit ita. Sed nec illud est pretereundum, quod relatione fidelium de partibus orientis aduenientium sepe agnouimus: in quibus licet Euangelium sileat, tamen nequaquam in omnibus incredibile fidei meritum, et hoc affirmante ipso Euangelio: Multa quidem et alia signa fecit iehsu, que non scripta sunt in libro hoc . Denique fertur ab asserentibus,  quod Redemptor numani generis appropinquante die passionis cuidam regi Edessene ciuitatis desideranti corporaliter eum cernere, et ut persecutiones Iudeorum aufugiens ad illum conuolaret, et auditas miraculorum opiniones et sanitatum curationes illi et populo suo impertiret, respondisse: »Quod si faciem meam corporaliter cernere cupis, en tibi uultus mei speciem transformatam in linteo dirigo, per quam et desiderii tui feruorem refrigeres, et quod de me audiuisti, impossibile nequaquam fieri existimes. Postquam tamen compleuero ea que de me scripta sunt, dirigam tibi unum ex discipulis meis, qui tibi et populo tuo sanitates impertiat, et ad sublimitatem fidei uos perducat.«



CAP. 84.---Soli ei libros hereticorum legere concedendum esse, qui in Deo et in fide firmatus decipi nequit. Beda super parabolas Salomonis libro I.


Soli ei conceditur hereticorum libros legere, qui a Deo solidatus est in fide catholica, ut uerborum dulcedine uel astutia nequeat ab ea segregari.



CAP. 85.---Quod subtilitatem legentium turbat, qui eos a secularibus litteris legendis omnimodis prohibendos esse estimat. Beda super Regum lib. II .

 Turbat acumen legentium et deficere cogit, qui eos a legendis secularibus litteris omnimodis estimat prohibendos, quibus ubilibet inuenta utilia quasi sua sumere  licet. Alioquin nec Moyses et Daniel sapientia uel litteris Aegyptiorum, Chaldeorumque se paterentur erudiri quorum tamen superstitiones simul et delicias adhorrebant: nec ipse magister gentium aliquot uersus petarum suis uel dictis indidisset, uel scriptis.



CAP. 86.---Legibus imperatorum non in omnibus controuersiis ecclesiaticis utendum esse. Nicolaus papa in concilio apud Conuicinum .

 Lege imperatorum non in omnibus ecclesiasticis controuersiis utendum est, presertim cum inueniuntur euangelice [ecclesiastice] ac canonice sanctioni aliquoties obuiare. Lex imperatorum non est supra legem Dei, sed subtus.



CAP. 87.---Cypriani opuscula, Athanasii, Hilarii firma et in nullo conuulsa. Hieronymus ad Letam de institutione filie.


Cypriani opuscula semper in manu teneat , Athanasii epistolas, et Hilarii libros inoffenso decurrat pede. Illorum tractatibus, illorum delectetur ingeniis, in quorum libris pietas fidei non uacillat. Ceteros sic legat, ut magis iudicet, quam sequatur.



CAP. 88.---Libros catholicorum Patrum qui sanctorum uitam describunt non reiiciendos. Ex regula sancti Benedicti, cap. 73.

Quis liber sanctorum catholicorum Patrum hoc non resonat, ut recto cursu perueniamus ad Creatorem nostrum? nec non et cellationes Patrum  et instituta, et uite eorum, sed et regula sancti Patris nostri Basilii, quid aliud sunt, nisi bene uiuentium et obedientium monachorum, instrumenta uirtutum?



CAP. 89.---Quod Hieronymus, et Gennadius ecclesiasticos scriptores in uno uolumine comprehenderint. Isidorus Etymologiarum lib. uI, cap. 7.

Hieronymus atque Gennadius ecclesiasticos scriptores toto orbe querentes ordine prosecuti sunt, eorumque studia in uno uoluminis indiculo comprehenderunt.



CAP. 90.---De uilitate uoluminum Dionysii Areopagite. Beda super Actus apostolorum.

Dionysius Areopagita episcopus ordinatus Corinthiorum, rexit Ecclesiam gloriose, multaque ad utilitatem Ecclesie pertinentia, que hactenus manent,  ingenii sui uolumina reliquit: cognomen a loco cui preerat accipiens, Areopagus.



CAP. 91.---De discretione Regule sancti Benedicti. Gregorius Dialogorum libro II, cap. 36.

Benedictus scripsit monachorum regulam, discretione precipuam, sermone luculentam.



CAP. 92.---Actio secunda Chalcedonensis concilii.

Gloriosi iudices dixerunt: Dominus noster imperator secundum canonicas Epistolas, et constitutiones sanctorum Patrum, Gregorii, Basilii, Hilarii, Athanasii, Ambrosii et Cyrilli credit, et nullo modo ab eorum fide recedit.



CAP. 93.---Actio tertia.

Gloriosi principes dixerunt: Piissimus imperator iuxta constitutionem sanctorum trecentorum  decem et octo Patrum, et confirmationem centum quinquaginta Patrum, et expositiones sanctorum Gregorii, Basilii, Hilarii, Athanasii, Ambrosii et Cyrilli credit, et ab eorum fide nullo modo recedit.



CAP. 94.---De libris Gelasii. Ex libro Pontificali.

Gelasius fecit libros quinque aduersus Nestorium et Eutychen, fecit et tractatus in modum Ambrosii. Item, libros duos aduersus Arium; fecit autem et sacramentorum prefationes, et orationes cauto sermone, et epistolas fidei elimato sermone multas.



CAP. 95.---De libris Clementis, ibidem.

 Clemens fecit duas epistolas que catholice nominantur.



CAP. 96.---De synodico libello Gregorii. Beda in Historia Anglorum, libro II, cap. 1.

Libellum synodicum episcopis Italie de necessariis Ecclesie causis utilissimum Gregorius composuit.



CAP. 97.---De quadraginta hominis Gregorii. Gregorius episcopus in prologo quadraginta homeliarum.

Gregorius episcopus, seruus seruorum Dei, Secundino cepiscopo. Inter sacra missarum solemnia, ex his que diebus certis in ecclesia hac legi ex more solent, sancti Euangelii lectiones exposui quadraginta; et quarumdam quidem dictata expositio assistenti plebi est recitata per notarium,  quarumdam uero explanationem coram populo ipse locutus sum, atque ita, ut loquebar, excepta est.



CAP. 98.---De dispositione earumdem. Ibidem.

Easdem homilias eo quo dicte sunt ordine in duobus codicibus ponere curaui, et priores quidem uiginti que dicte sunt, et posteriores totidem.



CAP. 99.---Gesta quinte synodi, die tertia.

Sequimur per omnia sanctos Patres et doctores Ecclesie Athanasium, Hilarium, Basilium, Gregorium theologum, et Gregorium Nyssenum, Ambrosium, Augustinum, Theophilum, Ioannem Constantinopolitanum, Cyrillum Leonem. Proculum: et suscipimus omnia que de recta fide, et condemnatione hereticorum exposuerunt, suscipimus autem et alios  sanctos et orthodoxos Patres, qui in sancta Dei Ecclesia rectam fidem irreprehensibiliter usque in finem uite sue predicauerunt.



CAP. 100.---De confirmatione libelli Ennodii. Synodus et Symmachi pape.

Synodus dixit: Ea que in libello quem Ennodius nostra auctoritate conscripsit, sicut in nostra presentia relecta sunt, ut propriis manibus roborentur, rogamus, atque ut in perpetuum conseruentur, sicut predictum est, uestra apostolica auctoritate firmentur. Symmachus respondit: Fiat.



CAP. 101.---Quid idem Ennodius sentiat de auctoritate Romani pontificis. Nicolaus papa I Micheli Augusto .

Sicut magnus Christi confessor Ennodius Ticinensis  episcopus qui ab Hormisda apostolice memorie Constantinopolim missus, innumeras miserias a Grecorum uesania pro fide Christi et statu Ecclesie non semel pertulit, ex propheta de his meminit: Nunquid gloriabitur securis contra eum qui secat in ea, aut exaltabitur serra contra eum qui trahil eam? 



CAP. 102.---Item de eodem. Ioannes uIII, Berrario [Bercari] abbati.

Absit a piis mentibus quid de Romani culminis pontifice sinistrum sentire, cum beato Ennodio confessore Ticinensis urbis antistite scribente doceamur quia Deus omnipotens aut claros ad tanta fastigia erigit, aut certe quos elegit illustrat.



CAP. 103.---De commentario Rheticii Augustodunensis episcopi, in Canticum canticorum. Hieronymus in epist. ad Florentium, que incipit: In ea mihi parte.


Ob hoc et ego obsecro, et tu ut petas plurimum queso, ut tibi beati Rheticii Augustodunensis episcopi commentarium ad describendum largiatur, in quo Canticum canticorum sublimi ore disseruit.



CAP. 104.---De Ioanne Scoto, quod in quibusdam bene non senserit. Nicolaus Carolo regi maiori.

Relatum est apostolatui nostro quod opus beati Dionysii Areopagite quod de diuinis nominibus uel celestibus ordinibus Greco descripsit eloquio, quidam uir Ioannes, genere Scotus, nuper in Latinum transtulerit. Quod iuxta morem nobis mitti, et nostro  debuit iudicio approbari, presertim cum idem Ioannes, licet multe scientie esse predicetur, olim non sane sapere in quibusdam frequenti rumore diceretur. Itaque quod hactenus omissum est, uestra industria suppleat, et nobis prefatum opus sine ulla cunctatione mittat, quatenus, dum a nostri apostolatus iudicio fuerit approbatum, ab omnibus incunctanter nostra auctoritate acceptius habeatur.



CAP. 105.---De canonibus apostolorum quid in eis recipiendum sit, quid non. Leo IX, contra epistolam Nicete abbatis de monasterio studii.

 Clementis librum, id est Itinerarium Petri apostoli, et canones apostolorum numerarunt sancti Patres inter apocrypha, exceptis capitulis quinquaginta, que decreuerunt regulis orthodoxis adiungenda.



CAP. 106.---Item de eodem. Sexta synodus, cap. 2. 


 Placuit huic sancte synodo ut amodo confirmata et rata sint canonum apostolorum 85 capitula.



CAP. 107.---Canones apostolorum aliis conciliis preponendos. Ex prefatione Isidori in opus canonum.

 Isidorus mercator [peccator], seruus Christi, conseruo suo, et parenti fidei, in Domino salutem. Propter eorum auctoritatem ceteris conciliis preposuimus canones qui dicuntur apostolorum, licet a quibusoam apocryphi dicantur, quoniam populares [plures] eos recipiunt, et sancti Patres eorum sententias synodali auctoritate roborauerunt,  et inter canonicas posuerunt constitutiones. Item. Primus ordo, ut predictum est, de celebrando concilio insertus habetur, et postmodum canonum apostolorum ac primorum apostolicorum  decretorum atque diuersorum conciliorum breuiarium interpolatur sequens ordinem suum. Item de eodem Zepherinus papa episcopis per Siciliam constitutis. . Sexaginta apostoli sententias prefixerunt cum aliis quamplurimis episcopis, et seruandas censuerunt.



CAP. 108.---De 70 capitulis Niceni concilii. Athanasius Alexandrinus Marco pape.

. Septuaginta Niceni concilii capitula que de prefata synodo, iubente domino  meo Alexandro, decreto omnium episcoporum attuli, quia sunt igne combusta, optamus, ut a sedis sancte Ecclesie uestre auctoritate, percipere per presentes legatos mereamur. Item. Presentibus nobis, 80 in memorata synodo capitula tractata sunt, scilicet 40 a Grecis, Greca edita lingua, et 40 a Latinis, similiter Latina edita lingua. Sed uisum est 318 episcopis, Spiritu sancto repletis in predicto concilio congregatis, et maxime iam dicto Alexandro, et apostolice sedis apocrisiariis, ut decem capitula adunarentur aliis, atque congruis locis insererentur, et ad formam 70 discipulorum, uel totius orbis terre linguarum septuaginta tanti et tam excellentis concilii fierent capitula, que omnem Christianorum informarent orbem.



CAP. 109.---Item de eodem. Marcus papa Athanasio, et omnibus Aegyptiorum episcopis.


De capitulorum uerorum Niceni concilii exemplaribus, cui uos interfuisse litteris uestre fraternitatis significastis, a nostris, qui una uobiscum interfuerunt diligentioribus requisiuimus collocutionibus, qui ita, ut uestre testate sunt littere, omnem nobis ordinem exposuerunt, et epistolam uestram per omnia ueram esse testati sunt, non ut nos uestra ex parte aliquid sinistrum arbitraremur, sed quod nos et uos, illosque absque ulla in posterum titubatione unum sentire optaremus, et sancta Romana Ecclesia que semper immaculata mansit, et domino prouidente, et beato Petro opem ferente in futuro manebit, sine ulla hereticorum insultatione, firma et  immobilis omni tempore persisteret. His ita peractis, diligenter inquirentes in sancto nostre et apostolice sedis seruitio [scrinio], eadem que sancte recordationis predecessori meo Siluestro sunt directa, septuaginta, sicut significastis, capitula illesa inuenimus.



CAP 110.---Item de eodem epistola Isidori in capite canonum.

Plura quam illa uiginti capitula, que apud nos habentur Nicene synodi reperimus et in decretis Iulii pape 70 eiusdem synodi esse debere legimus.



CAP. 111.---Item de eodem. Iulius papa Eusebio, Tegneo [Theogonio], Theodoro, et Berintho, etc.

Sequuntur hec ex predicto concilio Niceno capitula. Id est, 18, 19, 21, 23, 26, 27, 28, 30, 40, 41,  45, 47, 49, 51, 52, 53, 54, 55, 56, 58, 59, 60, 61, 62, 63, 66.



CAP. 112.---Quod nullum concilium uel preferre uel comparare se audeat Niceno concilio. Leo Anatolio episcopo .

Nulla sibimet de multiplicatione synodalia congregationis concilia blandiantur, neque trecentis illis octodecim episcopis quantumlibet copiosior numerus sacerdotum uel comparare se uel preferre audeat, cum tanto diuinitus priuilegio Nicena sit synodus consecrata, ut siue per pauciores siue per plures ecclesiastica iudicia celebrentur, omni penitus auctoritate sit uacuum, quidquid ab illorum fuerit constitutione diuisum [diuersum].



CAP. 113.---Item de auctoritate Niceni concilii.

  Sancti illi et uenerabiles Patres, qui in urbe Nicena sacrilego Ario, cum sua impietate damnato, mansuras usque in finem seculi leges ecclesiasticorum canonum condiderunt, et apud nos in toto orbe terrarum, in suis constitutionibus uiuunt, et si quid usquam aliter quam statuerunt presumitur, sine cunctatione cassatur.



CAP. 114.---Item de auctoritate Niceni, et Chalcedonensis concilii. Nicolaus papa Micheli imperatori.

Nos non numerosum tantum sanctorum episcoporum collegium Niceni uel Chalcedonensis conciliorum, ceterorumque sanctorum Patrum synodicas constitutiones sequimur, sed illorum liberales ueneramur,  iustas et diuinitas sententias, et non tantum pro suorum multitudine obseruantur a nobis.



CAP. 115.---De auctoritate quatuor conciliorum. Nouellarum constitutione 115, cap. 1.

Quatuor sanctorum conciliorum canones pro legibus habeantur.



CAP. 116.---Que sint quatuor concilia. Gregorius clero et plebi Rauenne, epist. 2, lib. u.

ueneramur sanctam Nicenam synodum, in qua Arius; Constantinopolitanam, in qua Macedonius; Ephesinam primam, in qua Nestorius; et sanctam Chalcedonensem synodum, in qua idem Nestorius, Dioscorus atque Eutyches damnati sunt. Si quis autem contra harum quatuor synodorum fidem, et contra sancte memorie Leonis pape tomum atque definitionem  aliquid unquam loqui presumit, anathema sit.



CAP. 117.---Item de eodem, et de quinto concilio. Gregorius, epistol. 24, lib. I, Ioanni episcopo Constantinopolitano, Eulogio Alexandrino, Gregorio Antiocheno, Ioanni Hierosolymitano, et Anastasio patriarche Antiocheno a paribus.

 Sicut sancti Euangelii quatuor libros, sic quatuor concilia suscipere et uenerari me fateor. Nicenum scilicet, in quo peruersum Arii dogma destruitur, Constantinopolitanum quoque in quo Eunomii et Macedonii error conuincitur, Ephesinum etiam primum, in quo Nestorii impietas iudicatur, Chalcedonense uero, in quo Eutychis Dioscorique prauitas reprobatur, tota deuotione  complector, integerrima approbatione custodio, quia in his, uelut in quadrato lapide, sancte fidei structura consurgit, et cuiuslibet uite atque actionis norma consistit. Quisquis soliditatem eorum non tenet, etiamsi lapis esse cernitur, tamen extra edificium iacet. Quintum quoque concilium ueneror, in quo epistola, que Ibe dicitur, erroris plena reprobatur. Theodorus personam mediatoris Dei et hominum in duabus substantiis [subsistentiis] separans, ad impietatis perfidiam cecidisse conuincitur; scripta quoque Theodore, per que B. Cyrilli fides reprehenditur, ausu dementie prolata refutantur. Cunctas uero quas prefata ueneranda concilia respuunt personas respuo; quas uenerantur amplector, quia dum uniuersali sunt consensu constituta, se et non  illa destruit quisquis presumit aut soluere quos religant, aut ligare quos soluunt. Quisquis ergo aliud sapit, anathema sit.



CAP. 118.---Item de auctoritate quatuor conciliorum, et quinti. Gregorius Secundino seruo Dei incluso.

Quoties in quatuor precipuis sedibus antistites ordinantur, synodales sibi epistolas uicissim mittant, in quibus se sanctam Chalcedonensem synodum, cum aliis generalibus synodis custodire fateantur, sicut et nos aduersamur, et anathemate plectendos ducimus, si qui de fide eiusdem synodi aliquid imminuere, uel aliquid in ea addere presumunt. Nam synodus que post eam generaliter facta est, idcirco a nobis recipitur, quia eiusdem synodi  in omnibus sequens tenorem, illius auctoritatem custodit.



CAP. 119.---Item de auctoritate quinti concilii. Beda de temporibus.

Synodus Aquileie facta, ob imperitiam fidei, quintum uniuersale concilium suscipere diffidit, donec salutaribus beati pape Sergii monitis instructa, et ipsa huic cum ceteris Christi Ecclesiis annuere consentit.



CAP. 120.---De auctoritate sexte synodi. Leo II Constantino Augusto.

Legatos huius apostolice sedis, matris nostre Romane Ecclesie, seruos pietatis uestre Theodorum et Georgium presbyteros, et Ioannem diaconum, et Constantinum subdiaconum regionarium,  cum aliis que a beate memorie predecessore nostro Agathone papa ex precepto serenitatis uestre transmissa sunt, et diuinas litteras uestras, et gesta sancte synodi cum gaudio multo exsultantes in Domino suscepimus. Cognouimus quando sancta et uniuersalis synodus, que per gratiam Dei ex imperiali uestro precepto nuper Constantinopoli congregata est, eadem que uniuersalis synodus que in hac apostolica sede conuenit, cui et humilitas nostra prefuit, sapuit et definiuit de fide catholica. Item. Quoniam sicut dictum est, sancta sexta synodus recte fidei definitionem perfecte predicauit, quam et apostolica sedes beati Petri cui, quamuis indigni, deseruimus, reuerenter suscepit, propterea et nos, per nostram constitutionem, adoranda  hec et apostolica sedes ea que in illa sunt constituta comprobat et auctoritate beati Petri confirmat. Propterea sicut recipimus et firmiter predicamus quinque sanctas et uniuersales synodos, id est Nicenam, Constantinopolitanam, Ephesinam primam, Chalcedonensem, itemque Constantinopolitanam, quas omnes Ecclesia Christi confirmat et sequitur, sic et hanc que nuper Constantinopoli sub serenitate uestra facta est, sicut eas sequentem et interpretantem simili ueneratione suscipimus, et digne eis connumerari precipimus.



CAP. 121.---Actio quarta sexte synodi. Petrus Nicomedie episcopus dixit.

 Habeo librum continentem  canones sancte synodi sexte. Patriarcha dixit: Quidam per ignorantiam scandalizantur pro canonibus istis dicentes: Nunquid sexta synodus canones fecit? Sciant ergo quoniam sancta synodus sexta sub Constantino congregata est, contra eos qui dicebant unam operationem et uoluntatem in Christo. In qua sancti Patres illos ut hereticos anathematizauerunt, et orthodoxam fidem explanauerunt, et soluta synodus est Constantini decimo quarto anno. Post quatuor uero aut quinque annos iidem sancti Patres congregati sunt, sub Iustiniano filio Constantini, et predictos canones promulgauerunt, ut nullus de eis dubitet. Qui enim sub Constantino in synodo fuerunt, iidem ipsi sub Iustiniano istis canonibus subscripserunt. Oportebat enim ut  synodus uniuersalis canones ecclesiasticos promulgaret. Actio 6, tomo I, contra falsam 7 synodum. Septima synodus, quomodo dicitur. que non concordat precedentibus sex uniuersalibus synodis? Omne quod septimum ponitur consequens debet habere cum rebus prenumeratis. Si uero in nullo rebus prenumeratis participat, nec eis connumerari potest. Item. Sancta sexta synodus, et uniuersalis, post promulgatam ab ea definitionem contra Monothelitas, Constantino imperatore qui congregauerat eam, non multo post defuncto, et Iustiniano filio eius regnante pro eo, eadem sancta synodus diuinitus inspirata, iterum Constantinopoli quarto aut quinto anno congregata est, et canones numero centum duos ad correptionem Ecclesie promulgauit.



CAP. 122.---Item de auctoritate sexte synodi. Adrianus papa Tarasio patriarche. Actio secunda synodi uII.


---Quoniam sancte et uniuersales synodi quinta sub Iustiniano Augusto, sexta sub Constantino Patre tuo Augusto de mysterio fidei plenissime disputantes canones non fecerunt, sicut quatuor cetere uniuersales synodi, propterea nos conuenientes in hanc imperialem urbem, canones scripsimus.



CAP. 124.---Item de confirmatione sexte synodi. Ex libro Pontificali.

Philippus hereticus ad imperialem promotus est  arcem, cuius et sanctam cum praui dogmatis exsecratione suscepit sedem, apostolice sedis concilia respuit, huius rei causa zelo fidei accensus omnis cetus Romane urbis imaginem, quam Greci pan uocant, sex continentem sanctas et uniuersales synodos, in ecclesia Beati Petri erexit. Item. Leo Iunior suscepit sanctam sextam synodum, que per Dei prouidentiam nuper regia in urbe celebrata est, Greco eloquio scriptam, exsequente ac presidente piissimo ac clementissimo magno principe Constantino.



CAP. 125.---Item de eodem. Beda de temporibus, cap. 65.

.---Sexta synodus uniuersalis Constantinopoli celebrata est, et Greco sermone  conscripta, temporibus pape Agathonis, exsequente ac residente piissimo principe Constantino intra palatium sum, simulque legatis apostolice sedis, et episcopis centum quinquaginta residentibus. Prima enim uniuersalis synodus in Nicena congregata est contra Arium, trecentorum et octodecim Patrum, temporibus Iulii pape sub Constantino principe. Secunda, in Constantinopoli, centum quinquaginta Patrum, contra Macedonium, et Eudoxium, temporibus Damasi pape et Gratiani principis, quando Nectarius eiusdem urbis episcopus est ordinatus. Tertia, in Epheso, ducentorum Patrum contra Nestorium Auguste urbis episcopum sub Theodosio magno principe, et papa Celestino. Quarta, in Chalcedone, sexcentorum et triginta Patrum  sub Leone papa, temporibus Martiani principis, contra Eutychen nefandissimorum presulem monachorum. Quinta in Constantinopoli temporibus uigilii pape, sub Iustiniano principe, contra Theodorum, et omnes hereticos. Sexta de qua in presenti diximus. Item. Constantinus imperator fecit picturas in porticu Sancti Petri, que acta sex sanctarum synodorum uniuersalium continerent. Nam et huiusmodi picturas cum haberentur in urbe regia, Philippus iusserat auferri, statuitque populus Romanus ne heretici imperatoris nomen in chartas aut figuram solidi susciperent. Unde nec eius effigies in ecclesia introducta est, nec nomen ad missarum solemnia prolatum.



CAP. 126.---Responsiones Adriani pape contra obiectiones quorumdam, ad Carolum, cap. 35.


Sancta sexta synodus fideliter per canones orthodoxe statuens, ita constituit dicens: In quibusdam uenerabilium imaginum picturis, agnus digito precursoris monstratus designatur qui in signum relictus est gratie. Et post pauca. Secundum humanam figuram, et in imaginibus, et nunc pro ueteri agno retitulari decernimus.



CAP. 127.---De receptione septime synodi, cap. 60.

Superius exarauimus septem diuina dogmata synodi irreprehensibilia existentia, sicut precipuorum sanctorum Patrum mirifice demonstrant opuscula. Nam si quis predicte synodi symbolo discrepare se dixerit, discrepare uidetur sanctarum sex synodorum  symbolo.



CAP. 128.---De eodem. Item cap. 30.

Ipsam septimam synodum suscipimus. Nam si eam minime recepissemus, ad suum pristinum uomitum erroris fuissent Greci reuersi, qui pro tot millibus animarum Christianorum interitu habemus reddere rationem.



CAP. 129.---De laude Theophani in prologo Historie Anastasii bibliothecarii Romane Ecclesie.

Sufficere arbitror ad preconium Theophani chronographi, quod a sede approbatus sit apostolica, quando scilicet uicarii eius una cum trecentis quinquaginta Patribus in Nicena urbe secundo conuenientes uniuersalem synodum celebrarunt. Si quidem  et laus eius in eodem septimo concilio sancto reperitur.



CAP. 130.---De secunda Nicena synodo inter uniuersales octaua

Constantinus cum Irene matre regnauit annos decem, mensibus duobus, diebus duobus. Horum anno nono facta est synodus Nicena secunda trecentorum quinquaginta sanctorum Patrum.



CAP. 131.---Item de eodem.

Anno imperii Irenes et Constantini octauo, exiuit Tharasius archiepiscopus sanctissimus Constantinopoleos, in Nicenam ciuitatem, et celebrata est sancta octaua uniuersalis synodus.



CAP. 132.---De octo uniuersalibus conciliis: Ex libro diurno professio Romani pontificis.

 Sancta uIII uniuersalia concilia,  id est I Nicenum, II Constantinopolitanum, III Ephesinum, Iu Chalcedonense. Item, u Constantinopolitanum et uI. Item Nicenum uII. Octauum quoque Constantinopolitanum, usque ad unum apicem immutilata seruare, et pari honore et ueneratione digna habere, et que predicarunt et statuerunt omnimodis sequi et predicare, queque condemnauerunt ore et corde condemnare profiteor.



CAP. 133.---De commendatione Donati et Eugenii episcoporum. Ioannes uIII, Neopolitanis, Salernitis et Amalfitanis [Melfitanis].

Quia fidelibus, et mysterium Christianitatis scientibus loqui nos credimus, per sacrarum Scripturarum testimonia longius tendere deuitantes, dilectioni uestre Donatum uenerabilem episcopum, cuius  laus est in sancta synodo octaua, et Eugenium religiosum presbyterum, dilectos fideles, et consiliarios nostros ecce dirigimus.



CAP. 134.---Que concilia et quorum sanctorum Patrum opuscula sint authentica. Sexta synodus cap. 2

 Confirmamus sanctorum Patrum canones et synodos, id est Nicenam, Ancyranam, Neocesariensem, Gangrensem, Antiochensem, Laodicensem, Constantinopolitanam, Ephesinam primam, Chalcedonensem, Sardicensem, Carthaginensem, Constantinopolitanam sub Nectario. Et opuscula Theodosii [Theophili], qui fuit Alexandrie archiepiscopus; quin etiam Dionysii archiepiscopi Alexandrinorum Megalopolis, Petri Alexandrie  archiepiscopi et martyris, Gregorii thaumaturgi Neocesariensis episcopi, Athanasii Alexandrie archiepiscopi, Basilii Cesaree Cappadocie episcopi, Gregorii Nysseni episcopi, Gregorii theologi, Amphilochi Biconensis [Iconii] episcopi, Timothei Alexandrini archiepiscopi, Cyrilli eiusdem Alexandrie archiepiscopi, Germani Constantinopolitani episcopi, Cypriani Carthaginensis episcopi, et synodum eius.



CAP. 135.---De auctoritate Sardicensis concilii. Nicolaus Photio

 Quod dicitis neque Sardicense concilium neque decretalia uos habere pontificum sanctorum, uel recipere, non facile nobis  facultas credendi tribuitur: maxime cum Sardicense concilium quod penes uos in regionibus uestris actum est, et omnis Ecclesia recipit, qua ratione conuenerit ut hec sancta Constantinopolitana Ecclesia abiiceret et, ut dignum est, non retineret?



CAP. 136.---De auctoritate synodi apud Suessionis ciuitatem celebrate. Benedictus papa III Hincmaro archiepiscopo .

Synodi textum in momentis uentilantes intuitu, quam apud Suessionis ciuitatem tua beatitudo statuit celebrare, cum episcopis tue dieceseos et archiepiscopis Welenone Senonensi, et Amalrico Turonensi aliisque episcopis, ea que ad profectum sancte Ecclesie noscuntur piis auctoritatibus statuta sancitaque reperimus. Item. Diffinitiones fraternitatis  tue, et ceterorum episcoporum quas in presenti synodo, apostolicis canonicisque auctoritatibus, propriis digitis reborasti, ratas easdem apostolica in omnibus fore promulgamus auctoritate, semperque manere statuimus, ut inde questio nullis aliquando temporibus oriatur. Item. Et ne quilibet contra eadem statuta canonica et decreta Romanorum pontificum, manus pertinaciter inferre presumat, cum anathematis interpositione nostra apostolica, et beati Petri apostolorum principis auctoritate prohibemus.



CAP. 137.---Item de eodem. Nicolaus papa Hincmaro archiepiscopo. 

Synodum illam, que a te et uenerabilibus episcopis et archiepiscopis in urbe Suessionis anno  Incarnationis Dominice 853, indictione prima, quinto Kalendarum Maii fuerat celebrata, et a predecessore nostro beate memorie Benedicto papa est confirmata, sicut idem sancte recordationis pontifex illam confirmauit, ita et nos eam confirmatam, et irrefragabilem perpetuoque mansuram, apostolica auctoritate decernimus, saluo tamen Romane sedis in omnibus iussu atque iudicio.



CAP. 138.---Quod priora concilia per posteriora sepe emendentur. Augustinus, De unico baptismo, lib. II .

Concilia posteriora prioribus apud posteros preponuntur, et uniuersum partibus semper optimo iure preponitur. Item. Ipsa concilia que per singulas regiones uel prouincias fiunt, plenariorum conciliorum  auctoritati, que fiunt ex uniuerso orbe Christiano, sine ullis ambagibus cedunt; ipsaque plenaria sepe priora a posterioribus emendantur, cum aliquo experimento rerum aperitur quod clausum erat, et cognoscitur quod latebat, sine ullo typo sacrilege superbie.



CAP. 139.---De auctoritate Mainardi episcopi et Ioannis archiepiscopi. Alexander II episcopis et regi Dalmatarum.

Notificamus omnia capitula que per confratres nostros uenerabiles, Mainardum scilicet collateralem episcopum nostrum, et Ioannem, archipresulem nostrum, in Spoleto aliisque ciuitatibus sunt statuta, eadem in Romana synodo seriatim ea referente, a beate memorie predecessore nostro  Nicolao, apostolica auctoritate roborata, et sub anathematis interpositione roborata.



CAP. 140.---De morte Petri apostoli. Ex oratione Ambrosii contra Auxentium de tradendis basilicis.

Petrus, uicto Simone, cum precepta Dei populo seminaret, doceretque castimoniam, excitauit animos gentilium, quibus cum querentibus Christiane anime deprecate sunt ut paulisper cederet; et quamuis esset cupidus passionis, tamen deprecatione populi precantis inflexus est. Rogabatur enim ut ad instruendum et confirmandum populum se reseruaret. Quid multa? Nocte muros egredi cepit, et uidens sibi in porta Christum occurrere urbemque ingredi ait: »Domine, quo uenis?« Respondit Christus: »uenio iterum Romam crucifigi.« Intellexit  Petrus ad suam crucem diuinum pertinere responsum. Christum enim non oportuerat iterum crucifigi, qui carnem passionis suscepta morte exuerat. Quod enim mortuus est, semel mortuus est; quod autem uiuit, uiuit Deo . Intellexit ergo Petrus quod iterum Christus crucifigendus esset in seruulo, sponteque remeauit. Interrogantibusque Christianis, responsum reddidit, statimque correptus per crucem suam honorificauit Dominum Iesum



CAP. 141.---Ut uite Patrum sine probabilibus auctoritatibus scripte minime legantur. Responsiones Adriani pape ad obiectiones quorumdam ad Carolum imperatorem, cap. 17.

 uite Patrum sine probabilibus auctoribus minime in ecclesia leguntur. Nam ab orthodoxis titulate, et suscipiuntur et leguntur. Magis enim passiones sanctorum martyrum sacri canones censent, ut liceat eas etiam in ecclesia legi, cum anniuersarii dies eorum celebrantur.



CAP. 142.---Quomodo Origenes et alii heretici sunt legendi. Hieronymus ad Tranquillinum.

Ex parte ego sic Origenem propter eruditionem interdum legendum arbitror, quomodo Tertullianum, et Nouatum, Arnobium et Apollinarem, et nonnullos ecclesiasticos scriptores Grecos pariter et Latinos, ut bona eorum eligamus, uitemusque contraria.



CAP. 143.---De auctoritate ecclesiastice historie Cassiodorus in prologo tripartite historie.


Historiam ecclesiasticam que a cunctis Christianis ualde necessaria comprobatur, a tribus Grecis auctoribus mirabiliter constat esse conscriptam, uno scilicet Theodoreto uenerabili episcopo, et duobus disertissimis uiris Sozomeno et Socrate, quos nos per Epiphanium scholasticum Latino condentes eloquio, necessarium duximus eorum dicta deflorata, in unius styli tractu Domino iuuante perducere, et de tribus auctoribus unam facere editionem. Item. Legat intrepidus qui, Domino iuuante, ad hec opuscula uenerit, multum utilitatis et notitie lucraturus, si que posita sunt per hos duodecim libros, memorie sue sollicita mente crediderit.



CAP. 144.---Quot epistolas Gregorius reliquerit. In uita beati Gregorii pape, libro quarto, cap. 71.


Epistolarum tot libros in scrinio reliquit Gregorius, quot annos in episcopatu uixit. Unde decimum tertium librum epistolarum indictionis septime imperfectum reliquit, quoniam ad indictionis terminum non peruenit.



CAP. 145.---De libro quem Hermes scripsit. Ex libro Pontificali.

Sub Pii pape episcopatu, Hermes librum scripsit, in quo mandatum continetur quod ei precepit angelus Domini, cum uenit ad eum in habitu pastoris, et precepit ei ut pascha Domini die Dominico celebraretur.



CAP. 146.---De penitentiali Theodori. Beda de temporibus.

 Theodorus archiepiscopus, et Adrianus appas uir eque doctissimus, a uitaliano papa missi Britanniam, plurimas Ecclesias Anglorum doctrine ecclesiastice fruge fecundarunt. E quibus Theodorus peccantium iudicia, quantis scilicet annis pro unoquoquo peccato quis penitere debeat mirabiliter scripsit.



CAP. 147.---De reprobatione synodi, in qua imagines sanctorum, et picture in ecclesiis damnate sunt. Leo nonus Micheli patriarche.

Recordamini illius nefande synodi, quam uoluerunt uocari septimam nostri heresiarche, quorum conspiratione ipsius Domini nostri Iesu Christi, et sanctorum reuerende imagines aut flammis tradite sunt, aut aquis submerse, picture uero de parietibus  basilicarum delete. Quibus quamuis restiterit Romanorum pontificum auctoritas, pre cunctis tamen sanctissimi pape Nicolai ubiuis predicanda libertas, qui per legatos suos tam pro sacris imaginibus, quam pro depositione beati antistitis Ignatii, et substitutione Photii neophyti, ecclesie Sancte Sophie clausit, donec sancte sedis acquiesceret decretis.



CAP. 148.---Item de eodem. Actio 9 Chalcedonensis concilii.

Apocrisarii pape dixerunt: Synodus non debet uocari, in qua tot nefanda facta sunt, propter quod uidetur superfluum gesta eius relegere. Si enim et ab apostolico papa omnia eius euacuata sunt, manifestum est quod et beatissimus papa in communione  receperit, et principatum Antiochene Ecclesie habere dignum duxerit. Item. Stephanus episcopus Ephesi dixit: Illa que in Ephesina synodo prima acta sunt, irrita fiant. Preterea que contra dominum Antiochenum episcopum facta sunt, pro eo quod ordinatio Maximi, qui pro eo in Antiochena Ecclesia episcopus factus est, a sanctissimo papa Leone, et ab uniuersali synodo recepta sunt.



CAP. 149.---De sepultura Ioannis euangeliste. Augustinus, super Ioannem, partis secunde tractatu 124.

Creditur Ioannes euangelista uiuus dormire sub  terra, quem tradunt, quod etiam in quibusdam scripturis, quamuis apocryphis, reperitur, quando sibi sepulcrum iussit fieri, incolumem fuisse presentem, eoque effosso et diligentissime preparato, ibi se tanquam in lectulum collocasse, statimque esse defunctum.



CAP. 150.---Quod plus martyres cum corpore iam surrexerint. Ex sermone sancti Ambrosii in natali martyrum, qui sic incipit: »Dignum et congruum.«

Si martyres nondum liberati sunt ab inferis, liberati a peccatis. Hec enim prima est resurrectio, peccatorum euasisse tenebras, lucem possidere Iustitie.  uerumtamen etiam fortasse plurimi ex eisdem beatis martyribus cum Domino resurrectionem corporaliter uel consequuntur,  uel fuerunt consecuti. Nam, sicut legimus prima resurrectionis festiuitate, suscitante se Domino, multa sanctorum corpora suscitasse, uixisse, et introisse in sanctam ciuitatem , cur non quotiescunque resurrectionis eius festiuitas celebratur, toties credimus resurgere etiam sanctos? Ubi enim uotorum iugis est solemnitas, gratia iugis est et donorum. Sed fortasse quis dicat: Sepulcra clausa sunt, monumenta constructa sunt, quemadmodum inde prodire poterint? Ut taceamus, quia omnia possibilia sunt Deo, et quod clausis tumuli penetralibus possit spirituale corpus prodire, ut hec omnia pretermittam, Ioannis tamen apostoli habemus exemplum, quem tumulus susceptum claudere potuit, custodire non potuit. Nam depositum  corpus perdidit, non assumpsit. Hoc enim clausis tumuli foribus gratia resurrectionis ablatum est, ut constaret sepultura, nec inueniretur sepultus. Denique cum sacerdotes honorandi causa corpus inquirerent, reserato aditu, tumulus non potuit reddere quem suscepit.



CAP. 151.---De non recipienda uita Thome apostoli et aliorum. Augustinus contra Faustum, libro II, cap. 2.

 Legunt scripturas apocryphas  nescio quibus sutoribus fabularum, sub apostolorum nomine scriptas, que suorum scriptorum temporibus in auctoritate sancte Ecclesie recipi mererentur, si sancti homines et iusti et docti qui tunc in  uita erant, et examinare talia poterant, eos uera locutos esse cognoscerent  . Ibi tamen legunt apostolum Thomam, cum esset in quodam nuptiarum conuiuio peregrinus, et prorsus incognitus, a quodam ministro palma percussum, imprecatum fuisse homini continuam seuamque uindictam. Nam, dum egressus fuisset ad fontem, ut inde aquam conuiuantibus ministraret, eum leo rugiens interemit, manumque eius, qua caput apostoli leui ictu percusserat, a corpore euulsam, secundum uocem eiusdem apostoli id optantis atque imprecantis,  canis intulit mensis, in quibus discumbebat apostolus. Item cap. 4  . Quod beata Maria patrem habuerit ex tribu Leui, sacerdotem quemdam nomine Ioachim, canonicum non est.



CAP. 152.---De libro qui est de transitu beate Marie apocrypho. Hieronymus ad Paulam et Eustochium.

Si forte uenerit illud apocryphum in manibus uestris de transitu beate Marie, dubia pro certis non recipiatis, quod multi Latinorum pietatis amore, studio legendi carius amplectuntur, presertim ex his cum nichil aliud experiri potest pro certo, nisi quod hodie beata uirgo migrauit a corpore. Item. Multi nostrorum dubitant utrum assumpta fuerit simul cum corpore, an obierit relicto corpore. Qualiter autem migrauerit a corpore, aut a quibus personis  sanctissimum corpus eius ablatum fuerit, uel ubi transpositum, utrumue resurrexerit, nescitur, quamuis nonnulli astruere uelint eam iam resuscitatam et beata iam cum Christo immortalitate uestiri. Quod et de beato Ioanne euangelista eius ministro  plurimi asseuerant, quia in sepulcro eius  nonnisi manna inuenitur, quod et scaturire cernitur. uerumtamen quid horum uerius censeatur, ambiguum est. Melius tamen Deo totum, cui nichil impossibile est, committimus, quam aliud temere diffinire uelimus auctoritate nostra, quod non probamus sicut et de his quos cum Domino, teste Euangelio, resurrexisse credimus . Sed utrum redierint in terre puluerem, certum non habemus,  nisi quod legimus, quia multa corpora sanctorum qui dormierant surrexerunt, et uenerunt in sanctam ciuitatem Hierusalem, et apparuerunt multis. De quibus profecto nonnulli doctorum senserunt etiam, et in suis reliquerunt scriptis, quod iam in illis perpetua sit completa resurrectio. Fatentur enim quod ueri Christi testes non essent, nisi et uera esset eorum resurrectio.



CAP. 153.---Quod episcopi prohibere debent, ne libri apocryphi uel in publico uel in priuato legantur. Leo Turibio episcopo.

Curandum est et sacerdotali diligentia prouidendum, ut falsatos codices, et a uera et sincera ueritate discordes in nullo usu lectionis habeantur. Apocryphe autem scripture, que sub nominibus  apostolorum, multarum habent seminarium falsitatum, non solum interdicende sunt, sed etiam penitus auferende, et ignibus concremande. Item. Si quis episcoporum apocrypha haberi per domos non prohibuerit, uel sub canonicorum nomine eos codices in ecclesia permiserit legi, qui Priscilliani adulterina sunt emendatione corrupti, hereticum se nouerit iudicandum, quoniam qui alios ab errore non reuocat, seipsum errare demonstrat.



CAP. 154.---Quod excommunicandi sunt qui libros famosos legunt. Ex epistola Adriani pape tradita Ingelranno, cap. 62 .

 Si qui inuenti fuerint libros famosos legere, excommunicentur.



CAP. 155.---Quam caute aliquando libri apocryphi legendi sint. Hieronymus ad Letam, de institutione filie.


Caueat omnia apocrypha: et si quando ea, non ad dogmatum ueritatem, sed ad signorum reuerentiam legere uoluerit, sciat non eorum esse quorum titulis prenotantur, multaque in his admista uitiosa, et grandis esse prudentie aurum in luto querere.



CAP. 156.---Ne aliquis in alterius famam scripturam uel uerba confingat, nisi probare uelit. Adrianus ad Ingelrannum, cap. 49.

Qui in alterius famam in publico scripturam, aut uerba contumeliosa confinxerit, et repertus, scripta non probauerit, flagelletur: et qui ea prius inuenerit, rumpat, si non uult auctoris causam incurrere.



CAP. 157.---Item de eodem. Capitulorum libro uII, cap. 200.


Hi qui in alterius blasphemiam cantica composuerint, uel qui cantauerint ea, extra ordinem iudicentur. Nam lex exsulari iubet eos qui libellos famosos excogitant aut proponunt. Notatur infamia quicunque, dum appellat iudicem, conuitium dixerit. Non tantum is qui maledictum aut conuitium dixerit, famosus efficitur, sed et is cuius consilio factum esse patuerit.



CAP. 158.---De anathematizandis eis qui libros catholicos falsauerunt. Actio 13 sexte synodi.

Precipimus illos qui falsauerunt libros catholicos anathemati subiici, et cum hereticis anathematizari: et sermonem qui dicitur in me ad uigilium, et libellos qui dicuntur uigilii ad Iustinianum et Theodoram,  ut hereticorum adinuentiones abiicimus.



CAP. 159.---De damnando concilio quod factum est aduersus sacras imagines. Actio 2 septime synodi. Adrianus papa Tharasio patriarche.

Sanctitas uestra piis et triumphatoribus imperatoribus suggerat, quatenus falsum concilium illud quod factum est sine apostolica sede inordinabiliter, contra constitutionem uenerabilium Patrum, aduersus sacras imagines, anathematizetur coram apocrisiariis nostris.



CAP. 160.---Ut episcopus gentilium libros non legat. Ex Carthaginensi concilio Iu, cap. 16.

 Episcopus gentilium libros non legat; hereticorum autem pro necessitate  et tempore.



CAP. 161.---Item, de eodem. Gregorius, lib. IX registri, epist. 48, ad Desiderium episcopum Gallie.

 Peruenit ad nos, quod sine uerecundia memorare non possumus, fraternitatem tuam grammaticam quibusdam exponere.

Quam rem ita moleste suscepimus, ac sumus uehementius aspernati, ut ea que prius dicta fuerant, in gemitum et tristitiam uerteremus, quia se in uno ore cum Iouis laudibus laudes Christi non capiunt. Et quam graue nefandumque sit episcopum canere quod nec laico religioso conueniat, ipse considera.



CAP. 162.---Quod auctores pueris, non presbyteris  sunt legendi. Hieronymus Damaso. De prodigo filio, tomo III, epist. 146.

 Sacerdotes Dei, omissis Euangeliis et prophetis, uidemus comedias legere, amatoria bucolicorum uersuum uerba cantare, tenere uirgilium in manibus, et id quod in pueris necessitatis est, crimen in se facere uoluptatis.



CAP. 163.---Item de eodem. Hieronymus ad Eustochium De uirginitate.

Quis consensus Christi cum Belial? Quid facit cum psalterio Horatius? Cum Euangelio Maro? Cum Apostolo Cicero?



CAP. 164.---De eodem. Rabanus De pressuris ecclesiasticis, parte secunda.

 Legimus de beato Hieronymo,  quoniam cum librum legeret Ciceronis, ab angelo est correptus, eo quod Christianus uir paganorum intenderet figmentis



CAP. 165.---De eodem. In uita Gregorii, lib. III, cap. 34.

Omnes omnino pontifices a lectione librorum gentilium Gregorius inhibebat.



CAP. 166.---Item de Eodem. Hier. Super epistolam ad Ephesios, lib. III, in cap. uI.

 Educate, ait Apostolus, filios in disciplina et correctione Domini . Legant episcopi atque presbyteri, qui filios suos secularibus litteris erudiunt et faciunt comedias legere, et mimorum turpia scripta cantare, de ecclesiasticis forte sumptibus eruditos, et quod in corbonam pro peccato uirgo uel uidua, uel quilibet pauper  totam substantiam suam effundens obtulerat, hoc in Kalendarum strenam, et Saturnalium sportulam et Mineruale munus grammaticus et orator, aut in sumptus domesticos, aut in templi stipes, aut in sordida scorta conuerit.



CAP. 167.---Quare Christiani figmenta petarum prohibeantur legere. Isidorus, Sententiarum libro III, cap. 13.

 Ideo prohibetur Christianus legere figmenta petarum, quia per oblectamenta inanium fabularum mentem incitant ad incentiua libidinum. Non enim solum thura offerendo demonibus immolatur, sed etiam eorum dicta libentius audiendo. Item. Cauendi sunt libri gentilium, et propter amorem sacrarum Scripturarum  uitandi. Simplicioribus litteris non est preponendus succus grammatice artis. Meliores enim sunt communes littere, et simpliciores ad solam utilitatem legentium pertinentes. Ille uero nequiores sunt, que ingerunt hominibus perniciosam mentis elationem. Meliores sunt grammatici quam heretici. Heretici enim haustum lethiferi succi hominibus persuadendo propinant.  Grammaticorum autem doctrina potest etiam proficere ad uitam, dum fuerit in meliores usus assumpta.



CAP. 168.---Quid sit lex honesta. Isidorus, Etymologiarum lib. u, cap. 20.

 Erit lex honesta, iusta, possibilis, secundum naturam, secundum consuetudinem patrie, loco temporique conueniens, necessaria,  utilis, manifesta quoque ne aliquid per obscuritatem in cautione contineat, nullo priuato commodo, sed pro communi ciuium utilitate conscripta.



CAP. 169.---Quod leges temporales postquam institute sunt, seruande sint. August. De uera religione, cap. 31.

 In istis temporalibus legibus, quanquam de his homines iudicent, cum eas instituunt, tamen cum fuerint institute et firmate, non licebit iudici de ipsis iudicare, sed secundum ipsas.



CAP. 170.---De libro constitutionum Theodosii. Isidorus, Etymologiarum libro u, cap. 1.

 Theodosius minor Augustus ad similitudinem Gregoriani et Hermogeniani, codicem factum institutionum, a Constantini  temporibus sub proprio cuiusque imperatoris titulo disposuit, quem a suo nomine Theodosianum uocauit.



CAP. 171.---De libro quem appellant codicem Iustiani, et de libro Pandectarum, et de eo quem appellant codicem Nouellarum. Ex historia Longobardorum, libro u, cap. 25.

Iustinianus Augustus leges Romanorum, quarum prolixitas nimia erat et inutilis dissonantia, mirabili breuitate correxit. Nam omnes constitutiones principum, que utique multis in uoluminibus habebantur, intra duodecim libros coarctauit, idemque uolumen codicem Iustiniani appellari precepit. Rursus singulorum magistratuum siue iudicum leges, que usque ad duo millia pene libros erant extense,  intra quinquaginta librorum numerum redegit, eumque codicem Digestorum siue Pandectarum uocabulo nuncupauit. Quatuor etiam Institutionum libros in quibus breuiter uniuersarum legum textus comprehenditur nouiter composuit. Nouas quoque leges quas ipse statuerat in unum uolumen redactas, codicem Nouellarum appellari sanciuit.



CAP. 172.---Item de libro Iustiniani, quem uocant Nouellas constitutiones. Ex historia Anastasii bibliothecarii Romane Ecclesie.

Remouit Iustinianus Augustus contrarias leges, faciens singularem codicem, et uocans eum Nouellas constitutiones, in quibus non permittit principem, in quibus preest, tenere possessionem, aut edificare domum, aut hereditari extraneam personam,  nisi quis sibi cognitus cognatus existat.



CAP. 173.---Quod constet esse legem quidquid imperator per epistolam constituit, uel cognoscens decreuit, uel edicto precepit. Instit. libro I, titulo 2.

Quodcunque imperator per epistolam constituit, uel cognoscens decreuit, uel edicto precepit, legem esse constat. Hec sunt que constitutiones appellantur. Plane ex his sunt quedam personales, que non ad exemplum trahuntur, quod non hoc princeps uult; nam quod alicui ob merita indulsit, uel si cui penam irrogauit, uel si cui sine exemplo subuenit, personam non transgreditur.



CAP. 174.---De capitulis a Carolo legibus insertis. Prefatio libri quinti capitulorum.

Precedentes quatuor libelli nonnulla gloriosorum  Caroli atque Ludouici imperatorum continent capitula. Item. Illa que postmodum a fidelibus sancte Dei Ecclesie et Pippini et Caroli atque Ludouici didicimus, in iam dictis libellis minime inserta esse, pro Dei omnipotentis amore, et Sancte Dei Ecclesie ac seruorum eius, atque totius populi utilitate fideliter inuestigare curauimus, et in tribus subsequentibus libellis distincte cum suis coadunare, ac Ludouico, Lothario, atque Carolo nobilissimis regibus, filiis uidelicet Ludouici imperatoris piissimi, habenda, et omnibus Christianorum fidelibus tradenda, scribere non distulimus. Item. His itaque peractis, est in fronte primi libelli posita Zacarie pape epistola omnibus episcopis ac reliquis ecclesiastici ordinis gradibus, et cunctis ducibus atque comitibus, omnibus  Deum timentibus per Gallias et Francorum prouincias constitutis directa, sicut in ea continetur. Quam sequuntur synodales conuentus quos sancte Romane Ecclesie et apostolice sedis legatus Bonifacius Moguntiensis archiepiscopus, uice supradicti Zacarie pape, una cum Carolo magno Francorum duce, canonice tenuit, ut agnoscant omnes hec predictorum principum capitula maxime apostolica auctoritate fore firmata.



CAP. 175.---De lege Anglorum ab Edelberto rege edita. Beda in Historia Anglorum, libro, II, cap. 5.

Inter cetera bona que genti sue consulendo conferebat rex Edelbertus, etiam decreta illi iudiciorum, iuxta exempla Romanorum, cum consilio sapientium constituit, que conscripta Anglorum sermone hactenus  habentur, et obseruantur ab ea.



CAP. 176.---De capitulis a Lothario Augusto legibus additis. Leo papa Iu, Lothario Augusto.

 De capitulis uel preceptis imperialibus uestris, nostrorumque etiam pontificum predecessorum, irrefragabiliter custodiendis et conseruandis quanto ualuimus et ualemus propitio Christo, et nunc et in euum conseruaturos, modis omnibus profitemur. Et si fortasse quilibet uobis aliter dixerit uel dicturus fuerit, sciatis eum pro certo mendacem.



CAP. 177.---Leges Christianorum regum ab Ecclesiis recipiendas. Hincmarus Remensis episcopus in causa Lotharii regis et uxoris sue.

Sunt diuerse ut gentes, ita et earum leges, quas  si Christiani sunt, in suis ordinibus que iusta sunt decernentes, Ecclesia sua non reiicit.



CAP. 178.---Quod faciendum est quidquid Deus iubet, etsi sit contra morem aut pactum quorumlibet. Augustinus, Confessionum lib. III, cap. 8.

 Que contra mores hominum sunt flagitia, pro morum diuersitate sunt uitanda, ut pactum inter se, gentis aut ciuitatis consuetudine, uel lege firmatum, nulla ciuis aut peregrini libidine uioletur. Turpis enim omnis pars est uniuerso suo non congruens. Cum autem Deus aliquid contra morem aut pactum quorumlibet iubet, et si nunquam ibi factum est, tamen faciendum est; et si omissum, instaurandum est; et si statutum non erat, instituendum est. Si enim regi licet in ciuitate,  cui regnat, iubere aliquid quod neque ante ipsum quisquam, nec ipse unquam iusserat, et si non est contra societatem ciuitatis eius, obtemperatur ei, imo contra societatem fit, si ei non obtemperaretur , quanto magis Deo regnatori uniuerse creature sue, ad ea que iusserit sine dubitatione seruiendum est? Sicut enim in potestatibus societatis humane maior potestas minori ad obediendum preponitur, ita Deus omnibus.



CAP. 179.---Quod leges principum, et regulas uel admonitiones Patrum nulli liceat contemnere. Gelasius Ruffino et Aprilli episcopis.

 Quis aut leges principum, aut Patrum regulas aut admonitiones modernas dicat debere contemni, nisi qui impunitum sibi tantum  estimet transire commissum?



CAP. 180.---Item de eodem, Theodorico regi.

Certum est, magnificentiam uestram leges Romanorum principum, quas in negotiis hominum custodiendas esse precepit, multo magis circa reuerentiam beati Petri apostoli pro sue felicitatis augmento uelle seruari.



CAP. 181.---Quod imperiali censura castigandi sint qui leges contemnunt. Leo quartus Lothario Augusto.

Habetis de hoc apud Deum retributionem non modicam, si antique legis dogmata minime obseruantes, uestra imperiali censura pro uiribus castigatis, atque corrigitis. Item.  uestram flagitamus clementiam, ut sicut hactenus  Romana lex uiguit, absque uniuersis procellis, et pro nullius persona hominis reminiscitur esse corrupta, ita nunc suum robur propriumque uigorem obtineat.



CAP. 182.---Item de eodem, Widoni comiti.

ualde indignum est, futuris gentibus etiam contrarium tam gloriosam legem, quam multi retro custodierunt imperatores, nunc suam uim perdere, ac iniuste damnari.



CAP. 183.---Licere ecclesiasticis uiris pro defensione sua leges terrenas assumere. August., cap. 58 lib. II contra litteras Petiliani.

 Si in adiutorium uestrum, et terreni imperii leges assumendas putatis,  non reprehendimus. Fecit hoc Paulus, cum aduersus iniuriosos Romanum ciuem se esse testatur .



CAP. 184.---Legibus imperatorum obediendum esse. August. Bonifacio .

Quicunque autem legibus imperatorum, que pro Dei ueritate feruntur, obtemperare non uult, acquirit grande supplicium.  Quicunque ergo legibus imperatorum que contra ueritatem Dei feruntur obtemperare non uult, acquirit grande premium.



CAP. 185.---Quod communione priuari possunt qui legibus contradicunt. Gelasius Maiorico , Sereno et Bertuso.

 Qui et humanis legibus in ciuili damnatione conculcatis, et reuerentia religionis  abiecta, uel ecclesiastica priuilegia calcare contendunt, uel ubilibet in pauperum prosilire dispendium, nec huiusmodi saltem commoniti conuictique nequitiam sopire consentiunt, atque illata sacris rebus detrimenta sarcire, merito diuini muneris sunt participatione priuandi, ut huius perceptione careant, quod sacrilegis ausibus habuere despectui.



CAP. 186.---Item de seruandis legibus. Leo quartus Colorado archiepiscopo et Bertuso.

 Ideo permittente Deo pastores hominum sumus effecti, ut quod Patres nostri siue in sanctis canonibus, siue in mundanis legibus affixere, excedere minime debeamus. Contra eorum quippe saluberrima agimus instituta,  si que ipsi diuino statuerunt consilio, intacta non seruamus.



CAP. 187.---Quod ecclesiastica iura legibus imperialibus non possunt dissolui. Nicolaus papa episcopis in concilio apud Conuicinum congregatis .

 Imperiali iudicio non possunt ecclesiastica iura dissolui. Non quod imperatorum leges, quibus sepe Ecclesia contra  hereticos utitur, sepe contra tyrannos, atque contra prauos quosque defenditur, dicamus penitus renuendas; sed eas quidem euangelicis, apostolicis atque canonicis decretis, quibus postponende sunt, nullum posse inferre preiudicium asseramus.



CAP. 188.---Quod Christiani imperatores pro eterna uita pontificibus indigent; pontifices uero pro cursu temporalium rerum legibus imperatorum utuntur.  Cyprianus Iuliano. 

 Quoniam idem mediator Dei et hominum homo Christus iehsu, sic actibus propriis et dignitatibus distinctis, officia potestatis utriusque discreuit propria uolens medicinali humilitate hominum corda sursum efferri, non humana superbia rursus in inferno demergi, ut etiam Christiani imperatores pro eterna uita pontificibus indigerent, et pontifices, pro cursu temporalium tantummodo rerum, imperialibus legibus uterentur, quatenus spiritualis actio carnalibus distaret incursibus, et ideo militans Deo minime se secularibus negotiis implicaret, ac uicissim ne ille rebus diuinis presidere uideretur, qui esset secularibus negotiis  implicatus.



CAP. 189.---Quod nulla persona priuilegio utatur, ad fugiendos presentis legis laqueos. Nouellarum constitutionum lib. IX, cap. 5.

Nulla persona priuilegio aliquo utatur ad fugiendos presentis legis laqueos, quamuis ecclesia sit uel xenion, uel oratorium, uel quiuis alius locus qui pietatis causa colitur: id est, eiusdem iuris est, siue fiscus, siue patrimonium, siue aliquis quiuis diuinus titulus pulsetur; et multo magis si potentis hominis persona in iudicium fuerit euocata, quamuis priuilegium ex sacro oraculo pretendat.



CAP. 190.---Quod conuenit regem legibus diuinis subiacere. Gelasius ad imperatorem Anastasium.

Si quantum ad ordinem publice pertinet discipline,  cognoscentes imperium tibi superna dispositione collatum, legibus tuis ipsi quoque parent religionis antistites, ne uel in rebus humanis excluse uideantur obuiare sententie, quo ore te decet, et conuenit eis obedire affectu, qui prorogandis uenerabilibus sunt attributa mysteriis?



CAP. 191.---Quod illa in legibus preualent, que concordant cum ratione iuris et legum. Pelagius Ioanni comiti.

Dicenti sacras iussiones se habere pre manibus, respondimus, scire illum oportere quod ipse clementissimus princeps generalibus legibus constituerit, illa sacra uniuscuiusque desiderio concessa preualere, et effectui mancipari, que cum iuris et legum ratione concordant. Ea uero que subreptione,  uel falsis precibus forsitan impetrantur, nullum supplicantibus ferre remedium.



CAP. 192.---Omnes lites secundum leges breuiari. Nouellarum constitutionum libro uII, cap. 73.

Omnes lites secundum leges et constitutiones breuiantur; quamuis iussio nostra uel pragmatica sanctio contrarium statuerit.



CAP. 193.---Secundum generales leges singulas causas finire debere. Constitutio [101-103], cap. 1.

Nemo iudicum siue in pecuniaria, siue criminali causa pragmaticam nostram timeat sanctionem, uel aliud cuiusuis generis rescriptum, siue diuinas iussiones, siue referendariorum depositiones, aut illustris magistratus precepta: nam secundum generales leges finiri singulas causas iubemus, et predictas ambitiones nullum sibi locum in iudiciis uindicare.



CAP. 194.---Quod diuturni mores consensu utentium approbati, legem imitantur. Institutionum lib. I, titulo 2.


Ex non scripto ius uenit quod usus probauit. Nam diuturni mores consensu utentium approbati legem imitantur. Item. Ea que sibi queque ciuitas constituit sepe mutari solent, uel tacito consensu principis [populi], uel alia postea lege data.



CAP. 195.---Quod ea que uniuersa custodit Ecclesia, et si non inueniantur scripta, uel ab apostolis uel ab apostolicis uiris credantur tradita. Augustinus, De baptismo contra Donatistas, lib. II .

Multa non inueniuntur in litteris apostolorum,  neque in conciliis posterorum, et tamen quia per uniuersam custodiuntur Ecclesiam, non nisi ab ipsis tradita et commendata credimus



CAP. 196.---Noua non esse presumenda, nisi aliqua auctoritas faueat. Leo Iu iudici Sardine.

Nec mos, nec nouiter introducta consuetudo nostre Ecclesie, predecessoribusque nostris fuit, contra sanctorum canonum noua uel inusitata presumere. Quamobrem nos deuotius uolentes uestras petitiones suscipere, si in his nos sanctorum Pa trum censura iuuaret. Sed ideo quia synodice pagine, in hoc fauore non uidentur, nos tantam nouitatem presumere non possumus et ab illo rectissimo tramite deuiare



CAP. 197.---Quod canonice tradita nulla nouitate sunt commutanda. Ex libro Pontificum qui dicitur Diurnus.


Nihil de traditione quam a probatissimis predecessoribus meis traditam et seruatam reperi, diminuere uel mutare, aut aliquam nouitatem admittere, sed feruenter ut eorum uere discipulus et sequipeda toto mentis mee conamine que tradita canonice comperio, obseruare ac uenerari profiteor.



CAP. 198.---De eodem. Actio 7 contra falsam synodum.

Omnes traditiones ecclesiasticas siue in scripto, siue sine scripto inuiolabiliter custodimus. Item. Si quis omnem traditionem ecclesiasticam uel scriptam uel non scriptam uiolat, anathema sit.



CAP. 199.---Ut ea que usus antiquitatis statuit, intemerata seruentur. Gregorius Maurentio magistro militum, lib. uII registri, epist. 70.


Omnino contristamur cur in Theodori defensionem ueritas non permouit, ut et libere quid esset ratio disceretis, et reseruari quod longa sibi consuetudo iure uindicat, faceretis, quia graue nimis est contra ueterem usum sacerdotes sibi quidpiam arripere. Item. Omnia que usus antiquitatis statuit, in omnibus intemerata seruentur.



CAP. 200.---De eodem. Isidorus, Etymologiarum lib. u, cap. 3.

 Mos est uetustate probata consuetudo, siue lex non scripta, Item.  Consuetudo autem est ius quoddam  moribus institutum, quod pro lege suscipitur, cum deficit lex, nec differt utrum scriptura an ratione consistat.



CAP. 201.---Item de eodem. Codicum lib. uIII, cap. 52, titulo 1.

 Consuetudo precedens, et ratio que consuetudinem suasit, tenenda est, et quidquid contra longam consuetudinem fiet, ad sollicitudinem suam reuocabit preses prouincie.



CAP. 202.---Quod consuetudo non adeo ualet, ut rationem uincat, uel legem. Titulo secundo.

 Consuetudinis ususque longeui non uilis auctoritas est, uerum non usque adeo sui ualitura momento, ut aut rationem uincat, aut legem.



CAP. 203.---Malas consuetudines citissime esse euellendas. Nicolaus papa Igmaro Remensi archiepiscopo.


 Mala consuetudo, que non minus quam perniciosa corruptela uitanda est, que nisi citius radicitus euellatur, in priuilegiorum ius ab impiis assumitur, et incipiunt preuaricationes, et uarie presumptiones celerrime non compresse, pro legibus uenerari et priuilegiorum more perpetuo celebrari.



CAP. 204.---Bonam consuetudinem, et si uideatur obuiare rationi non facile mutandam. Greg., epist. 75, lib. I registri, uniuersis episcopis Numidie.

 Nos consuetudinem, que contra fidem catholicam nichil usurpare dignoscitur,  immotam permanere concedimus, siue de primatibus constituendis  ceterisque capitulis, exceptis his qui ex Donatistis ad episcopatum perueniunt, quos prouehi ad primatus dignitatem, etiam cum ordo eos ad locum eumdem deferat, modis omnibus prohibemus. Sufficiat autem illis commisse sibi plebis curam gerere, non autem etiam illos antistites, quos catholica fides in Ecclesie sinu et docuit et genuit, ad obtinendi culmen primatus anteire.



CAP. 205.---Ut communione priuetur qui statuta Romanorum pontificum infregit. Idem, epist. 7, lib. II, Ioanni Larisseo episcopo.

Si contra hec que statuimus, quolibet tempore, qualibet occasione uel subreptione uenire tentaueris,  sacra scias te communione priuatum, nec eam te  nisi cum concessa Romani pontificis decernimus iussione recipere.



CAP. 206.---Omnia que nec conciliis episcoporum statuta sunt, nec consuetudine uniuerse Ecclesie roborata, sed diuersorum locorum diuersis moribus irrationabiliter sunt uariata, resecanda esse. Augustinus ad inquisitiones Ianuarii, epist. 109, cap. 19 .

 Omnia talia que neque sanctarum Scripturarum auctoritatibus continentur, nec de conciliis episcoporum statuta inueniuntur, nec consuetudine uniuerse Ecclesie roborata sunt, sed diuersorum locorum, diuersis moribus innumerabiliter uariantur, ita ut uix aut omnino nunquam inueniri possint cause, quas in eis instituendis  homines secuti sunt, ubi facultas tribuitur, sine ulla dubitatione resecanda existimo. Quamuis enim neque hoc inueniri possit, quomodo contra fidem sint, ipsam tamen religionem quam paucissimis et manifestissimis celebrationum sacramentis misericordia Dei esse uoluit liberam, quam seruilibus oneribus premunt, ut tolerabilior sit conditio Iudeorum, qui etiam si tempus libertatis non cognouerunt, legalibus tamen sacramentis non humanis presumptionibus subiiciuntur.



CAP. 207.---Quod usus auctoritati cedere debet. Isidorus, in Synonymis, lib. II.

 Usus auctoritati cedat, prauum usum lex et ratio uincat.



CAP. 208.---De eodem. Augustinus, cap. 6 lib. III De baptismo contra Donatistas.


 ueritate manifestata, cedat consuetudo ueritati. Plane respondeo . Quis dubitet ueritati manifestate debere consuetudinem cedere. Item.  Nemo consuetudinem rationi et ueritati preponat, quia consuetudinem ratio et ueritas semper excludit.



CAP. 209.---Quod multa ab apostolis creduntur tradita, que non sunt scripta Item lib. u.

Consuetudo illa que opponebatur Cypriano, ab apostolorum traditione exordium sumpsisse credenda est, sicut sunt multa que uniuersa tenet Ecclesia, et ob hoc ab apostolis precepta bene creduntur, quanquam scripta non reperiantur.



CAP. 210.---Quod non facile incipiendum, quod nec auctoritas principis, nec usus Ecclesie suadet. Leo quartus Lothario Augusto.


Mandastis ut priuilegium et pallium Alteo episcopo preberemus. Unde poscimus ut uestra super hoc magnitudo non indignetur, quoniam quod ab ipso sanctissimo papa Gregorio usque ad hec tempora nostra factum minime recordamur, facere non potuimus, neque prefixos Patrum terminos immutare. Item. Quod iusta et sedula nos imitari consuetudo non precipit, ita ab hoc ueluti a magno nos precipitio custodire oportet.



CAP. 211.---Quod nulla consuetudine poterit impediri quidquid auctoritas apostolica sanxerit. Nicolaus I, epist. ad Michelem imperatorem.

 Consequens est ut  quod ab huius sedis rectoribus plena auctoritate sancitur, nullius consuetudinis prepediente occasione, proprias tantum sequendo uoluntates, remoueatur, sed firmius atque inconcusse teneatur. Item. De consuetudinibus quas nobis opponere uisi estis, scribentes, per diuersas Ecclesias diuersas esse consuetudines, si illis canonica non obsistit auctoritas, pro qua eis obuiare debemus, nil iudicamus, uel eis resistimus.



CAP. 212.---Item de eodem. Igmaro Remensi archiepiscopo.

 Ridiculum est, et satis abominabile dedecus, ut traditiones quas antiquitus a patribus suscepimus, infringi patiamur.



CAP. 213.---Usum qui ueritati contrarius est, abolendum esse. Gregorius uII, Wimundo Auersano episcopo .


 Si consuetudinem fortassis opponas, aduertendum fuerit quod Dominus dixit: Ego sum ueritas et uita . Non ait: Ego sum consuetudo, sed, ueritas. Et certe, ut beati Cypriani utamur sententia, quelibet consuetudo quantumuis uetusta, quantumuis uulgata, ueritati est omnino postponenda, et usus qui ueritati est contrarius abolendus.



CAP. 214.---Magistros qui liberales artes doceant per singulas ecclesias esse constituendos. Synodus Eugenii pape, tempore Ludouici.

 De quibusdam locis ad nos refertur, non magistros, neque curam inueniri  pro studio litterarum. Idcirco uniuersis episcopis, subiectisque plebibus, et aliis locis, in quibus necessitas occurrerit, omnino cura et diligentia adhibeatur, ut magistri et doctores constituantur, qui studia litterarum, liberaliumque artium habentes dogmata, doceant, quia in his maxime diuina manifestantur atque declarantur mandata.



CAP. 215.---Ad sacras Scripturas nulla admittenda mendacia. Augustinus epist. 9, que est ad Hieronymum.

 Si ad Scripturas sanctas admissa fuerint, uel officiosa mendacia, quid in eis remanebit auctoritatis? que tandem de Scripturis illis sententia proferetur, cuius pondere contentiose falsitatis obteretur improbitas?



CAP. 216.---De eodem, epistola, 8.


Mihi uidetur exitiosissime credi aliquod in sacris libris esse mendacium, id est eos homines, per quos nobis illa Scriptura ministrata est, atque conscripta, aliquid in suis libris fuisse mentitos. Alia questio est utrum scriptorem sanctarum Scripturarum mentiri oportuerit; imo non alia uero, sed nulla questio est. Admisso enim semel in tantum auctoritatis fastigium officioso aliquo mendacio, nulla istorum librorum particula remanebit, que non ut unicuique uidebitur, uel ad mores difficilis, uel ad fidem incredibilis, eadem perniciosissima ad mentientis auctoris consilium, officiumque referatur.



CAP. 217.---De cura pro mortuis habenda. Aug., lib. De cura pro mortuis, c. 6.


Legimus in ecclesiastica Historia, quam Grece scripsit Eusebius, et in Latinam linguam uertit Ruffinus, martyrum corpora in Gallia canibus exposita, canumque reliquias, atque ossa mortuorum usque ad extremam consumptionem ignibus concremata, eosdemque cineres fluuio Rhodano, ne quid ad memoriam qualemcunque relinqueretur, inspersos



CAP. 218.---Euangelium quod dicitur iuxta Hebreos non esse apocryphum sed ecclesiasticum. Beda super Lucam, lib. I, cap. 1

Euangelium quod dicitur iuxta Hebreos, non inter apocryphas, sed inter ecclesiasticas numerandum historias: nam et ipsi sacre Scripture interprete  Hieronymo pleraque ex eo testimonia usurpare, et ipsum in Latinum Grecumque uisum est transferre sermonem.



CAP. 219.---Canonum contemptores excommunicandos esse. Urbanus II, Gerardo Teruanensi episcopo.

Canonum contemptores excommunicandi sunt et damnandi, quandoquidem a sacris altaris mysteriis est remouendus, qui sacris non uult obedire canonibus.



CAP. 220.---Quod excommunicandus est qui Apocalypsim non receperit. Ex Toletano concilio Iu, cap. 17.

Si quis Apocalypsim deinceps non receperit, aut a Pascha usque ad Pentecosten tempore missarum in ecclesia non predicauerit, excommunicationis sententiam habebit. Et cap. 18. Qui ne prouehantur  ad sacerdotium, et regulis canonum, necessario credimus esse inserendum.



CAP. 221.---Actio octaua sexte synodi.

Theophanius presbyter et abbas obtulit duas schedas, unam sancti Athanasii Alexandrini episcopi, et alteram sancti Augustini Hipponensis episcopi.



CAP. 222.---Item de eodem. De libro u contra Iulianum Pelagianistam.

Sancta synodus dixit: Splendide, et uere Theophanius uenerabilis presbyter prosecutus est in schedis sanctorum et mirabilium Patrum, etc. Item Rursum relecta est de eodem codicillo alia scheda sancti Ambrosii Mediolanensis episcopi.



CAP. 223.---Diuersas pro loco et tempore in una fide consuetudines non obesse. Leo IX Micheli imperatori Constantinopolitano.


  Scit sancta Romana Ecclesia quia nichil obsunt saluti credentium diuerse pro loco et tempore consuetudines, quando una fides per dilectionem operans uni Deo commendat omnes.



CAP. 224.---Quod mater Christi omnem typhum carnalis nobilitatis exclusit. Augustinus, De catechizandis rudibus, cap. 22.

Natus est  de matre que quamuis a uiro intacta conceperit, semperque intacta permanserit, uirgo concipiens, uirgo pariens, uirgo moriens, tamen fabro desponsata erat, omnem typhum carnalis nobilitatis exstinxit.



CAP. 225.---Quod duo tantum libri Esdre recipiuntur. Responsio Adriani pape contra obiectiones quorumdam, cap. 23 .


In libro sancti Ambrosii secundo de Spiritu sancto, inter cetera Esdras nos docuit dicens in tertio libro  . Similiter nec in nostris codicibus qui ex Hebraica ueritate translati sunt, susceptus est tertius liber Esdre, nisi tantummodo duo.



CAP. 226.---Quod inconuulsa uiuit antiquitas, cui sanctorum Patrum auctoritas suffragatur. Zosimus papa episcopis Narbonensis prouincie.

 Contra statuta Patrum condere aliquid, uel mutare nec huius quidem sedis potest auctoritas. Apud nos enim inconuulsis radicibus uiuit antiquitas, cui decreta Patrum sanxere reuerentiam.



CAP. 227.---Sanctam Scripturam canonicam tam ueteris quam Noui Testamenti, certis suis terminis contineri, ita ut omnino de ea dubitari non possit; episcoporum uero litteras aliorum episcoporum auctoritate reprehendi licere. Augustinus, cap. 3 lib. II De baptismo contra Donatistas.


 Quis nesciat sanctam Scripturam canonicam tam ueteris quam Noui Testamenti certis suis terminis contineri, eamque omnibus posterioribus episcoporum litteris ita preponi, ut de illa omnino dubitari et disceptari non possit utrum uerum uel utrum rectum sit quidquid in ea scriptum constiterit esse? Episcoporum autem litteras, que post confirmatum canonem uel scripte sunt uel scribuntur, et per sermonem forte sapientiorem cuiuslibet in ea re peritioris, et per aliorum episcoporum grauiorem auctoritatem doctioremque prudentiam, et per concilia licere reprehendi,  si quid in eis forte a ueritate deuiatum est?



CAP. 228. De auctoritate libri Sapientie. Augustinus ad Prosperum et Hilarium, De uita sanctorum .

Non debuit repudiari sententia libri Sapientie, qui meruit in Ecclesia Christi de gradu lectorum Ecclesie Christi tam longa annositate recitari, et ab omnibus Christianis, ab episcopis usque ad extremos laicos fideles, penitentes, catechumenos cum ueneratione diuine auctoritatis audiri. Item. Qui sententiis tractatorum instrui uolunt, oportet ut librum  istum Sapientie ubi legitur: Raptus est ne malitia mutaret intellectum illius , omnibus tractoribus anteponant, quoniam sic [sibi] eum anteposuerunt etiam temporibus proximis apostolorum egregii tractatores, qui cum testem adhibentes, nichil se adhibere nisi diuinum testimonium crediderunt. Item. Liber Sapientie qui tanta numerositate annorum legi meruit in Ecclesia Christi, nullam pati debet iniuriam, quoniam resistit eis qui pro meritis hominum falluntur.



CAP. 229.---Quod in dialectica non placuit Deo saluare populum suum. Responsio Adriani pape contra obiectiones quorumdam ad Carolum, cap. 49

 Omnem uim inuentorum [uenenorum] suorum in dialectica disputantes ponunt [disputatione constituunt] heretici, que philosophorum  sententia diffinitur, non astruendi uim habere, sed studium destruendi. Sed non in dialectica placuit Deo saluum facere populum suum; regnum enim Dei in simplicitate fidei est non in contentione sermonis.



CAP. 230.---Quod contra leges accipitur, per leges dissoluitur. Ioannes uIII Ludouico imperatori.

 uides, fili carissime, quia quod contra leges accipitur, per leges dissolui meretur.



CAP. 231.---Quod non licet imperatori contra leges diuinas aliquid agere. Sexta synodus  Symmachi pape.

 Non licet imperatori, uel cuiquam pietatem custodienti, aliquid contra  mandata diuina presumere, nec quidquam quod euangelicis, propheticis, apostolicisque regulis obuiat, agere.



CAP. 232.---Quot sint capitula Niceni concilii. Stephanus Luythobio Moguntino episcopo.

 Capitula Niceni concilii testimonio Athanasii, LXX in figuram septuaginta discipulorum scripta non dubitamus. E quibus uiginti tantum in Ecclesia sancta Romana habentur, sed quo neglectu reliqua defecerint ambiguum est: arbitrantur enim plurimi ea Antiocheno inserta concilio.



CAP. 233.---De re obscurissima non esse disputandum sine auctoritate diuinarum Scripturarum. Augustinus in libro De baptismo paruulorum contra Donatistas.

 Ubi enim de re obscurissima disputatur, non adiuuantibus diuinarum Scripturarum certis clarisque documentis, cohibere se debet humana presumptio, nichil faciens in alteram partem declinando.



CAP. 234.---Ut, manifestata ueritate, consuetudo cedat. Ibidem, lib. III, cap. 5.

 Qui, contempta ueritate, presumit consuetudinem sequi, aut circa fratres inuidus est, et malignus, quibus ueritas reuelatur; aut circa Deum ingratus est, inspiratione cuius Ecclesia eius instruitur. Item c. 6. Nam Dominus  in Euangelio: Ego sum, inquit, ueritas . Non dixit: Ego sum consuetudo. Itaque ueritate manifestata cedat consuetudo ueritati. Item c. 7. Reuelatione igitur facta ueritatis cedat error ueritati, quia et Petrus qui prius circumcidebat cessit Paulo ueritatem predicanti . Item c. 9. Igitur cum Christus ueritas sit, magis ueritatem quam consuetudinem sequi debemus, quia consuetudinem ratio et ueritas semper excludit.



CAP. 235.---De eodem. Augustinus, cap. 4 lib. Iu De baptismo .

 Frustra, inquit, quidam qui ratione uincuntur, consuetudinem nobis obiiciunt, quasi consuetudo maior sit ueritate, aut non id sit in spiritualibus sequendum, quod in melius fuerit a  Spiritu sancto reuelatum. Hoc plane uerum est, quia ratio et ueritas consuetudini preponenda est; sed cum consuetudini ueritas suffragatur, nichil firmius oportet retinere.



CAP. 236.---Quod scripture episcoporum ab auctoritate canonis distinguende sunt. Augustinus, epistola 48 ad uincentium.

 Habent etiam Scripture canonice hunc arguendi morem, ut tanquam omnibus dicatur, et ad quosdam uerba perueniant. Item, ibi. Noli, frater, contra diuina tam multa, tam clara, tam indubitata testimonia, colligere uelle calumnias ex episcoporum scriptis, siue nostrorum sicut Hilarii; siue, antequam pars Donati separaretur, ipsius unitatis, sicut Cypriani et Agrippini: primo, quia  hoc genus litterarum ab auctoritate canonis distinguendum est. Non enim sic leguntur, tanquam ita ex eis testimonium proferatur, ut contra sentire non liceat, sicubi forte aliter sapuerint quam ueritas postulat. In eo quippe numero sumus, ut non dedignemur etiam nobis dictum ab Apostolo accipere . Et si quid aliter sapitis, id quoque Deus uobis reuelauit.



CAP. 237.---Item de eodem. Epist. ad Fortunatianum episcopum Sircensem.

 Neque quorumlibet disputationes, quamuis catholicorum et laudatorum hominum, uelut Scripturas canonicas habere debemus, ut nobis non liceat salua honorificentia que illis debetur hominibus, aliquid in eorum scriptis  improbare atque respuere, si forte inuenerimus quod aliter senserint quam ueritas habet, diuino adiutorio, uel ab aliis intellecta, uel a nobis. Talis ego sum in scriptis aliorum quales uolo esse intellectores meorum.



CAP. 238.---Apostolicas sanctiones a Deo firmatas esse. Agatho papa omnibus episcopis.

Sic omnes apostolice sedis sanctiones accipiende sunt, tanquam ipsius diuini Petri uoce firmate sint.



CAP. 239.---Quod particularis synodus ad generalem synodum iudicandam congregari non possit. Pelagius ualeriano patricio inter cetera.

 Sic nec licuit aliquem [forte, aliquando], nec licebit particularem synodum ad iudicandum, generalem synodum congregari.  Sed quoties aliqua de uniuersali synodo aliquibus dubitatio nascitur, ad recipiendam de hoc quod non intelligitur rationem, aut sponte hi qui salutem anime sue desiderant ad apostolicas sedes pro recipienda [percipienda] ratione conueniant, aut si forte sicut de talibus dictum est: Peccator, cum uenerit in profundum malorum, contemnit , ita obstinati et contumaces exstiterint, ut doceri non uelint, eos ab eisdem apostolicis sedibus aut attrahi ad salutem quoquomodo necesse est, aut ne aliorum perditio esse possint, secundum canones per seculares comprimi [opprimi] potestates.



CAP. 240.---Non esse congregandam synodum episcoporum absque auctoritate Romane sedis. Marcellus papa XXuIII a Petro in secundo decretali suo.

  Synodum episcoporum absque huius sancte sedis auctoritate, quanquam quosdam episcopos possitis congregare, non potestis regulariter facere, neque illum episcopum qui hanc appellauerit sedem apostolicam damnare, antequam hinc sententia finitiua procedat. Nam, si seculares in publicis iudiciis libellis utuntur appellatoriis, quanto magis sacerdotibus hec eadem agere licet qui super illos sunt? De quibus dictum est: Ego, dixi, Dii estis, et filii excelsi omnes . Et ideo nullus episcopus, nisi in legitima synodo, suo tempore apostolica aut regulari auctoritate conuocata, super quibuslibet pulsatus criminibus audiatur uel iudicetur, ne innocens damnetur, aut perdat communionem.



CAP. 241.---Ut bina prouincialia episcoporum concilia per annum celebrentur Leo papa I, epist. 82.


 De conciliis autem episcopalibus, non aliud indicimus, quam sancti Patres salubriter ordinauerunt, ut scilicet bini conuentus per singulos annos habeantur, in quibus de omnibus querelis que inter diuersos Ecclesie ordine nasci assolent iudicetur: ac si forte inter ipsos qui presunt, de maioribus peccatis, quod absit! causa nascitur, que prouinciali nequeat examine diffiniri, fraternitatem tuam de totius negotii qualitate: metropolitanus curabit instruere, ut si coram positis Patribus nec tuo fuerit res sopita iudicio, ad nostram quidquid illud est cognitionem transferatur.



CAP. 242.---Non esse rata concilia sine auctoritate apostolica. In quinta synodo Symmachi pape.


 Concilia sacerdotum ecclesiasticis legibus quotannis decreta per prouincias quia presentiam pape non habent, ualetudinem perdiderunt. Legite insanissimi, aliquando, illis preter apostolici apicis sanctionem, aliquid constitutum, et non de maioribus negotiis ad consultationem si quid occurrit, prefate sedis arbitrio fuisse seruatum.



CAP. 243.---Item bis in anno celebranda esse episcoporum concilia. Ex concilio Chalcedonensi, actione decima quinta, cap. 19.

 Peruenit ad nostras aures, quod in prouinciis constituta episcoporum concilia minimo celebrentur, et ex hoc probatur,  quod multe, que correctione opus habeant, ecclesiastice res negligantur. Statuit igitur hec ancta synodus secundum Patrum regulas bis in anno in unum conuenire per singulas prouincias episcopos, ubi singula que emerserint corrigantur. Qui uero noluerint conuenire episcopi, constituti in suis ciuitatibus, et hoc maxime cum sui corporis sanitate consistentes, etiam omnibus aliis urgentibus, et inexcusabilibus negotiis liberi sunt, licere eos fraterne caritatis admonitionibus corripi.



CAP. 244.---Ut in ecclesiis Hispanie semel in anno propter paupertatem concilia fiant. Ex concilio Toletano III, cap. 18.

Precipit hec sancta et uniuersalis synodus ut, stante priorum auctoritate canonum, que bis in  anno precipit congregari concilia, consulta itineris longitudine et paupertate ecclesiarum Hispanie, semel in anno in locum quem metropolitanus elegerit, episcopi congregentur: iudices uero locorum, uel actores fiscalium patrimoniorum, ex decreto gloriosissimi Domini nostri simul cum sacerdotali concilio, aut uernali [autumnali] tempore, aut die Kalendarum Nouembrium, in unum conueniant, ut discant quam pie et iuste cum populis agere debeant, ne in angariis, aut in operationibus superfluis siue priuatum onerent, siue fiscalem grauent. Sint enim perspectores [prosp.] episcopi, secundum regiam admonitionem, qualiter iudices cum populis agant, ita ut ipsos premonitos corrigant, aut insolentias eorum auribus principum innotescant. Quod si correptos  emendare nequiuerint, et ab ecclesia et a communione suspendant. A sacerdote uero et senioribus deliberetur quid per prouincias in suo detrimento prestare debeant iudices, si ad concilium non uenerint; concilium autem non soluatur nisi prius locum elegerint, quo succedenti tempore iterum ad concilium ueniatur, ut iam non necesse habeat metropolitanus episcopus pro congregando concilio litteras destinare, si in priori concilio tempus omnibus denuntietur et locus.



CAP. 245.---Quam reuerenter et composite sacerdotes Domini in iudiciis presidere debent. Ex concilio Toletano XI, cap. 1.

 In loco benedictionis considentes Domini sacerdotes, nullis debent  aut indiscretis uocibus perstrepere, aut quibuslibet tumultibus perturbari, nullis etiam uanis fabulis uel risibus agi, et, quod est deterius, obstinatis disceptationibus tumultuosas uoces effundere. Si quis enim, ut Apostolus ait, putat se religiosum esse, non refrenans linguam suam, sed seducens cor suum, huius uana est religio . Cultum enim suum iustitia perdit, quando silentia iudicii obstrepentium turba confundit, dicente propheta: Erit cultus iustitie silentium . Debet ergo quidquid aut considentium consultationibus agitur, aut accusantium parte proponitur, sic mitissima uerborum  relatione proferri, ut nec contentiosis uocilius sensus audientium turbent, nec iudicum uigorem de tumultu eneruent. Quicunque ergo in conuentu concilii hec que premissa sunt uiolanda crediderit, et contra hec interdicta, aut tumultu, aut contumeliis uel risibus concilium perturbauerit, iuxta diuine legis edictum quo precipitur: Eiice derisorem et exibit cum eo iurgium , cum omni dedecore de confessione abstractus a communi cetu secedat, et trium dierum excommunicationis sententiam perferat.



CAP. 246.---Inciuit ordo qualiter ab episcopo synodus agatur.

 Hora diei prima ante solis ortum eiiciantur omnes ab ecclesia, obseratisque foribus cunctis, ad  unam ianuam, per quam sacerdotes ingredi oportet, ostiarii stabunt, et conuenientes cardinales, sacerdotes pariter cum episcopo introibunt, et secundum ordinis sui tempus residebunt. Post hos ingrediantur et diaconi qui, corona facta in conspectu episcopi et sacerdotum, stent. Deinde forenses ingrediantur presbyteri, in ordine suo, procul ab aliis stantes, et ut iussi fuerint residentes. Ingrediantur quoque subdiaconi quos ad recitandum uel excipiendum congruus ordo requirit, obseratisque ianuis sedentes in diuturno silentio episcopi uidelicet et sacerdotes, atque cor totum habentes ad Dominum, dicturus est archidiaconus: Orate; et tunc agatur litania. Statimque omnes incuruentur tam episcopi quam presbyteri  orantes diutius, tacite cum fletibus atque gemitibus. Tunc surgens episcopus cunctis adhuc incuruatis, hanc orationem palam fundat ad Dominum.



CAP. 247.---Oratio ab episcopo in synodo dicenda.

Adsumus, Domine; sancte Spiritus, adsumus, peccati quidem immanitate detenti, sed in nomine tuo spiritualiter aggregati. ueni ad nos, esto nobiscum, et dignare illabi cordibus nostris. Doce nos quid agamus, quo gradiamur, et ostende quid efficere debeamus ut, te auxiliante, tibi in omnibus placere ualeamus. Esto salus, et suggestor, et effector iudiciorum nostrorum qui solus cum Deo Patre et eius Filio nomen possides gloriosum. Non nos patiaris perturbatores esse iustitie, qui summam diligis equitatem, ut in sinistrum nos non ignorantia  trahat, non fauor inflectat, non acceptio muneris uel persone corrumpat, sed iunge nos tibi efficaciter solius gratie tue dono, ut simus in te unum, et in nullo deuiemus a uero, qualiter in nomine tuo collecti sic in cunctis teneamus cum moderatione pietatis iustitiam, ut hic a te in nullo dissentiat sententia nostra, et in futuro pro bene gestis consequamur premia sempiterna.



CAP. 248.---Quod Euangelium in synodo dicendum, et que capitula sint recitanda.

Qua oratione finita, ab omnibus respondeatur: Amen. Rursumque dicat archidiaconus: Erigite uos.  Confestim omnes surgant, et ab archidiacono legatur Euangelium: Designauit Dominus iehsu , etc. Quo perlecto, cum timore et disciplina tam episcopus quam ceteri [presbyteri] sedeant. Diaconus dalmatica indutus codicem canonum in medium proferens, capitula Niceni concilii perlegat, ubi de fide catholica plenius tractatur, qualiter omnes Christicole unum Deum in Trinitate, et Trinitatem in unitate fiducialiter uenerari, corde credere, ore confiteri, et incessanter excolere debeant: ubi satis aperte depromitur quomodo Pater et Filius et Spiritus sanctus ueraciter unus sit Deus. Deinde legatur liber officiorum, ut scire ualeant quo ordine in ecclesia cuncta peragantur officia. Post hec autem perquirantur presbyteri qualiter energumenos exorcizare,  qualiter scrutinia et aurium apertiones facere, uel eosdem baptizare debeant. Quibus expletis, taliter cunctos clericos alloquatur episcopus.



CAP. 249.---Admonitio episcopi.

Precibus itaque Deo premissis, fraternitatem uestram, dilectissimi filii, cum pia exhortatione admoneo, et per diuinum nomen obtestor, ut ea que nobis de Deo, et sacris ordinibus, uel sanctis moribus dicta fuerint, cum omni pietate suscipiatis, et cum summa reuerentia perficere studeatis, quatenus, superna auxiliante gratia, ea que ad salutem nostram et Christiani populi nobis commissi pertinere uidebuntur, diligenter et prouide omnia tractemus, ne oues Domini nostri Iesu Christi nobis commisse, licet  indigne, ob nostram pereant negligentiam, pro quibus in die iudicii rationem reddituri sumus. Deinde simili uos obtestatione coniuro uel obsecro, ut nullus uestrum in iudicando, fratrem suum aut personam accipiat, ut [aut] quolibet fauore uel munere pulsatus, a iusto iudicio scienter auertatur aut discedat, sed cum tota pietate fraterne dilectionis, et cum Dei timore libenter nobiscum adhibeatis studium, quatenus per doctrinam et sacram admonitionem peccata, errores et prauitates filiorum nostrorum, que ante nos uel tempore nostro, instigante diabolo in ciuitate ista uel parochiis nostris perpetrata fuerint, Dei auxiliante misericordia, ad correctionis emendationem et bonorum exsecutionem perducere ualeamus, et in extremo iudicii die non de negligentiis  et culpis a Domino sicut pigri et mali serui iudicemur, sed de benefactis ac recte dispositis premium eterne beatitudinis recipere mereamur. Per Dominum, etc.



CAP. 250.---De examinatione fidei et aliarum uirtutum.

Quibus taliter narratis, perscrutandi et inquirendi sunt cardinales, sacerdotes et leuite, nec non et reliqui, uidelicet de credulitate Trinitatis, et unitatis, id est de dilectione Dei et proximi; secundo de humilitate et castitate; tertio de ieiunio et oratione; quarto de eleemosynarum largitate; quinto de officiis ecclesiasticis simul et omnibus cauendis uitiis et uirtutibus adipiscendis.



CAP. 251.---Finis concitu prime diei.


His itaque prima die synodali iudicio deliberatis, surgens archidiaconus dicat: In nomine Domini nostri Iesu Christi eamus in pace. Tunc dicat episcopus benedictionem.



CAP. 252.---Benedictio episcopi.

Qui dispersos Isrel congregat, ipse uos hic et ubique custodiat. Amen. Et non solum uos custodiat, sed ouium suarum idoneos custodes efficiat. Amen. Ut cum summo pastore Christo de gregum suorum pastione gaudeatis in celo. Amen. Quod ipse prestare dignetur, qui nos ante constitutionem mundi predestinatos, et ante finem seculi iustificatos presciuit, per infinita secula seculorum. Amen.



CAP. 253.---Actio secunde diei. Secunda uero die ingressis, simulque, ut supradictum est, omnibus incuruatis, hec dicenda est ab episcopo oratio.


Nostrorum tibi, Domine, curuantes genua cordium, quesumus, ut bonum quod a nobis a te requiritur, exsequamur, scilicet ut prompta tecum sollicitudine gradientes, discretionis ardue subtile iudicium faciamus, ac misericordiam diligentes, clareamus studiis tibi placite actionis. Tunc ab omnibus respondeatur: Amen. Surgentibusque illis legatur Euangelium: uos estis sal terre ; uel: Estote misericordes . Post hec per ordinem, sicut prius, in suis resideant sedibus, quos deinde alloquatur episcopus. Quibus uerbis secunda die peractis, perquirantur que in synodo necessaria sunt, ac diligenti cura pertractentur. Hora autem sexta uel  nona expleta, iterum pronuntiet archidiaconus: In nomine Domini nostri Iesu Christi eamus in pace.



CAP. 254.---Benedictio episcopi.

Dominus mentis et lingue corporalis et spiritualis det uobis incrementa gratie sacerdotalis. Amen. Atque uobis ad dexteram constitutis participium regni tribuat celestis. Amen. Quod ipse prestaro dignetur qui nos ante, etc.



CAP. 255.---Actio tertie diei. Tertia deinde die omnibus, sicut supradictum est, expletis, ecclesiam ingressis, hanc item orationem ipsis incuruatis dicat episcopus.

Ad te, Domine, interim clamosis uocibus proclamantes, unanimiter postulamus, ut respectu gratie tue solidati, precones uirtutis efficiamur intrepidi, tuumque ualeamus uerbum cum omni fiducia loqui.  Et respondeatur ab omnibus: Amen. Et surgentibus cunctis iterum legatur Euangelium: Ego sum pastor bonus . Post hec per ordinem resideant in sedibus suis, quos iterum alloquatur episcopus. His taliter prelibatis, cetera que in synodo sunt necessaria pertractentur. Quibus omnibus expletis, hanc orationem super cunctos clericos dicat episcopus.



CAP. 256.---Oratio.

Nulla est, Domine, humane conscientie uirtus, que inoffense possit tue uoluntatis iudicia expedire. Et ideo quia imperfectum nostrum uiderunt oculi tui , perfectioni deputa, que perfecto equitatis fine a te concludere preoptamus. Te itaque  in nostris principiis occursorem exorauimus, te quoque in hoc fine iudiciorum nostrorum excessibus adesse precamur, scilicet ut ignorantie parcas, errori indulgeas, perfectis uotis perfectam operis efficaciam largiaris. Et quia conscientia remordente tabescimus, ne aut ignorantia traxerit nos in errorem, aut preceps forsitan uoluntas impulerit iustitiam declinare. Ob hoc te poscimus, te rogamus, ut si quid offensionis in hac synodali celebritate attraximus, condonare ac remissibile facere digneris, ut qui soluturi sumus aggregatam synodum, a cunctis primum absoluamur nostrorum nexibus delictorum, qualiter et transgressores ueniam, et confitentes tibi consequamur remunerationem sempiternam. Amen.



CAP. 257.---Huic orationi oratio paterna adiungatur, cunctis interim incuruatis. Benedictio episcopi et finis concilii.


Omnipotentis Dei Filius, qui est initium et finis complementum uobis tribuat caritatis. Amen. Et qui uos ad expletionem huius fecit peruenire synodi, absolutos uos faciat ab omni contagione delicti. Amen. Ut ab omni reatu liberiores effecti, absoluti etiam per donum sancti Spiritus, felici reditu uestrarum sedium cubilia repetatis illesi. Amen. Quod ipse, etc. Quibus omnibus expletis, archidiaconus dicat: In nomine Domini nostri Iesu Christi eamus cum pace. Tunc omnes pariter surgant, et ad propria redeant cum pace.



DECRETI PARS QUINTA De primatu Romane Ecclesie, et de iure primatum, et metropolitanorum, atque episcoporum; et de ordinatione eorum; et de sublimitate episcopali.



CAP. 1.---Unde ceperit ordo sacerdotalis. Anacletus in secundo decretali suo .


 In Nouo Testamento, post Christum Dominum, a Petro sacerdotalis cepit ordo, quia ipsi primo pontificatus in Ecclesia Christi datus est, dicente Domino ad cum: Tu es, inquit, Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum . Hic ergo ligandi soluendique potestatem primus accepit a Domino, primusque ad fidem populum uirtute sue predicationis adduxit. Ceteri uero apostoli cum eodem pari consortio honorem et potestatem acceperunt. Ipsumque principem eorum  esse uoluerunt; qui etiam, iubente Domino, in toto orbe terrarum dispersi Euangelium predicauerunt . Ipsis quoque decedentibus, in loco eorum surrexerunt episcopi, quorum ordinatio pretaxato fieri debet ordine et modo. Quos qui recipit et uerba eorum, Dominum recipit; qui autem spernit eos, eum a quo missi sunt, et cuius funguntur legatione, spernit, et ipse indubitanter spernetur a Domino . uidentes autem ipsi apostoli messem esse multam, et operarios paucos, rogauerunt dominum messis, ut mitteret operarios in messem suam . Unde electi ab eis sunt septuaginta discipuli, quorum typum gerunt presbyteri, atque in eorum loco sunt constituti in Ecclesia. De quorum ordinatione et reliquorum ministrorum, supradixisse  sufficiat.



CAP. 2.---Que sit prima sedes. Anacletus in tertio decretali suo .

 Prima sedes est celesti beneficio Romana Ecclesia, quam, ut memoratum  est, beatissimi Petrus et Paulus suo martyrio consecrarunt. Secunda autem sedes apud Alexandriam, que beati Petri nomine a Marco eius discipulo atque euangelista consecrata est, quia ipse et in Aegypto primum uerbum ueritatis directus a Petro, predicauit, et gloriosum suscepit martyrium; cui successit uenerabilis Abilius [Anianus et post hunc Abilius]. Tertia uero sedes apud Antiochiam eiusdem beati Petri apostoli habetur honorabilis, quia illic priusquam ueniret Romam habitauit , et Ignatium episcopum constituit, et illic primum nomen Christianorum nouelle gentis exortum est.



CAP. 3.---De appellatione. Omnibus in Christo dilectis fratribus. Sixtus a Petro sextus in primo decretali suo .

  Si quis uestrum pulsatus fuerit in aliqua aduersitate, licenter hanc sanctam apostolicam appellet sedem, et ad eam quasi ad caput suffugium habeat, ne innocens damnetur, aut Ecclesia sua detrimentum patiatur. Si autem necesse ei euenerit, eamque minime appellare uoluerit, et uocatus tamen ab hac sede fuerit, non renuat uenire, sed confestim ut ei nuntiatum fuerit, uenire festinet, et causas pro quibus uocatus est prudenter disponat, atque si necesse aliquid corrigere fuerit, cum his quos hic primum inuenerit, corrigat. Ad ecclesiam tamen suam non prius reuertatur, quam hinc litteris apostolicis uel formatis pleniter instructus atque purgatus sit, si fuerit unde. Et postquam domum reuersus fuerit, cognoscant  uicini sui qualiter hic suam aliorumque causam finierit, quatenus eam absque aliqua ambiguitate nuntiare et predicare omnibus possit. Ab hac enim sancta sede, a sanctis apostolis fueri, defendi et liberari episcopi iussi sunt, ut sicut eorum dispositione,  ordinante Domino, primitus sunt constituti: sic huius sancte sedis, cuius dispositioni eorum causas et iudicia seruauerunt, protectione, futuris temporibus sint ab omnibus aduersitatibus [peruersitatibus] semper liberi. Unde culpantur hi qui aliter circa fratres egerint, quam huius sedis rectoribus placere cognouerint. His taliter consideratis, atque cum reliquis episcopis decretis tanquam omnium curam gerentes, propter sedis proprie apicem decernimus, ut nemo pontificum aliquem suis rebus exspoliatum episcopum, aut a sede pulsum excommunicare aut iudicare presumat, quia non est priuilegium quo exspoliari possit iam nudatus. Si quis autem aliter presumpserit agere, sciat censuram huius sedis cum omnibus membris suis sibi  non deesse uenturam.



CAP. 4.---Item de eodem, et quod non licet diffiniri causam accusati episcopi inconsulto Romano pontifice. uictor papa XIII a Petro in primo decretali suo .

 Placuit ut accusatus uel iudicatus a comprouincialibus in aliqua causa episcopus licenter appellet et adeat apostolice sedis pontificem, qui aut per se, aut per uicarios suos eius retractari negotium procuret. Et dum iterato iudicio pontifex causam suam agit, nullus alius in eius loco ponatur, aut ordinetur episcopus; quoniam quanquam comprouincialibus episcopis accusati causam pontificis scrutari liceat, non tamen diffinire inconsulto Romano pontifice permissum est. Et alibi  in statutis apostolicis legitur : Si quis putauerit se a proprio metropolitano grauari, apud patriarcham, uel primatem diecesis, aut penes uniuersalis apostolice Ecclesie iudicetur sedem. Nihil aliud est, fratres, talis presumptio, nisi apostolorum suorumque successorumque terminos transgredi, eorumque decreta uiolare.



CAP. 5.---Quod sacedotalis dignitas excellit imperialem. Gregorius Nazianzenus de ipsis imperatoribus loquitur .

 Suscipitisne libertatem uerbi? Libenter accipitis quod lex Christi sacerdotali uos subiecit potestati, atque istis tribunalibus subdidit? Dedit enim et nobis potestatem, dedit et principatum multo perfectiorem principatibus uestris.  Aut nunquid iustum uobis uidetur, si cedat spiritus carni? si a terrenis celestia superentur? si diuinis preferantur humana?



CAP. 6.---Quod Petro Dominus inter discipulos primatum contulit, ut sic ad Ecclesiam diffunderetur. Beatissimus Leo papa I uniuersis uiennensis prouincie episcopis .

 Ita Dominus noster iehsu Christus humani generis Saluator instituit ut ueritas, que antea legis et prophetarum preconio continebatur, per apostolicam tubam in salutem uniuersitatis exiret, sicut scriptum est: In omnem terram exiuit sonus eorum, et in fines orbes terre uerba eorum . Sed huius muneris sacramentum ita Dominus ad omnium apostolorum officium  pertinere uolunt, et in beatissimo Petro apostolorum omnium summo principaliter collocaret, ut ab ipso quasi quodam capite dona sua uelut in corpus omne diffunderet, ut exsortem se ministerii [mysterii] intelligeret esse diuini, qui ausus fuisset a Petri soliditate discedere. Hunc enim in consortium indiuidue unitatis assumptum, id quod ipse erat uoluit nominare dicendo: Tu es Petrus, et super hanc petram edificabo ecclesiam meam , ut eterni templi edificatio mirabili munere gratie Dei in Petri soliditate consisteret. Hanc Ecclesiam suam firmitate corroborans, ut illam nec humana temeritas posset appetere, nec porte inferi contra illam preualerent. uerum hanc petre istius sacratissimam firmitatem Domino, ut diximus,  edificante constructam, nimis impia uult presumptione uiolare, quisquis eius potestatem tentat infringere, fauendo cupiditatibus suis, et id quod accepit a ueteribus, non sequendo.



CAP. 7.---Quod imperatori non sit obediendum, si aliquid precepit contra Deum. Augustinus in psalmos .

 Iulianus exstitit infidelis imperator, nonne exstitit apostata, iniquus idololatra? Milites Christiani seruierunt imperatori infideli. Ubi ueniebatur ad causam Christi non agnoscebant, nisi illum qui in celo erat. Quando uolebat ut idola colerent, ut thurificarent, preponebant illi Deum. Quando autem dicebat: Producite aciem, ite contra illam gentem, statim obtemperabant.  Distinguebant Dominum eternum a domino temporali, et tamen subditi erant propter Dominum eternum etiam domino temporali.



CAP. 8.---Non posse quemquam superiorem ab his qui inferioris dignitatis, uel ordinis sunt iudiciariis submitti diffinitionibus. Nicolaus dilecto filio Micheli a Deo dilecto semper Augusto .

 Nunc autem diuina inspiratione non nos pigebit, nec nobis impossibile erit ostendere uobis, si tamen audire uelitis, non posse quemquam rite ab his qui inferioris dignitatis uel ordinis sunt, iudicialibus submitti diffinitionibus. Si quidem tempore Diocletiani et Maximiani Augustorum, Marcellinus episcopus urbis Rome, qui  postea insignis martyr effectus est, adeo compulsus est a paganis, ut templum eorum ingressus grana thuris super prunas imponeret. Cuius rei gratia collecto numerosorum episcoporum concilio, et inquisitione facta, hoc se idem pontifex egisse confessus est, nullus tamen eorum proferre sententiam [in eum] ausus est, dum ei sepissime omnes perhiberent: »Tuo ore iudica causam tuam, non nostro iudicio. Noli, aiunt, audiri in nostro iudicio, sed collige in sinu tuo causam tuam.« Et rursus: »Quoniam ex te  iustificaberis, aut ex ore tuo condemnaberis .« Et iterum dicunt: »Prima sedes non iudicabitur a quoquam.« Item in eadem. Sed et cum quidam tempore quodam, contra Sixtum papam tentassent quedam mali [non  boni] rumoris obiicere, et in consilio, cui et ualentinianus Augustus intererat, dictum fuisset non licere aduersus pontificem dare sententiam, surrexit idem protinus imperator, et in arbitrio prefati pontificis tribuit iudicare iudicium suum. Etenim nullus pontificum minorum uel inferiorum urbium subactus iudiciis inuenitur. Item in eadem.  In tantum autem hanc presumptionem sancti Patres apud Chalcedonem detestati sunt, ut Dioscorum Alexandrinum antistitem inter cetera idcirco potissimum sine ulla restitutione damnauerint; quia ponens in celum os suum et lingua eius transeunte super terram , excommunicationem in sanctum papam Leonem dictauit: ita ut in sententia contra ipsum prolata hoc uideantur  memorare precipue dicentes, quoniam secundus excessus [secundis excessibus] priorem iniquitate ualde transcendit. Presumpsit enim excommunicationem dictare aduersus sanctissimum et beatissimum archiepiscopum magne Rome Leonem. Nunquid inquisitionem legimus fuisse factam, utrum iuste an iniuste, Dioscorus ipsam excommunicationem dictasset? Non plane, sed absque omni controuersia hoc in eo multati [ulti] sunt, quia cum esset inferior, potiorem quibuslibet conatus est lacessere iniuriis [contumeliis], teste Anatolio Constantinopolitano presule qui dicit: Propter fidem non est damnatus Dioscorus, sed quia excommunicationem fecit domino archiepiscopo Leoni.



CAP. 9.---Romanam sedem de tota Ecclesia iudicare, ipsam uero ad nullius commeare iudicium. Gelasius I Fausto magistro fungenti legationis officio Constantinopoli .


 Nobis opponunt canones, dum nesciunt quid loquantur. Contra quos hoc ipso uenire se produnt, quod prime sedi sana rectaque suadenti parere diffugiunt. Ipsi sunt canones, qui appellationes totius Ecclesie ad huius sedis examen uoluere deferri; ab ipsa uero nusquam prorsus appellari debere sanxerunt, ac per hoc illam de tota Ecclesia iudicare, ipsam ad nullius commeare iudicium, nec de eius unquam preceperunt iudicio iudicari, sententiamque illius constituerunt oportere dissolui, cuius potius sequenda decreta  mandauerunt. In hac ipsa causa, Timotheus Alexandrinus et Petrus Antiochenus, Petrus, Paulus, Ioannes et ceteri non solum unus, sed plures utique nomen sacerdotii preferentes, sola sedis apostolice sunt auctoritate deiecti. Post pauca.  Qua traditione maiorum, apostolicam sedem in iudicium uocant? An secunde sedis antistites, et tertie, ceterique bene conscii sibi sacerdotes depelli debuerunt, et qui religionis exstitit inimicus, depelli non debuit? uiderint ergo si alios habent canones, quibus suas ineptias exsequantur. Ceterum isti qui ecclesiastici, qui legitimi celebrantur, sedem apostolicam ad iudicium uocare non possunt. Et Constantinopolitane episcopus ciuitatis, que utique per canones inter sedes nullum nomen accepit,  in communionem recidens perfidorum, non debuit submoueri?



CAP. 10.---De eodem, in quinta synodo Symmachi pape 

 Aliorum forte hominum causas Deus uoluit per omnes terminare, sed sedes istius presulum suo sine questione reseruauit arbitrio. uoluit beati Petri apostoli successores celo tantum debere innocentiam, et subtilissimi discussoris indagini inuiolatam exhibere conscientiam.



CAP. 11.---Quod uicarii Romane sedis non habeant plenitudinem apostolice potestatis. Gregorius Iu Gallie, Europe, Germanie episcopis.

Romana Ecclesia uices suas ita aliis impertiuit Ecclesiis,  ut in partem sint uocate sollicitudinis, non in plenitudinem potestatis. Proinde dilectio uestra, quorum deuotione gaudemus, iungat curam suam dispositionibus nostris. Et post plura. Nec pigeat forte, aut pudeat nostris obedire mandatis, aut apostolice sedis obsecundare preceptis, quia humilibus datur gratia, non superbis . . Nam nulli fas est, uel uelle, uel posse [uelleue posse] transgredi apostolice sedis precepta, nec nostre dispositionis ministerium, quod uestram oportet sequi caritatem. Sit ergo ruine sue dolore prostratus, quisquis apostolicis uoluerit contraire decretis, nec locum deinceps inter sacerdotes habeat, sed extorris sit a sancto ministerio; nec de eius  iudicio postea quisquam curam habeat, quoniam iam damnatus a sancta et apostolica sede, hac auctoritate pro sua inobedientia atque presumptione, a quoquam esse non dubitatur; quia maioris excommunicationis deiectione est exigendus cui sancte Ecclesie fuerit commissa disciplina, qui non solum prefate sancte Ecclesie iussionibus parere debuit, sed etiam alios ne preterirent, insinuare. Sitque alienus a diuinis et pontificalibus officiis, qui noluit preceptis obtemperare apostolicis.



CAP. 12.---Non esse conuocandam generalem synodum sine precepto pape. Pelagius II papa episcopis Constantinopoli congregatis.

Relatum est enim ad apostolicam sedem, Ioannem Constantinopolitanum episcopum uniuersalem  se scribere, uosque ex hac presumptione ad synodum conuocasse generalem: cum generales synodos conuocandi auctoritas apostolice beati Petri apostoli sedi singulari priuilegio sit tradita, et nulla unquam synodus rata, que apostolica auctoritate non fuerit fulta. Quapropter quidquid in predicto uestro conuenticulo,  statuistis, ex auctoritate sancti Petri apostolorum principis, et Domini Saluatoris uoce, qua beato Petro potestatem ligandi et soluendi ipse saluator dedit , que etiam potestas in successoribus eius indubitanter transiuit, precipio omnia que ibi statuistis uana et cassata esse; ita ut deinceps nunquam appareant, nec uentilentur [sed mutilentur]. Post pauca. Quapropter caritas uestra  neminem unquam suis in epistolis uniuersalem nominet, ne sibi debitum subtrahat, cum alteri honorem offert indebitum.



CAP. 13.---Quod solo Romano pontifici liceat de qualibet Ecclesia, si uoluerit, clericum ordinare. Stephanus Walberto patriarche.

Miramur prudentiam tuam Cumensi Ecclesie denegare consecrare pastorem, cum te iam ad hoc prouocatum noueris apostolica exhortatione. Sic enim in eius electione quod [forte, quid] tibi displicuit sacris canonibus interdictum, apologeticis litteris tuis respondere nobis debueras. Nunc uero iterato tibi scribimus, nolentes alicuius Ecclesie priuilegium infringere, licet apostolica prerogatiua possimus de qualibet Ecclesia clericum ordinare. Desine iam cuiuspiam zelo electum a clero et expetitum  a populo Lintwardum [Litwardum] Cumensi Ecclesie antistitem protelare; quia si protelaueris, et eum consecrare toties monitus non maturaueris, cum ad nos uenerit, procul dubio consecratus abibit, quia licet apostolica auctoritate id facere ualeamus, tuo tamen incitamur exemplo, qui transgressis terminis tibi commissis, in Ecclesia Salonensi episcoporum ordinare ad indecentiam apostolice sedis presumpsisti, quod quante preuaricationis sit ipse perpende.



CAP. 14.---Quod delectio et consecratio Romani pontificis iuste et canonice fieri debeat. Leo Iu Lothario et Ludouico Augustis.

 Inter nos et uos pacti serie statutum est et confirmatum quod electio et  consecratio futuri Romani pontificis nonnisi iuste et canonice fieri debeat.



CAP. 15.---In potestate pape esse iniuste damnatos uel excommunicatos restituere. Anastasius patriarcha Felici pape .

 Fuit semper uestre apostolice sedi licentia iniuste damnatos uel excommunicatos potestatiue sua auctoritate restituere, et sua eis omnia reddere, et illos qui eos condemnauerunt aut excommunicauerunt, apostolico punire priuilegio, sicut etiam nostris et anterioribus cognouimus actum temporibus. Item.  Antiquis regulis censitum [sancitum] est, ut quidquid quamuis in remotis aut in longinquo positis prouinciis, super episcoporum querelis aut accusationibus  ageretur, non prius tractandum uel accipiendum esset, quam ad notitiam alme sedis uestre esset deductum, ut huius auctoritate iuxta quod fuisset pronuntiatio infirmaretur aut firmaretur.



CAP. 16.---Quod in electione Romam pontificis legati imperatoris non sunt exspectandi. Gregorius II.

 Cum Adrianus secundus ad Romanum pontificatum ab ecclesia Dei Genitricis domine nostre, que dicitur ad Presepe, traheretur ad Lateranense patriarchium, certatim a clero et proceribus et plebe deportatus est. Quod audientes missi Ludouici imperatoris moleste tulerunt et indignati, scilicet quod dum presentes essent, non inuitati fuerunt, nec optate a se futuri presulis electioni  interesse meruerunt. Qui accepta ratione, quod non causa contemptus Augusti, sed futuri temporis prospectu omissum hoc fuerit, ne uidelicet legatos principum in electionem Romanorum pontificum [presulum] exspectandi mos per huiusmodi fomitem inolesceret, omnem indignationem medullitus sedauerunt, et ad salutandum electum etiam ipsi humiliter accesserunt.



CAP. 17.---Quod semper minor a maiore benedictionem petere debeat. Nicolaus papa, Micheli imperatori .

 Denique si in Epistola ad Hebreos legimus quod minor a maiore benedicatur , restat profecto ut, exigente ratione, etiam maledicatur. Si quidem prenoscentes hec periculosa tempora illi qui ante nos fuerunt, prouidam  in Ecclesiis tradiderunt consuetudinem, hodieque in Romana Ecclesia, que magistra est omnium Ecclesiarum impretermisse seruatur, ita ut nullus sacerdos maiore suo non innuente consacerdote cuilibet rei benedicere nitatur; sed [si] et anterior stans ad pronuntiandam aliquam lectionem, benedictionem quidem postulat, sed ei quilibet inferior non audet benedicere. Cur hoc? Nunquid benedicere peccatum est? Absit! De maledicis enim, non de benedicis dicit Apostolus, quia regnum Dei non possidebunt . Sed per hoc innuitur quante censure freno inferiores quique ad suos iudicandos prepositos cercendi sunt, si hi nec etiam benedicendi ius nullum penitus obtineant.



CAP. 18.---Non esse attendendum quales sacerdotes sint, sed quid de Domino loquantur. Nicolaus papa Micheli imperatori .


 Non quales sacerdotes Domini, sed quid de Domino loquantur, est uobis magnopere prouidendum, nec in uicariis beati Petri apostoli uobis est attendendum qui sint, sed quid pro correctione ecclesiarum, quid pro salute uestra satagant. Nec enim illos inferiores dicetis Scribis et Phariseis sedentibus super cathedram Moysi, de quibus Dominus precepit dicens: Quecunque dixerint uobis facite, secundum opera uero eorum nolite facere . Ergo, imperator, considera si illos dixit audiendos, qui super cathedram Moysi sedebant, quanto potius qui super cathedram Petri  resident esse existimas obaudiendos?



CAP. 19.---Quod apostolice sedis iudicium a nemine sit retractandum. Item Nicolaus eidem.

 Patet profecto sedis apostolice  iudicium a nemine fore retractandum, neque cuiquam de eius liceat iudicare iudicio, iuxta quod Bonifacius papa Ruffo et ceteris episcopis per Thessaliam constitutis scribens: »Nemo, ait, unquam apostolico culmini  manus obuias audacter intulit, nemo in hoc rebellis exstitit, nisi qui de se uoluit iudicari.« Et beatus papa Gelasius: »Nec de eius  canones unquam preceperunt iudicare iudicio, nec sententiam illius constituerunt oportere dissolui, cuius potius  sequenda decreta mandauerunt.« Ergo de iudicio Romani presulis non retractando, quia nec mos exigit quod diximus comprobato, non negamus eiusdem sedis sententiam posse in melius commutari: cum aut subreptum aliquid fuerit, aut ipsa pro consideratione etatum, et temporum seu grauium necessitatum dispensatione quiddam ordinare decreuit; quoniam et egregium Paulum apostolum quedam fecisse dispensatorie legimus, que postea reprobasse legitur. Quod tamen obseruandum est, quando illa Romana uidelicet Ecclesia, discretissima consideratione fieri delegerit, non quando ipsa que bene sunt definita retractare renuerit [uoluerit].



CAP. 20.---Quod »Gloria in excelsis,« ab episcopis in Cena Domini dicendum sit. Idem Radulpho Bituricensi archiepiscopo .


 Porro Gloria in excelsis Deo, ab episcopis in Cena Domini inter missarum solemnia more nostro dicenda est. Pallio uero apostolico eadem die uti illis solis est licitum, quibus est ab apostolica sede permissum.



CAP. 21.---De primatu Romane Ecclesie. Leo Iu Carolo regi.

 Si fortasse  apud uos inutiles iudicamur, Ecclesia tamen, cui permittente Domino presidemus, non inutilis; sed caput principiumque omnium merito simul ab omnibus uocatur.



CAP. 22.---Quod in presentia legatorum imperatoris Leo papa causam suam examinari uoluerit. Idem Nicolaus imperatori.


 Nos si incompetenter aliquid egimus, et in subditis iuste legis tramitem non conseruauimus, uestro ac missorum uestrorum cuncta uolumus emendare iudicio; quoniam si nos qui aliena debemus corrigere peiora committimus, certe non ueritatis discipuli, sed, quod dolentes dicimus, erimus pre ceteris erroris magistri. Inde magnitudinis uestre magnopere clementiam imploramus, ut tales ad hec que diximus perquirenda, missos in his partibus dirigatis, qui Deum per omnia timeant, et cuncta, quemadmodum si uestra presens fuisset imperialis gloria, diligenter  exquirant; et non tantum hec sola, que superius diximus, querimus, ut ex amussim exagitent, sed siue minora, siue etiam maiora illis sint de nobis indicata negotia, ita eorum cuncta legitimo terminentur examine, quatenus in posterum nichil sit quod ex his indiscussum uel indefinitum remaneat.



CAP. 23.---Quod nulli mortalium presumendum est Romanum pontificem etiam grauiter delinquentem redarguere. Ex Gestis Bonifacii martyris legati Romane Ecclesie.

 Si papa sue et fraterne salutis negligens, deprehenditur inutilis et remissus in operibus suis, et insuper a bono taciturnus, quod magis officit sibi et omnibus, nichilominus innumerabiles  populos cateruatim secum ducit, primo mancipio gehenne cum ipso, plagis multis in eternum uapulaturos. Huius culpas istic redarguere presumit mortalium nullus, quia cunctos iudicaturus ipse a nemine est iudicandus, nisi deprehendatur a fide deuius, pro cuius perpetuo statu uniuersitas fidelium tanto instantius orat, quanto suam salutem post Deum, ex illius incolumitate animaduertunt propensius pendere.



CAP. 24.---Apostolatus principatum omnibus preferendum. Augustinus, cap. 1 lib. II De unico baptism. contra Donatistas.

 Puto quod sine ulla sui contumelia Cyprianus episcopus Petro apostolo comparatur, quantum attinet ad martyrii coronam.  Ceterum magis uereri debeo, ne in Petrum contumeliosus existam. Quis enim nescit illum apostolatus principatu cuilibet episcopatui preferendum Sed etiamsi distat cathedrarum gratia, una tamen est martyrii gloria. Ibidem paulo inferius. Cum Petrus a Paulo posteriore corrigatur [corrigitur], et pacis atque unitatis uinculo custodito ad martyrium promouetur, quanto facilius et fortius quod per uniuerse Ecclesie statuta firmatum est, uel unius episcopi auctoritati, uel unius prouincie concilio preferendum est.



CAP. 25.---Nullum se a societate Petri segregare debere. Beda super Mattheum .

 Quicunque ab  unitate fidei uel societatis Petri apostoli quolibet modo semetipsos segregant, tales nec uinculis peccatorum absolui nec ianuam possunt celestis regni ingredi.



CAP. 26.---Prefatio Niceni concilii de primatu Romane sedis.

Beatissimo Siluestro in urbe Roma apostolice sedis antistite. Augusto Constantino et Licinio Cesare, consulatu Paulini et Iuliani uirorum clarissimorum, anno ab Alexandro millesimo trigesimo sexto [306], mense Iunio XIII Kalendas Iulii propter insurgentes hereses fides catholica exposita est apud Nicenam Bithynie, quam sancta et reuerendissima Romana complectitur et ueneratur Ecclesia, quippe quam trecenti decem et octo Patres mediantibus  uictore atque uincentio religiosissimis Romane sedis presbyteris, inspirante Deo, ad obstruenda [destruenda] Arii uenena protulerunt.  Nam et nonnulle regule subnexe sunt, quas memorata suscipiens confirmauit Ecclesia.  Sciendum est sane ab omnibus Catholicis quoniam sancta Romana Ecclesia nullis synodis decretis prelata est, sed euangelica uoce Domini et Saluatoris nostri primatum obtinuit, ubi dixit beato Petro apostolo: Tu es Petrus, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum; et quecunque ligaueris super terram, erunt ligata et in celo, et quecunque  solueris super terram, erunt soluta et in celo . Adhibita est etiam societas in eadem urbe Romana beatissimi apostoli Pauli, uasis electionis, qui uno die unoque tempore gloriosa morte cum Petro, sub principe Nerone agonizans coronatus est, et ambo pariter sanctam ecclesiam Romanam Christo Domino consecrarunt, aliisque omnibus urbibus in uniuerso mundo eam sua presentia atque uenerando triumpho pretulerunt. Et licet pro omnibus assidua apud Deum sanctorum omnium fundatur oratio, his tamen uerbis Paulus beatissimus Romanis proprio chirographo pollicetur dicens: Testis enim mihi est Deus, cui seruio in spiritu meo in Euangelio Filii eius, quod sine intermissione memoriam uestri facio semper in orationibus meis . Prima ergo  sedes est celesti beneficio Romane Ecclesie, quam beatissimi apostoli Petrus atque Paulus suo martyrio dedicauerunt. Secunda autem sedes apud Alexandriam, beati Petri nomine a Marco eius discipulo atque euangelista consecrata est: quia ipse et in Aegypto primus uerbum ueritatis directus a Petro predicauit, et gloriosum suscepit martyrium, cui uenerabilis successit Abilius [Anianus, et post hunc Abilius]. Tertia uero sedes apud Antiochiam, eiusdem beati Petri apostoli habetur honorabilis, quia illic priusquam Romam ueniret, habitauit, et Ignatium episcopum constituit, et illic primum nomen Christianorum nouelle gentis exortum est. Nam et Hierosolymitanus episcopus pro tanti loci reuerentia, ab omnibus habetur honorabilis, maxime quoniam  illic primus beatissimus Iacobus, qui dicebatur iustus, qui etiam secundum carnem frater Domini nuncupatus est, a Petro, Iacobo et Ioanne apostolis episcopus est ordinatus. Itaque secundum antiquorum Patrum definitionem, sedes prima in Hierosolymis esse minime dicitur, ne forte ab infidelibus aut idiotis sedes Domini nostri Iesu Christi, que in celo est, in terra esse putaretur. Est enim sedes eius celum, terra autem scabellum pedum eius , quoniam ipse est per quem omnia facta sunt, et sine quo factum est nichil , quoniam ex ipso et per ipsum, et in ipso sunt omnia, ipsi gloria in secula seculorum . Apud Ephesum uero beatissimus Ioannes apostolus et euangelista multo tempore post Domini resurrectionem et  ascensionem in celo [Domini nostri Iesu Christi commoratus est, ibique etiam] Euangelium diuina inspiratione conscripsit, atque requieuit, et ob hoc episcopus Ephesinus pro tanti apostoli et euangeliste memoria ceteris episcopis metropolitanis in synodis honorabiliorem obtinet sedem [locum].



CAP. 27.---Quod legati Romani pontificis in causis episcoporum examinandis, funguntur auctoritate eius a quo missi sunt. Ex concilio Sardicensi I, cap. 7.

 Osius episcopus dixit: Et hoc placuit, ut si episcopus accusatus fuerit, et omnes iudicauerint episcopi congregati regionis illius, et de gradu suo deiecerint eum, si appellauerit  qui deiectus uidetur [est], et confugerit ad beatissimum Romane Ecclesie episcopum, et uoluerit se audiri, si iustum putauerit ut renouetur examen, scribere his episcopis dignetur Romanus episcopus qui in finitima et propinqua [altera], uel qui in altera prouincia sunt, ut ipsi diligenter omnia requirant, et iuxta ueritatis fidem definiant. Quod si is qui rogat causam suam iterum audiri, deprecatione sua monuerit episcopum Romanum, ut de latere suo presbyteros mittat, erit in potestate ipsius quid uelit et quid estimet. Et si decreuerit mittendos esse, qui presentes cum episcopis iudicent, habeant etiam potestatem [auctoritatem] persone illius, a quo destinati sunt, quod erit in eius arbitrio. Si uero crediderit sufficere episcopos comprouinciales,  ut negotio terminum imponant, faciet quod sapientissimo concilio suo iudicauerit.



CAP. 28.---Item quod legatus uice eius fungitur a quo missus est. Ex concilio Carthaginensi uI cap. 3.

Aurelius episcopus dixit: Proferatur commonitorium quod fratres et sacerdotes nostri Actis nuper allegauerunt, et cetera que acta sunt, uel que agenda sunt subsequantur. Daniel notarius recitauit commonitorium. Fratri Faustino, et filiis Philippo et Asello presbyteris, Zosimus episcopus: uobis commissa negotia non latent. uos ita, ut nostra, imo quia nostra ibi in uobis presentia est, cuncta peragite, maxime cum et hoc nostrum possitis habere  mandatum, et uerba canonum que in pleniorem firmitatem huic commonitorio inscripsimus. Ita enim dixerunt dilectissimi fratres in concilio Niceno, cum de episcoporum appellatione decernerent.



CAP. 29.---Quod episcoporum sententie apostolica auctoritate roborari debeant. Ex concilio eodem, c. 5.

Faustinus episcopus, legatus Ecclesie Romane dixit: Nec uestra sanctitas preiudicat Ecclesie Romane, siue de hoc capitulo, siue de aliis; quia dicere dignatus est frater noster et cepiscopus Alipius, dubios esse canones. Sed hec ipsa ad sanctum ac beatissimum papam nostrum scribere dignemini, ut et ipse integros canones inquirens, cum uestra  sanctitate de omnibus constitutis tractare possit. Sufficit autem ut et ipse beatissimus episcopus urbis Rome, sicuti uestra sanctitas apud se tractat, ita et ipse inquirat, ne contentio inter Ecclesias nasci uideatur, sed magis caritate fraterna deliberare possitis, ipso rescribente, quid melius obseruari debeat. Aurelius episcopus dixit: Preter ista que premisimus [prompsimus: alias promisimus] actis, necesse est ut etiam nostre paruitatis [paternitatis] litteris sancto fratri et consacerdoti nostro Bonifacio, singula que tractamus plenissime intimemus. Ergo si omnibus placet prosecutio nostra, ore omnium condiscamus. Uniuersum concilium dixit: Placet.



CAP. 30.---Quod dubia ad sedem Romanam perferenda sint. Item, cap. 8.


Faustinus episcopus legatus Ecclesie Romane dixit: Adhuc secundum professionem sanctitatis uestre, tam sancti Alipii, quam etiam fratris nostri Iocundi, aliqua firmari credo, aliqua uero firmari debeant, cum iam in dubium ipsi canones uenerint. Ergo placet et nobis, et beatitudini uestre ad sanctum et uenerabilem Ecclesie Romane Bonifacium episcopum uestra dignetur scribere sanctitas, ut et ipse quod sanctus Augustinus statuere dignatus est, deliberare possit, utrum et hoc constituendum sit, an reticendum, hoc est de appellationibus inferioris gradus. Si ergo adhuc in dubium uenit de hoc capitulo, iustum est ut beatissime Romane sedis episcopus  informari debeat, si tamen in approbatis canonibus hoc inueniri possit.



CAP. 31.---Quod Romane sedis decreta tanquam regule canonum admittenda sunt. Alexander II Philippo regi Francorum.

Ignorant miseri quod huius sancte sedis decreta, ita pia fide a filiis matris Ecclesie accipienda sint et ueneranda, ut tanquam regule canonum ab eisdem absque ullo scrupulo admittantur.



CAP. 32.---De eodem. Hilarius papa uictorino, et ceteris episcopis.

Christianorum principum lege decretum est, ut quidquid pro Ecclesiis eorumque rectoribus pro quiete omnium Domini sacerdotum, atque ipsius obseruantia discipline in auferendis confusionibus apostolice sedis antistes suo pronuntiasset examine,  ueneranter accipi, tenaciterque reseruari.



CAP. 33.---Ut qui in decreta Romanorum pontificum commiserit, ueniam sibi deinceps nouerit negari. Nicolaus archiepiscopis per Gallias.

 Si Romanorum pontificum [Romani pontificis] decreto ceterorum opuscula tractatorum approbantur uel reprobantur, ita ut quod sedes apostolica probauit, hodie teneatur acceptum, et quod illa repulit inefficax habeatur; quanto potius que ipsa pro catholica fide, pro sanis dogmatibus, pro uariis et multifariis Ecclesie necessitatibus, et fidelium moribus diuerso tempore scripsit, omni debentur honore preferri, et ab omnibus prorsus in quibuslibet opportunitatibus dispensatione uel discretione magistra,  reuerenter assumi; quanquam quidam uestrum scripserint, haud illa decretalia priscorum pontificum in toto canonum codicis corpore descripta, cum ipsi ubi sue intentioni hec suffragari conspiciunt, uel indifferenter utantur, et solum nunc ad imminutionem sedis apostolice potestatis, et ad suorum augmentum priuilegiorum, minus accepta esse perhibeant. Item, ibidem. Si ideo non esse decretales sanctorum pontificum admittendas dicunt, quia in codice canonum non habentur ascripte, ergo nec Gregorii sancti, nec ullius alterius qui ante ipsum fuit, uel post ipsum est aliquod institutum uel scriptum recipiendum est, eo quod in codice canonum non habetur ascriptum. Ergo doctrinas eorum et  sanctiones que ab omni lingua uenerantur, quia in codice canonum non habentur ascripte, de codicibus suis eradant. Ut quid uel membranas occupant, postquam non habentur accepte? Scilicet cur multum immoremur, cum nec ipsas diuinas Scripturas Noui et ueteris Testamenti iam recipimus, si istos dixerimus non audiendos? Etenim neutrum horum in codice ecclesiasticorum canonum habetur insertum. Sed responsuri sunt isti, qui non ad obediendum potius, quam ad resistendum semper sunt parati, aientes: Quod inter canones inueniatur capitulum sancti pape Innocentii, cuius auctoritate doceatur a nobis utrumque Testamentum esse recipiendum, quanquam in ipsis paternis canonibus nullum eorum ex toto contineatur insertum. Quibus  ad hec referendum est, quoniam si uetus Nouumque Testamentum recipienda sunt, non quod codici canonum ex toto habeantur annexa, sed quod de his recipiendum sancti Patris [pape] Innocentii prolata uideatur esse sententia , restat nimirum quod decretales epistole Romanorum pontificum sunt recipiende, etsi non sint canonum codici compaginate; quoniam inter ipsos canones unum beati Leonis capitulum constat esse permistum , quo ita omnia decretalia constituta sedis apostolice custodiri mandantur, ut si quis in illa commiserit, nouerit sibi ueniam denegari. Ait enim capitulo quinto suorum decretalium: Ne quid uero sit quod pretermissum forte a nobis credatur, omnia  decretalia constituta tam beate recordationis Innocentii, quam omnium decessorum nostrorum, que de ecclesiasticis ordinibus, et canonum promulgata sunt disciplinis, ita a uestra dilectione custodiri mandamus, ut si quis in illa commiserit, ueniam sibi deinceps nouerit denegari. Dicendo uero omnia decretalia constituta, nullum pretermisit quod non mandauerit esse custodiendum: et rursus, asserendo omnium decessorum nostrorum, nullum Romanorum pontificum qui ante se fuerunt excepit, cuius ita non preceperit decretalia constituta ab omnibus custodiri, ut si quis in illa commiserit, ueniam sibi deinceps nouerit denegari. Itaque nichil interest utrum sint omnia necne decretalia, scu apostolica constituta inter canones conciliorum immista,  cum omnia in uno corpore compaginari non possint, et illa eis intersint que firmitatem his que desunt, et uigorem suum assignent, presertim cum synodalia gesta, inter que ipsi canones constituti sunt, in codice canonum non habeantur, sed a nobis omni cultu debito uenerentur. Consonat autem huic beatissimo pape Leoni et facundissimus in decretis suis papa Gelasius  ita inquiens: »Decretales epistolas quas beatissimi pape diuersis temporibus, ab urbe Roma, pro diuersorum Patrum consultatione dederunt, constituimus uenerabiliter suscipiendas.« In quo notandum quia non dixit: »Decretales epistolas que inter canones habentur, nec tantum quas moderni  pontifices ediderunt; sed quas beatissimi pape diuersis temporibus, ab urbe Roma dederunt.« Dietis autem diuersis temporibus, et illa tempora uir sanctus comprehendit, que crebrescentibus paganorum persecutionibus, ad sedem apostolicam deferri causas episcoporum difficillime permittebant. His ita diuina fauente gratia prelibatis, ostendimus nullam differentiam esse inter illa decreta, que in codice canonum habentur sedis apostolice presulum, et ea que pre multitudine uix per singula uoluminum corpora reperiuntur: cum omnia omniumque suorum decessorum decretalia constituta, atque decretales epistolas, quas beatissimi pape diuersis temporibus ab urbe Roma dederunt, uenerabiliter fore suscipiendas, et custodiendas, eximios presules scilicet  Leonem et Gelasium mandasse probauimus.



CAP. 34.---Quod nulli liceat uel addere aliquid uel demere de decretis pontificum. Adrianus papa synodo apud Trecas.

Si sedis apostolice presul, uel ipsius decreta detestationi uel abdicationi habentur, si nullius nostrum [uestrum] uel nomen uel institutum firmum, aut stabile permanere ualebit; quin potius et dogmatibus, que de sancta et indiuidua Trinitate a presulibus sedis apostolice promulgantur, nonnulla fieri possunt detrimenta, si precedentium quorumque et maxime prime sedis pontificum statuta, uel ulli  a consequentibus quibusque, imo et inferioribus, additioni cuidam uel damnationi subiiciantur,  uel impie temeritatis ausu saltem soli derogationi prodantur.



CAP. 35.---Quod qui decreta Romanorum pontificum uiolauerit anathema sit. Ex concilio Leonis pape Iu, episcoporum 72, cap. 5.

Si quis dogmata, sanctiones, interdicta uel decreta pro catholica fide, pro ecclesiastica disciplina, pro correctione fidelium, pro emendatione sceleratorum, uel interdictione imminentium, uel futurorum malorum a sedis apostolice presule salubriter promulgata contempserit, anathema sit.



CAP. 36.---Quod scelus idololatrie incurrit, qui sedi apostolice obedire noluerit. Ex decretis Gregorii pape uII.

 Qui apostolice sedis saluberrimo precepto obedire noluerit, idololatrie peccatum incurrit, teste Samuele , et beato Gregorio astruente . Peccatum enim ariolandi est non obedire, et scelus idololatrie nolle acquiescere. Peccatum igitur paganitatis incurrit quisquis, dum Christianum se asserit, sedi apostolice obedire contemnit.



CAP. 37.---Constitutiones contra canones et decreta pontificum, nullius momenti esse. Hilarius papa synodo presidens ait .

 Nulli fas sit sine status sui periculo, uel diuinas constitutiones, uel apostolice sedis decreta temerare.



CAP. 38.---De eodem. Epistola Adriani pape tradita Ingelranno Mediomatrice urbis episcopo, cap. 38.


 Constitutiones contra canones et decreta presulum Romanorum, uel bonos mores, nullius sint momenti.



CAP. 39.---Quod alienus sit a diuinis et pontificalibus officiis, qui preceptis noluerit obedire apostolicis. Hormisda papa dixit.

Nemo mihi aliena contra canones, contra auctoritatem sedis apostolice, uel contra trecentorum decem et octo Patrum obiiciat, quia quidquid contra illorum definitionem, in quibus Spiritum sanctum locutum fuisse credimus, dictum fuerit, recipere non solum temerarium, sed etiam periculosum esse  non dubito.



CAP. 40.---Quod beati Petri sedes caput est omnium Ecclesiarum, et omnes decretis eius assentire debent. Adrianus papa ex actione secunda septime synodi.

Sanctitas uestra piis et triumphatoribus imperatoribus suggerat, quatenus falsum concilium illud quod factum est sine apostolica sede inordinabiliter contra constitutionem uenerabilium Patrum aduersus sacras imagines, anathematizetur coram apocrisiariis nostris. Item. Beati Petri sedes per uniuersum orbem principatum tenens refulget, et caput omnium Ecclesiarum Dei existit. Unde ipse beatus apostolus Petrus ex precepto Domini pascens Ecclesiam nichil defecit , sed tenuit semper  et tenet principatum, per quem si adheret sanctitas uestra apostolico throno, qui est caput omnium Ecclesiarum Dei, eiusque sacrum et orthodoxum ordinem incorruptibiliter et inuiolabiliter seruare studet, sicut orthodoxa et Deicola existens, hoc primum sacrificium omnipotenti Deo offerat, et uice mea ante piissimorum uestigia imperatorum procidat, et terribile iudicium Dei in conspectu eorum proponat, quatenus uenerabiles iconas in antiquum statum restitui precipiant, obseruantes traditiones huius sacrosancte Romane Ecclesie. Item. Apocrisiarii pape dixerunt: Dicat nobis sanctissimus Tharasius patriarcha, si consentit litteris sanctissimi pape. Tharasius patriarcha dixit: Paulus  apostolus, quem lux circumfulsit de celo , qui genuit nos per Euangelium suum, cum Romanis scriberet; dixit de fide illorum: Fides uestra annuntiatur in uniuerso mundo . Tale testimonium sequi necessarium est et contradicere non est consilium. Quid ergo Adrianus Roma senioris antistes, cum sit eorum particeps, quibus Apostolus testimonium perhibet, piis imperatoribus et nostre mediocritati scripsit? Confessi sumus, et confite mur, et confitebimur, et sentimus, et corrobora mus litteras suas. Item. Apocrisiarii pape dixerunt: Dicat nobis sancta synodus, si recipiat litteras sanctissimi pape. Sancta synodus dixit: Sequimur, et recipimus, et consentimus. Ioannes intercessor orientalium dieceseon dixit: Nunc gaudium magnum  factum est, in lectione sanctarum litterarum sanctissimi pape Adriani, ad serenissimos imperatores nostros, et ad beatissimum patriarcham Tharasium. Item. Constantinus episcopus Cypri dixit: Omnibus modis epistole Adriani pape, que missa est ad nos et nostros imperatores et illi que missa est ad patriarcham Tharasium consentio, et ita confiteor, et cum fide hac ante tribunal Christi assistam.



CAP. 41.---De damnatione septime synodi, quia sine Romana auctoritate acta est. Actione sexta tomo primo, contra falsam synodum septimam.

Quomodo magna et uniuersalis est synodus, quam nec receperunt, neque consonauerunt ceterarum Ecclesiarum antistites, sed et anathemati tradiderunt?  Non habuit cooperatorem Romanum pontificem, aut sacerdotes qui cum eo sunt, neque per canonicam epistolam sicut lex est in synodis; sed neque consentientes habuit orientales patriarchas, id est Alexandrinum, Antiochenum, Hierosolymitanum et archiepiscopos qui cum eis sunt.



CAP. 42.---Quod apostolica sedes a uia apostolice predicationis non deuiauerit, nec hereticorum nouitatibus deciderit. Ex actione quarta sexte synodi.

Agatho papa Constantino, Heraclio, Tiberio Augustis. Apostolica Ecclesia hec per gratiam Omnipotentis, a uia apostolice traditionis nullatenus deuiasse ostenditur, neque hereticorum nouitatibus aduersata decidit, sed sicut a principio Christiane  fidei accepit a dominis et principibus suis, sine mutatione usque in finem manebit, iuxta Domini et Saluatoris nostri diuinam promissionem, dicentis: Simon, Simon, ecce Satanas expetiuit uos ut cribraret sicut triticum, ego autem rogaui pro te, ut non deficiat fides tua . Intelligat ergo serenitas uestra, quoniam Dominus, qui fidem Petri non defecturam promisit ipsum fratres confirmaturum predixit. Quod apostolicos sacerdotes paruitatis mee predecessores confidenter semper fecisse omnibus notum est, quos et humilitas mea quamuis inequalis et minima propter assumptum ex diuina uirtute ministerium sequi desiderat,



CAP. 43.---Quod litteris Romani pontificis concilia auctorizentur. Ex actione secunde synodi Ephesine.

 Cyrillus episcopus Alexandrie dixit: Suscepta epistola sanctissimi et per omnia beatissimi sancte sedis et apostolice Ecclesie Romanorum episcopi Celestini, cum competenti honore relegatur sancto concilio. Siricius notarius sancte catholice urbis Rome Latine legit. Item. Omnes reuerendissimi episcopi petierunt interpretari epistolam et legi. Philippus presbyter apostolice sedis legatus dixit: Satisfactum est consuetudini, ut littere Apostolice sedis in primis Latine legerentur, nunc uero similiter quoniam uestra expetit beatitudo, ut etiam Grece legantur, necessarium est desiderio uestre satisfieri sanctitatis, quam agere curauimus, ut Latina locutio Grece transferatur.



CAP. 44.---Quod sicut cardine totum regitur ostium, ita a Petro et successoribus eius totius Ecclesie disponitur emolumentum. Leo IX Micheli patriarche Constantinopolitano .


A sede principis apostolorum Petri, Romana uidelicet Ecclesia, tam per eumdem Petrum, quam per successores suos, reprobata et conuicta atque expugnata sunt omnium hereticorum commenta, et fratrum corda in fide Petri, que hactenus nec defecit, nec usque in finem deficiet, sunt confirmata Item. Romane Ecclesie facitis preiudicium, de quo nec uobis, nec cuilibet mortalium licet facere iudicium: beatissimo et apostolico pontifice Siluestro diuinitus decernente, spiritualique eius filio Constantino religiosissimo Augusto, cum uniuersa synodo Nicena approbante ac subscribente, ut summa  sedes a nemine iudicetur, inuiolabiliter et inconcusse sibi conseruato illo priuilegio, quod idem princeps quarto baptismatis sui die deuotus contulit pontifici Romano scilicet, ut in toto orbe terrarum sacerdotes ita hunc caput habeant, sicut omnes iudices [iudicem] regem. Quam sanctorum Patrum reuerendam omni mundo sententiam, sicut ueraciter diuina inspiratione, non humana estimatione promulgatam, amplexe relique uniuersales synodi, id est Constantinopolitana prima, consensu pii Augusti et religiosi maioris Theodosii; Ephesina prior, sub iuniore Theodosio filio Arcadii; Chalcedonensis, sub imperio diue memorie Martiani: secunda Constantinopolitana, in presentia Augusti Iustiniani; item tertia Constantinopolitana, rogatu et consensu  iunioris Constantini, unanimi uoluntate concordique uerbo et scripto confirmauere sanctam Romanam et apostolicam sedem post Dominum Iesum caput esse omnium ecclesiarum Dei, et hoc debere credi, confiteri et scribi ab omnibus ueneratoribus Niceni concilii. Cuius statutorum usque ad unum iota contemptoribus, districtum anathema cautum est a quinque prefatis et cunctis sanctorum Patrum synodis subsequentibus. Item. Dolemus quia preiudicium faciendo summe sedi, de qua nec iudicium facere licet cuiquam hominum, anathema accepistis ab uniuersis Patribus sanctorum omnium conciliorum. Item. Apicem celestis dignitatis in beato Petro et in eius uicariis prudentissimus terrene  monarchie princeps Constantinus intima consideratione reueritus, cunctos usque in finem seculi successores eidem apostolo in Romana sede pontifices per beatum Siluestrum, non solum imperiali potestate et dignitate, uerum etiam insulis et ministris adornauit imperialibus, ualde indignum fore arbitratus, terreno imperio subdi, quos diuina maiestas prefecit celesti. Item. Recordamini illius nefande synodi, quam uoluerunt uocari septimam uestri heresiarche, quorum conspiratione ipsius Domini nostri Iesu Christi, et sanctorum reuerende imagines aut flammis tradite sunt, aut aquis submerse, picture uero ex parietibus basilicarum delete. Quibus quamuis semper restiterit Romanorum pontificum auctoritas, pre cunctis tamen sanctissimi  pape Nicolai ubiuis predicanda libertas, qui per legatos suos, tam pro sacris imaginibus, quam pro depositione beati antistitis Ignatii, et substitutione Photii neophyti ecclesiam Sancte Sophie clausit, donec sedis apostolice acquiesceret decretis. Item. Cum nullo diuino uel humano priuilegio honorabilior seu clarior aliis Ecclesiis Constantinopolitana existat ecclesia, et Antiochena atque Alexandrina ob reuerentiam principis apostolorum inter alias retentent dignitatis iura; tamen pia mater, Romana scilicet Ecclesia, nolens dilectam filiam dote honorificentie ex toto carere, per beatos predecessores nostros in aliquot synodis curauit decernere, ut salua principalium et apostolicarum sedium antiqua dignitate, Constantinopolitanus antistes  honoraretur sicut ciuitates regie, quamuis Iustinianus religiosus Augustus legibus humanis uoluisset astruere, ut post Romanum papam sedeat Constantinopolitane presul Ecclesie. Item. Scit sancta Romana Ecclesia, quia nichil obsunt saluti credentium diuerse pro loco et tempore consuetudines, quando una fides per dilectionem operans uni Deo commendet omnes. Item. Absit, ut religiosi principes et orthodoxi atque Christianissima et Deo deuota ciuitas uos in errore uestro audiendos putent, quos potius ad unitatis bonum terrore potestatis cogere debent. Item. Romane Ecclesie sedes per Petrum super petram edificata, nec hactenus deficiet in secula, Christo Domino rogante pro ea, sicut  ipse testatur: Ego pro te rogaui, Petre, ut non deficiat fides tua, et tu aliquando conuersus confirma fratres tuos . Quo dicto demonstrauit fidem fratrum uario defectu periclitandam, sed inconcussa et indeficiente fide Petri, uelut firme anchore subsidio regendam, et in fundamento uniuersalis Ecclesie confirmandam. Quod nemo negat, nisi qui euidenter hec ipsa ueritatis uerba impugnat; quia sicut cardine totum regitur ostium, ita et a Petro et successoribus eius totius Ecclesie disponitur emolumentum; et sicut cardo immobilis permanens ducit ostium, sic Petrus et successores eius liberum de omni Ecclesia habent iudicium; cum nemo eorum debeat mouere statum. Unde clerici eius dicuntur cardinales, cardini utique illi, quo  cetera mouentur, uicinius adherentes. Item. Quicunque sacerdotes, etsi dispares sunt merito, pares sunt tamen officio. Non potest denegari merito quod debetur officio. Alioquin non staret sacerdotium, si maius aut minus fieret, seu uariaretur secundum humanorum uarietatem meritorum. Qua de re, fratres, utinam non ad iudicium nostrum dicamus. Tales profecto sumus, qualis Petrus, et non sumus qualis Petrus, quia et idem sumus officio, et non idem merito; et quotiescunque lac et lanam, stipendium scilicet et honorificentiam ab ouibus Dei exigimus, nulla meriti nostri ibi fit commemoratio, sed officio nostro debita recompensatio queritur, ac sic meritum Petri non habentes, officium autem Petri exsequentes officio nostro debitos reposcimus  honores. Item. Beatissimus predecessor noster Gregorius dixit: Nemo nos propter nos in loco Petri despiciat, quia ex cathedra eius, cui auctore Deo qualescunque presidemus, debita sibi iura nostrum officium reclamat. Frequenter enim solet euenire quod dicimus, ut persona potens despectum suum habeat. Cumque per eum suis uel extraneis aliqua mandat, non despicitur persona serui missi, quia in corde seruatur reuerentia Domini mittentis, Item. Quisquis Romane Ecclesie auctoritatem, uel priuilegia euacuare, seu imminuere nititur, non hic unius Ecclesie, sed totius Christianitatis submersionem et interitum machinatur.



CAP. 45.---Quod Romana Ecclesia inter omnes primum locum obtinet, Alexandrina uero et Antiochena secundum. Nicolaus paua I Micheli Augusto .


Non ergo dicatis non eguisse uos in causa pietatis Romane Ecclesie, que collecta concilia sua auctoritate firmat, sua moderatione custodit. Unde quedam eorum quia consensum Romani pontificis non habuerunt, ualitudinem perdiderunt. Item, paulo post. Alexandrinam ecclesiam suam fecerunt sancti apostoli Petrus et Paulus, per beatum scilicet Marcum unius horum filium et discipulum. Hereditas quippe filii in postestate parentis existit, et gloria discipuli ad magistrum sine cunctatione refertur. Fecerat autem beatissimus Petrus presentia corporali et Ecclesiam Antiochenam iam suam, que sicut beatus papa dicit Innocentius , urbis  Rome sedi non cederet, nisi quod illa in transitu meruit, ista suscepit que [quin] beatum Petrum apud se consummatum gauderet. Per has igitur tres precipuas Ecclesias omnium Ecclesiarum sollicitudo beatorum principum apostolorum Petri et Pauli procul dubio moderamen exspectat. Pro quibus Patribus nos diuinitus incremento gratie ministrato nati sumus filii, et constituti  principes super omnem terram, et super uniuersam Ecclesiam. Item, post multa. Porro ne dicatis nos preter Ecclesie legem Ignatium uel Photium Romam uenire sanxisse, scitote nos antiqui Patris, et predecessoris nostri Iulii in hoc esse secutos exemplum; qui, iuxta quod in  epistola sua reperitur, his qui conuenerant Antiochie hoc precepisse dignoscitur, et Theodoretus historiographus his hoc ipsum uerbis ostendit : uerum, inquiens, Eusebius eiusque consortes, calumnias in Athanasium factas, Iulio Romano pontifici destinauerunt. Qui ecclesiasticam sequens legem, etiam ipsos Romam uenire precepit, et uenerabilem Athanasium ad iudicium regulariter euocauit. Ille continuo uocatione facta [euocatione suscepta] uenit. Quod si ad hoc dicitis: Ille quidem uocauit, sed ipsi uenire contempserunt; audite sequentia, et uidebitis utrum in laudem aut uituperium ista sit illis reputata contentio [forte, contemptio]. Subiunxit enim idem historiographus,  dicens: Calumniarum uero sarcinatores Romam quidem profecti non sunt, scientes facile posse suum capi mendacium. Ne ergo dicatis nos preter Ecclesie legem prefatos Romam uenire sanxisse, quoniam sicut ab historiographo ecce audistis, beatus Iulius et accusatum et accusatores Romam uenire precepit, et uenerabilem Athanasium ad iudicium regulariter euocauit. Sed ille, qui bonam conscientiam gerebat, nichil reluctans uenit; illi uero qui malam, contempserunt, scientes procul dubio, sicut ibi legitur, facile suum capi posse mendacium.



CAP. 46.---Quod sicut Petro concessum est a Domino ut aliis apostolis preemineret, ita eius sedi. Ex decretis Melchiadis pape, cap. 2, Hispanie episcopis directis.

 Atque hoc priuilegium Dominus beato clauigero Petro sua uice solummodo commisit , quod eius iuste prerogatiuum successit sedi futuris hereditandum atque tenendum temporibus, quoniam et inter beatissimos apostolos fuit quedam discretio potestatis. Et licet cunctorum par electio foret, beato tamen Petro concessum est ut aliis preemineret, et eorum que ad querelam uenirent, causas et interrogationes prudenter disponeret. Quod Dei ordinatione taliter ordinatum esse credimus, ne omnes posteri eorum cuncta sibi uindicarent, sed semper cause maiores, sicut sunt episcoporum, et potiorum cure negotiorum, ad unam beati Petri principis apostolorum sedem confluerent, ut inde suscipiant finem iudiciorum, unde acceperunt initium  institutionum, ne quandoque a suo discreparent capite.



CAP. 47.---De potestate et discretione doctorum. In prima epistola Clementis pape, uerba Petri de Clemente.

Trado ipsi Clementi a Domino traditam mihi potestatem ligandi et soluendi, ut de omnibus quibuscunque decreuerit in terris, hoc decretum sit in celis. Ligabit enim quod oportet ligari, et soluet quod oportet [expedit] solui, tanquam qui ad liquidum Ecclesie regulam nouerit. Ipsum ergo audite, scientes quia quicunque contristauerit doctorem ueritatis, peccat in Christum, et Patrem omnium exacerbat Deum.



CAP. 48.---Quod apud Dominum non sententia sacerdotum, sed uita requiratur. Hieronymus lib. III, in XuI cap. Matthei.


Quecunque ligaueritis super terram, etc. Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur: cum apud Dominum non sententia sacerdotum, sed reorum uita queratur.



CAP. 49.---Exemplum constituti Constantini imperatoris de insignibus imperialibus Ecclesie concessis.

 Ex testamento constituti nostri concedimus ipsis sanctis apostolis dominis meis beatissimis Petro et Paulo, et per eos  etiam beato Siluestro patri nostro, summo pontifici et uniuersali urbis Rome pape, et omnibus eius successoribus pontificibus, qui usque in finem mundi in sede beati Petri erunt sessuri, atque de presenti contradimus palatium imperii nostri Lateranense, quod omnibus in toto orbe terrarum prefertur, atque precellit palatiis. Deinde diadema, uidelicet coronam capitis nostri, simulque phrygium, nec non et superhumerale, uidelicet lorum quo imperiale circumdari assolet collum, uerum etiam chlamydem purpuream atque tunicam coccineam, et omnia imperialia indumenta: sed et dignitatem imperialium presidentium, equum conferentes etiam, et imperialia [Gratianus sic habet imperialem presidentium equitum, conferentes ei  etiam imperialia, etc.] sceptra, simulque cuncta signa, atque banda et diuersa ornamenta imperialia, et omnem processionem imperialis culminis, et gloriam potestatis nostre. uiris etiam reuerendissimis clericis, in diuersis ordinibus eidem sacrosancte Romane Ecclesie seruientibus, illud culmen singularis potentie et precellentie habere sancimus, cuius amplissimus noster senatus uidetur gloria adornari, id est, patricios atque consules effici, nec non et ceteris dignitatibus imperialibus eos promulgamus decorari, et sicut imperialis exstat decorata militia, ita et clerum sancte Romane Ecclesie ornari decernimus. Et paulo post. Ipse beatissimus papa super coronam clericatus quam gerit, ad gloriam beati Petri omnino ipsa ex auro  non est passus uti corona. Phrygium uero candido nitore splendidum, resurrectionem Dominicam designans, eius sacratissimo uertici manibus nostris imposuimus, et tenentes frenum equi ipsius, pro reuerentia beati Petri, stratoris officium illi exhibuimus, statuentes eodem phrygio omnes eius successores singulariter uti in processionibus, ad imitationem imperii nostri. Unde ut non pontificalis apex uilescat, sed magis amplius quam terreni imperii dignitas glorie potentia [gloria et potentia] decoretur, ecce tam palatium nostrum  quam Rome urbis et omnes Italie seu occidentalium regionum prouincias, loca et ciuitates sepe fato beatissimo pontifici Patri nostro Siluestro uniuersali pape contradentes, atque relinquentes ei,  uel successoribus suis pontificum potestati, et ditioni firma imperialis censura [Successorum ipsius pontificum potestati et ditioni firma imperiali censura. Isidoras in conciliis ms.], per hanc nostram diualem sacram et pragmaticum constitutum, decernimus disponendum, atque iuri sancte Ecclesie Romane concedimus permanendum [permansurum]. Unde congruum perspeximus nostrum imperium et regni potestatem orientalibus transferri ac transmutari regionibus, et in Byzantii prouincia, in loco optimo [Byzantie prouincie optimo, etc.] nomini nostro ciuitatem edificari, et nostrum illic constitui imperium, quoniam ubi principatus sacerdotum, et Christiane religionis caput ab imperatore  celesti constitutum est, iustum non est, ut illic terrenus imperator habeat potestatem.



CAP. 50.---De eo si quis ab apostolico falsam detulerit epistolam. Ex capitulis Caroli Magni imperatoris .

 In memoriam beati Petri apostoli honoremus sanctam Romanam et apostolicam sedem, ut que nobis sacerdotalis mater est dignitatis, esse debeat magistra ecclesiastice rationis. Quare seruanda est cum mansuetudine humanitas, et licet uix ferendum ab illa sancta sede imponatur iugum, feramus et pia deuotione toleremus. Si uero  quilibet, siue sit presbyter, siue diaconus aliquam perturbationem machinando, et nostro ministerio insidiando, redarguatur  falsam ab apostolica sede detulisse epistolam, uel aliud quod inde non uenerit; salua fide, et integra circa apostolicum humilitate, penes episcopum sit potestas, utrum eum in carcerem aut in aliam detrudat custodiam, usquequo per epistolam aut per idoneos sue partis legatos apostolicam interpellet sublimitatem, ut potissimum sua sancta legatione dignetur decernere, quid de talibus iusto ordine lex nomana statuat definire, ut et is corrigatur, et ceteris modus imponatur.



CAP. 51.---Pactum constitutionis imperatoris Ludouici primi cum Romanis pontificibus.

 Ego Ludouicus imperator Augustus, statuo et concedo per hoc pactum confirmationis nostre tibi beato Petro principi apostolorum,  et per te uicario tuo domino Paschali summo pontifici, et successoribus eius in perpetuum, sicut a predecessoribus uestris usque nunc in uestra potestate, et ditione tenuistis et disposuistis ciuitatem Romanam, cum ducatu suo, et suburbanis atque uiculis omnibus, et territoriis eius, montanis et maritimis littoribus et portubus, seu cunctis ciuitatibus, castellis, oppidis ac uiculis [uillis legit Gratianus] in Tuscie partibus. Item. Quando diuina uocatione huius sacratissime sedis pontifex de hoc mundo migrauerit, nullus ex regno nostro aut Francus, aut Longobardus, aut de qualibet gente homo sub nostra potestate constitutus, licentiam habeat contra Romam aut publice aut priuatim ueniendi, uel electionem faciendi, nullusque  in ciuitatibus uel territoriis ad Ecclesie beati Petri apostoli potestatem pertinentibus aliquod malum propter hoc facere presumat; sed liceat Romanis cum omni ueneratione, et sine qualibet perturbatione, honorificam suo pontifici exhibere sepulturam, et eum quem diuina inspiratione, et beati Petri intercessione omnes Romani uno consilio atque concordia, sine aliqua promissione ad pontificatus ordinem elegerint, sine qualibet ambiguitate uel contradictione more canonico consecrare. Et dum consecratus fuerit, legati ad nos, uel ad successores nostros reges Francorum dirigantur, qui inter nos et illum amicitiam, et caritatem ac pacem socient.



CAP. 52.---Constitutum primi Henrici, et primi Ottonis cum Romanis pont.


 Ut nullus missorum nostrorum, cuiuscunque impeditionis argumentum componere, in electione Romani pontificis audeat, omnino prohibemus. Item, Ibidem. In electione Romanorum pontificum neque liber neque seruus ad hoc uenire presumat, ut illis Romanis quos ad hanc electionem, per constitutionem sanctorum Patrum antiqua admisit consuetudo, aliquod faciat impedimentum. Quod si quis contra hanc nostram constitutionem presumpserit, exsilio tradatur.



CAP. 53.---In quibus ciuitatibus sint primates uel patriarche. Anacletus papa in secundo decretali suo.

  Prouincie autem multo ante Christi aduentum tempore diuise sunt maxima ex parte, et postea ab apostolis et beato Clemente predecessore nostro ipsa diuisio est renouata. Et in capite prouinciarum [renouata est in capite prouinciarum, etc.], ubi dudum primates leges erant seculi, ac prima iudiciaria potestas, ad quos qui per reliquas commorabantur, quando eis necesse erat, qui ad aulam imperatorum uel regum confugere non poterant, uel quibus permissum non erat, confugiebant pro oppressionibus uel iniustitiis suis, ipsosque appellabant quotiescunque opus erat, sicut in lege eorum preceptum [scriptum] erat. Ipsis quoque in ciuitatibus uel locis nostris patriarchas, uel primates qui unam formam tenent,  licet diuersa sint nomina, leges diuine et ecclesiastice poni, et esse iusserunt, ad quos episcopi  confugerent, eosque appellarent: et ipsi primatum nomine fruerentur, et non alii. Relique uero metropolitane ciuitates que minores iudices habebant  haberent metropolitanos suos, qui predictis iuste obedirent primatibus, sicut et in legibus seculi ordinatum erat, qui non primatum, sed aut metropolitanorum aut archiepiscoporum nomine fruerentur. Et licet singule metropoles ciuitates, suas prouincias habeant, et suos metropolitanos habere debeant episcopos, sicut prius metropolitanos habebant iudices seculares, primates  tamen ut prefixum est, et tunc et nunc habere iusse sunt, ad quos post sedem apostolicam summa negotia conueniant, ut ibidem quibus necesse fuerit releuentur, et iuste restituantur, et hi qui iniuste opprimuntur iuste reformentur atque fulciantur, episcoporumque cause et summorum negotiorum iudicia, salua apostolice sedis auctoritate, iustissime terminentur.



CAP. 54.---Qui sint primates. Anitius  papa episcopis Gallie.

 Nulli archiepiscopi primates uocentur, nisi illi qui primas tenent ciuitates, quarum episcopos apostoli, et successores apostolorum, regulariter patriarchas et primates esse constituerunt, nisi aliqua gens deinceps  ad fidem conuertatur, cui necesse sit, propter eorum multitudinem primatem constitui. Reliqui uero qui alias metropolitanas sedes adepti sunt, non primates, sed metropolitani nominentur.  Si autem aliquis metropolitanorum inflatus fuerit, et sine omnium prouincialium presentia uel consilio episcoporum aut eorum, aut alias causas nisi eas tantum, que ad propriam suam pertinent parochiam agere aut eos grauare uoluerit, ab omnibus districte corrigatur, ne talia deinceps presumere audeat. Si uero incorrigibilis eisque inobediens apparuerit, ad hanc apostolicam sedem, cui omnium episcoporum iudicia terminare precepta sunt, eius contumacia referatur, ut uindicta de eo fiat, ut ceteri timorem habeant. Si autem propter  nimiam longinquitatem, aut temporis incommoditatem, uel itineris asperitatem graue ad hanc apostolicam sedem eius causam deferre fuerit, tunc ad eius primatem causa deferatur, et penes ipsum huius sancte sedis auctoritate iudicetur. Similiter, si aliquis episcoporum proprium metropolitanum suspectum habuerit, apud primatem dieceseos, aut apud hanc apostolicam sedem audiatur.



CAP. 55.---Quod inimici accusatores esse non possunt. Nicolaus papa Micheli Augusto .

Placuit sancte synodo episcoporum qui Constantinopolim concurrerunt, ne sine discussione admittantur accusatores, nec omnibus precipiatur accusationes  facere, contra dispensatores Ecclesiarum. ueniamus ad sanctam Chalcedonensem synodum, et quid nobis de Athanasio Perrenorum referat episcopo audiamus. Is enim antistes tertio euocatus ad synodum, quia non occurrit, a patriarcha suo canonice condemnatus exstiterat. Sed solum, quia cum uocaretur ad synodum, quod inimicus esset ipse qui iudicabat, clamauit a sancta Chalcedonensi synodo ad causas illatas sibi examinandus reseruatur et, nisi denuo conuinceretur, recipere ecclesiam propriam iudicatur. Quod si Athanasius a patriarcha suo depositus, quia de inimicitia eius conquestus est, iterato ad iudicium renouandum dirigitur, et nisi manifesta sibi officiant crimina, sue reddi Ecclesie  precipitur: quanto magis Ignatius, qui non a patriarcha, sed ipse potius existens patriarcha, minime debuit Ecclesia propria inimicis et suspectis iudicibus decernentibus exspoliari? Quod quamuis factum sit, multo magis quam Athanasius, inimicorum soluto iudicio, sua debuerat ab Ecclesia recipi. ueniat et facundissimus noster papa Gelasius, hereticorum expugnator fortissimus, et quod de Constantinopolitanis episcopis, more solito tunc egrotantibus dixit, etiam nobis nunc edisserat. Quero, inquit, ab his, iudicium quod pretendunt, ubi possit agitari? an apud ipsos, ut iidem inimici testes sint et iudices? Sed tali iudicio nec humana debent committi negotia. Quod si iudicio, ubi iidem sunt inimici qui iudices, nec humana debent committi  negotia [iudicia]; quanto minus diuina, id est ecclesiastica? Qui sapiens est intelligat. Et reuera hinc Iustinianus imperator piis [pius] legibus suis promulgasse dignoscitur, dicens: Liceat ei qui suspectum iudicem habet [putat], antequam lis inchetur, eum recusare, ut ad alium recurratur. Nam quodammodo naturale est suspectorum iudicum insidias declinare et inimicorum iudicium uelle fugere. Hinc sanctus Ioannes os aureum concilii contra se congregati renuit intrare collegium. 



CAP. 56.---De iure primatum. Nicolaus Radulpho Bituricensi archiepiscopo.

 Conquestus est apostolatui nostro frater Sigebodus archiepiscopus Narbonensis,  quod clericos suos eo inuito ad iudicium tuum uenire compellas, et de rebus ad Ecclesiam suam pertinentibus, eo inconsulto, quasi iure patriarchatus tui disponas, cum hoc neque antiquitas  habeat, et auctoritas sanctorum canonum penitus interdicat, nisi forte pro causis quas apud se terminare non possunt, ad te quasi ad patriarcham suum prouocauerint, uel si episcopus suus decesserit, res Ecclesie sue iudicio tuo dispensari uoluerint. Primates enim uel patriarchas-nichil priuilegii habere pre ceteris episcopis, nisi quantum sacri canones concedunt, et prisca consuetudo illis antiquitus contulit, definimus; ita ut secundum Nicenas regulas sua priuilegia seruentur Ecclesiis, preterquam si apostolica  sedes aliquam Ecclesiam, uel rectorem ipsius quolibet speciali priuilegio decreuerit honorare.



CAP. 57.---Quod papa prime sedis episcopus uocandus est. Ex conc. Africano, cap. 5 .

 Ut prime sedis episcopus non appelletur princeps sacerdotum, aut summus sacerdos, aut aliquid huiusmodi, sed tantum prime sedis episcopus.



CAP. 58.---Quod bipertitus sit ordo sacerdotum. Ex epist. Anacleti pape tertia, missa omnibus episcopis et ceteris sacerdotibus .

Sacerdotum, fratres, ordo bipertitus est, et sicut Dominus illum constituit, a nullo debet perturbari. Scitis autem apostolos a Domino esse electos et constitutos,  et postea per diuersas prouincias ad predicandum dispersos. Cum uero messis cepit crescere, uidens paucos esse operarios, ad eorum adiumentum septuaginta eligi precepit discipulos . Episcopi uero apostolorum, presbyteri quoque septuaginta discipulorum locum tenent . Episcopi autem non in castellis aut in modicis ciuitatibus debent constitui, sed presbyteri per castella, et per modicas ciuitates atque uillas debent ab episcopis ordinari et poni, singuli tamen per singulos titulos suos. Amplius quam isti duo ordines sacerdotum, nec nobis a Deo collati sunt, nec apostoli docuerunt.



CAP. 59.---Ut non laici, nec neophyti, nec bigami, nec uiduarum mariti, sed irreprehensibiles ordinentur episcopi. Ex decretis Leonis pape I .


 In ciuitatibus, quarum pastores obierint, de substituendis episcopis hec forma seruetur, ut is qui ordinandus est, etiam si bone uite testimonio fulciatur, non laicus, non neophytus, nec secunde coniugis sit maritus, sed aut qui unam quidem habeat uel habuerit, et quam sibi uirginem copulauerit. Sacerdotum enim tam excellens est electio, ut hec que in aliis membris Ecclesie non uocantur ad culpam, in illis tamen habeantur illicita.



CAP. 60.---Ut dum episcopus eligitur, si contradictores habuerit, quinque episcopi ad examinandos eos conueniant. Ex concilio Africano, cap. 17 .

Sed et illud est statuendum, ut quando ad eligendum  episcopum conuenerimus, si qua contradictio fuerit oborta  non presumant ad purgandum eum qui ordinandus est, tres episcopi, sed postulentur ad numerum supra dictorum  unus uel duo in eadem plebe cui ordinandus est, et discutiantur [duo uel tres: et in eadem plebe, cui ordinandus est, discutiantur, etc.] primo persone contradicentium; postremo etiam illa que obiiciuntur pertractentur. Et cum purgatus fuerit, sub conspectu publico ita demum ordinetur. Si hoc cum uestre sanctitatis animo concordat, roboretur uestre dignitatis responsione. Ab uniuersis episcopis dictum est: Satis placet.



CAP. 61.---Ut nemo episcopus ordinetur nolente clero et populo. Ex decretis Celestini pape, cap. 18 .


 Nullus inuitis detur episcopus; cleri, plebis et ordinis consensus et desiderium requiratur. Tunc alter de altera eligatur Ecclesia, si de ciuitatis ipsius clericis, cui est episcopus ordinandus, nullus dignus  poterit inueniri. Primum enim illi reprobandi sunt, ut aliqui de Ecclesiis alienis merito preferantur. Habeat ergo unusquisque sue fructum militie in Ecclesia, in qua suam per omnia officia peregit etatem. In aliena stipendia alius minime obrepat, nec alii debitam, alter sibi audeat uindicare mercedem. Sit facultas clericis renitendi, si se uiderint pregrauari, et quos sibi ingeri ex  transuerso cognouerint, non timeant refutare: qui etsi non debitum episcopatus premium, uel liberum de eo, qui eos recturus est, debent habere iudicium.



CAP. 62.---Quod prius examinari debeant qui episcopi sunt ordinandi. Ex concilio Carthaginensi Iu, cap. 1.

 Qui episcopus ordinandus est, ante examinetur si natura prudens est, si docilis [docibilis], si moribus temperatus, si uita castus, si sobrius, si semper sui negotii cauens, si humilis, si affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus. Et ante omnia fidei documenta uerbis simplicibus  asserat, id est Patrem et Filium et Spiritum sanctum unum esse Deum confirmans, totamque in Trinitate Deitatem cessentialem, et consubstantialem, et ceternam, et coomnipotentem predicans, singulamque in Trinitate personam [si singulas quasque in Trinitate personas] plenum Deum, et totas tres personas unum Deum, si incarnationem diuinam, non in Patre neque in Spiritu sancto factam, sed in Filio tantum credat, ut qui erat in diuinitate Dei Patris Filius, ipse fieret in homine hominis matris filius, Deus uerus ex Patre, homo uerus ex matre, carnem ex matris uisceribus habens, et animam humanam rationabilem, simul in eo utramque naturam, id est hominis et Dei: una persona, unus filius, unus Christus, unus Dominus  creator omnium [creaturarum], que sunt, et auctor, et rector, et Deus cum Patre et Spiritu sancto: qui passus sit uera [sit pro salute nostra uera, etc.] carnis passione, mortuus uera corporis sui morte, resurrexit uera carnis sue resurrectione, et uera anime resumptione, in qua ueniet iudicare uiuos et mortuos. Querendum est etiam ab eo, si Noui et ueteris Testamenti, id est legis, et prophetarum, et apostolorum unum eumdemque credat auctorem Deum; si diabolus non per conditionem, sed per arbitrium suum factus sit malus. Querendum etiam ab eo, si credat huius quam gestamus, et non alterius carnis resurrectionem; si credat iudicium futurum, et recepturos singulos pro his que in carne [hac carne] gesserunt, uel penas uel premia;  si nuptias improbet; si secunda matrimonia non condemnet; si carnium perceptionem non culpet, si penitentibus reconciliatis communicet; si in baptismo omnia peccata, id est tam illud originale contractum, quam illa que uoluntarie admissa sunt, dimittantur; si extra Ecclesiam catholicam nullus saluetur. Cum in omnibus his examinatus, pleniterque instructus repertus fuerit, tunc ordinetur episcopus.



CAP. 63.---Ut episcopi diligentissime probentur priusquam ordinentur. Ex conc. Aurelianensi, cap. 7 [12].

Ut episcopi, iudicio metropolitanorum, et eorum episcoporum, qui circumcirca sunt, prouehantur ad ecclesiasticam potestatem, ii uidelicet, qui plurimo  tempore probantur tam uerbo fidei quam recte conuersationis exemplo.



CAP. 64.---Quod populo non liceat sacerdotum electiones per se facere. Ex concilio Bracar. cap. 1.

 Non licet populo electionem facere per se eorum qui ad sacerdotium prouehantur [promouentur], sed in iudicio episcoporum esse debet, ut ipsi cum qui ordinandus est probent, si in sermone, et fide, et spirituali uita edoctus sit.



CAP. 65.---Quod non habeantur episcopi, quos nec clerus, nec populus elegerit, nec comprouinciales episcopi consecrarint. Leo Rustico Narbonensi episcopo, epistola 90.

 Nulla ratio sinit, ut inter  episcopos habeantur qui nec a clericis sunt electi, nec a plebibus expetiti, nec a comprouincialibus episcopis cum metropolitani iudicio consecrati. Unde, cum sepe questio de male accepto honore nascatur, quis ambigat nequaquam istis esse tribuendum quod non docetur fuisse collatum?  Si qui autem clerici ab istis pseudepiscopis in eis Ecclesiis ordinati sunt, que ad proprios episcopos pertinebant, et ordinatio eorum cum consensu et iudicio presidentium facta est, potest rata haberi, ita ut in ipsis Ecclesiis perseuerent, aliter autem uana habenda est consecratio, quia nec loco fundata est, nec auctoritate munita.



CAP. 66.---Quod nullus ordinandus est episcopus nisi ex conuentione. Ex Aurelianensi concilio, cap. 2.

 Nullus ordinandus est episcopus, nisi conuocatis clericis et parecianis, et in unum consentientibus.



CAP. 67.---Quod canes magis, quam principes nominentur, qui assumpto regimine superbiunt. Origenes.

Quidam assumpta Ecclesia et rebus diuinis, eleuantur, et cunctos fastu superbie paruipendunt, hi canes magis, quam principes nominantur.



CAP. 68.---Item de superbientibus episcopis. Ex dictis Gregorii et Pauli apostoli.

Humilis debet episcopus esse, gradum enim mansuetudinis accepit, non superbie, Paulus dicit: Decet huiusmodi hominem mansuetum esse, non elatum, non superbum .



CAP. 69.---Quod ordinationes episcoporum apostolica auctoritate a cunctis comprouincialibus fieri debeant. Ex epistola secunda Anacleti pape scripta episcopis Italie.


 Ordinationes episcoporum auctoritate apostolica ab omnibus qui in eadem fuerint prouincia, sunt celebrande. Qui simul conuenientes scrutinium diligenter agant, ieiuniumque conuenientibus precibus celebrent, et manus cum sanctis Euangeliis que predicaturi sunt imponantes, Dominica die hora tertia orantes, sacraque unctione exemplo prophetarum et regum, capita eorum  ungentes, quia omnis sanctificatio constat in Spiritu sancto, cuius uirtus inuisibilis sancto est chrismati permista, hoc ritu solemnem celebrent ordinationem. Quod si omnes simul conuenire minime potuerint, assensum  tamen suis precibus et scriptis prebeant, ut ab ipsa ordinatione animo non desint. Porro et Hierosolymitanorum primus archiepiscopus, beatus Iacobus, qui iustus dicebatur, et secundum carnem Domini nuncupatus est frater a Petro, Iacobo et Ioanne apostolis est ordinatus, successoribus uidelicet formam dantes eorum, ut minus quam a tribus episcopis, reliquisque omnibus assensum prebentibus, nullatenus ordinetur, et cum communi uoto ordinatio celebretur.



CAP. 70.---Ne laicus fiat episcopus ante 30 annos, uel ante anni conuersionem. Ex concilio Arelatensi III, sub finem cap. 1.

Episcopatus uero uel presbyterii honorem nullus  laicus ante anni conuersionem, uel ante triginta annos accipiat.



CAP. 71.---De laicis non temere faciendos episcopos. Ex concilio Sardicensi, cap. 13.

 Osius episcopus dixit: Et hoc necessarium arbitror ut diligentissime tractetis, si forte aut diues, aut scholasticus de foro, aut ex administratione episcopus fuerit postulatus, ut non prius ordinetur, nisi ante lectoris munere, et officio diaconi aut presbyteri fuerit perfunctus, et ita per singulos gradus  ascendat ad culmen episcopatus. Potest enim per has promotiones, que habebunt ubique prolixum tempus, probari qua fide sit, qua modestia, qua grauitate et uerecundia. Et si dignus fuerit probatus, diuino sacerdotio  illustretur; quia conueniens non est, nec ratio uel disciplina patitur, ut temere et leuiter ordinetur, aut episcopus, aut presbyter, aut diaconus, qui neophytus est, maxime cum et magister gentium beatus Apostolus, ne hoc fieret denuntiasse et prohibuisse uideatur ; sed hi quorum per longum tempus, examinata sit uita, et merita fuerint comprobata.



CAP. 72.---Quod per gradus ecclesiasticos ad episcopatus debeat officium perueniri. Ex decretis Celestini pape Galliarum episcopis missis .

 Ordinatos uero quosdam, fratres karissimi, episcopos qui nullis ecclesiasticis ordinibus ad tante dignitatis fastigium fuerint  instituti, contra Patrum decreta, huius usurpatione, qui se hec recognoscit fecisse, didicimus: cum ad episcopatum his gradibus, quibus frequentissime cautum est, debeat perueniri, ut minoribus initiati officiis ad maiora firmentur. Debet enim ante esse discipulus, quisquis doctor esse desiderat, ut possit docere quod didicit. Omnis uite institutio, hac ad id quo tendit, se ratione confirmat. Qui minime litteris operam dederit, preceptor esse non potest litterarum. Qui non per singula stipendia creuerit, ad meritum stipendii ordinem non potest peruenire. Solum sacerdotium inter ista, rogo, uilius est, quod facilius tribuitur, cum difficilius impleatur. Item de eodem. Ex Beneuentana synodo Urbani pape, capitulo primo.   Nullus in episcopatum eligatur, nisi in sacris ordinibus religiose uiuens inuentus est. Sacros autem ordines dicimus diaconatus et presbyteratus: hos siquidem solos primitiua legitur Ecclesia habuisse; super his solis preceptum apostoli habemus . Subdiacones uero, quia et ipsi altaribus administrant, opportunitate exigente concedimus, sed rarissime, si tamen spectate sint religionis et scientie, quod ipsum sine Rom. pontificum uel metropolitani licentia non fiat.



CAP. 73.---Ut laicam communionem non accipiat qui per ambitionem episcopatum acceperit. Ex conc. Sardicensi, cap. 2.

Osius episcopus dixit: etiam si talis aliquis exstiterit temerarius, ut fortassis talem excusationem  afferens, asseueret quia litteras populi acceperit, eam manifestum sit potius potuisse plures premio et mercede corrumpi eorum, qui sinceram fidem non habent, ut clamarent in Ecclesia, et ipsum petere uiderentur episcopum, omnino has fraudes damnandas esse arbitror, ita ut ne laicam in fine communionem talis accipiat. Si uobis omnibus placet, statuite. Synodus respondit: Placet.



CAP. 74.---Quod episcopus esse non possit qui nesciente metropolitano consecratus fuerit. Ex concilio Arelatensi. II, cap. 6.

Illud autem ante omnia claret, quod eum qui sine conscientia metropolitani constitutus fuerit episcodus, iuxta magnam synodum esse episcopum non debere.



CAP. 75.---Ne episcopi per Simoniacam heresim regiminis locum obtineant. Ex Meldensi concilio, cap. 43.


 Cauendum, et summopere est precauendum, ac per uirtutem sanguinis Christi interdicendum episcopis, et regibus, et omnibus sublimioribus potestatibus atque cunctis fautoribus et electoribus quorumcunque, atque consensoribus seu ordinatoribus in gradu ecclesiastico, ut nemo per Simoniacam heresim regiminis locum obtineat, quacunque fautione, calliditate, promissione, seu commoditate, aut donatione per se, aut per submissam personam, cum Spiritus sanctus inter cetera documenta per os dicat Gregorii : Cur non uidetur, cur non perpenditur, quia benedictio illi in maledictionem conuertitur qui  ad hoc ut fiat hereticus ordinatur? Item. Quisquis contra hanc Simoniacam et neophytorum heresim uehementer pro officii sui consideratione non arserit, cum Simone mago se non dubitet habere portionem, qui primus commisit hoc piaculare flagitium. Et alibi : Quisquis hoc pretio studet accipere, non esse sacerdos, sed dici tantummodo inaniter concupiscit. Et alibi : Dolens, inquit, dico, gemens denuntio, quia sacerdotium quod apud uos intus cecidit, foris diu stare non potuit.



CAP. 76.---De his qui pretio sacram mercati sunt dignitatem. Ex epistola Gelasii pape .

 Quos constiterit indignos meritos, sacram mercatos esse pretio dignitatem  , conuictos oportet arceri, quia dantem pariter et accipientem damnatio Simonis, quam sacra lectio testatur, inuoluit.



CAP. 77.---De eadem re. Ex epistola Hormisde pape .

Hoc itaque ad priora coniungimus, ne benedictio per impositionem manus, que a Deo esse creditur, pretio comparetur, quia Simon Magus Spiritum sanctum uolens pretio mercari apostoli Petri fuit detestatione percussus.



CAP. 78.---Item de eadem re. Ex canone Apostolorum, cap. 30 [29].

Si quis episcopus aut presbyter, aut abbas [diaconus] per pecuniam hanc obtinuerit dignitatem, deiiciatur ipse et ordinator eius, et a communione  sancta modis omnibus abscidatur, et sit anathema, sicut Simon Magus a Petro.



CAP. 79.---Erga Simoniacos nullam misericordiam seruandam. Nicolaus iunior synodos presidens in Constantinopolitana ecclesia dixit.

 Erga Simoniacos nullam misericordiam in dignitate seruanda habendam esse decernimus, sed iuxta canonum sanctiones, et sanctorum Patrum decreta eos omnino damnamus, ac deponendos eos apostolica auctoritate sancimus. Item. De cetero, si quis in posterum ab eo quem Simoniacum esse non dubitat, se consecrari permiserit, et consecrator et consecratus non disparem damnationis sententiam subeat, sed et uterque depositus penitentiam agat, et priuatus a propria dignitate persistat.



CAP. 80.---Quod si Romanus pontifex Simoniace, et sine consensu cardinalium intrusus fuerit, ab eis excommunicandus, et humano etiam iudicio a sede pellendus sit. Ibid, cap. 2.


Si quis pecunia aut gratia humana, aut populari seu militari tumultu, sine concordi et canonica electione et benedictione cardinalium, episcoporum ac deinde sequentium ordinum religiosorum, apostolice sedi fuerit inthronizatus, non papa uel apostolicus, sed apostaticus habeatur: liceat que cardinalibus, episcopis cum religiosis et Deum timentibus clericis et laicis inuasorem, etiam cum anathemate et humano auxilio et studio a sede apostolica repellere, et quem dignum iudicauerint preponere. Quod si hoc intra urbem perficere nequiuerint, nostra auctoritate extra  urbem congregati in loco quo eis placuerit, eligant quem digniorem et utiliorem apostolice sedi perspexerint, concessa ei auctoritate regendi et disponendi res ad utilitatem sancte Romane Ecclesie, secundum quod ei melius uidebitur, iuxta qualitatem temporis, quasi iam omnino inthronizatus sit.



CAP. 81.---Qualiter iudicandi sint qui Simoniace ordines acceperint. Ex decretis Gregorii pape uII, cap. 11.

 Ordinationes que interuenient pretio uel precibus, uel obsequio ea intentione impenso alicui persone, uel que non communi consensu cleri et populi secundum canonicas sanctiones fiunt, et ab his ad quos consecratio pertinet,  non comprobantur, falsas esse diiudicamus; quoniam qui taliter ordinantur, non per ostium intrant, id est per Christum, sed ut ipsa ueritas testatur, fures sunt et latrones .



CAP. 82.---Quod ordinatores Simoniacorum simul cum ipsis damnandi sunt. Ex Toletano conc. uI, cap. 4.

Quicunque Simonis imitator, Simoniace quoque heresis exstiterit sectator, ut ecclesiasticorum ordinum gradus non dignitate morum obtineat, sed munerum impensione conquirat, et per oblata munera capiat, quibus hanc nec rationis ordo, nec dignitas morum ulla commendat: talis inuentus, sacrorum apices ordinum nullo modo adipisci permittatur; sed et si adeptus fuerit, communione priuatus  cum ordina oribus suis propriorum bonorum amissione damnetur.



CAP. 83.---Ut qui Simoniace a Simoniacis munera acceperint, si clerici fuerint honoris amissione multentur, si laici anathemate damnentur. Ex Tolet. concilio uIII, cap. 3.

 Quicunque propter accipiendam sacerdotii dignitatem quodlibet premium fuerit detectus obtulisse, ex eodem tempore se nouerit anathematis opprobrio condemnatum, atque a participatione Christi corporis et sanguinis alienum, ex quo illum constat exsecrabile Christo perpetrasse flagitium. Quod si aliquis exstiterit qui accuset, ille qui hunc ordinem munerum fuerit datione lucratus, et suscepti honoris gradu priuetur, et in monasterio sub perenni penitentia religetur; illi uero qui pro  causa hac munerum acceptores extiterint, si clerici fuerint, honoris amissione multentur, si uero laici, anathemate perpetuo condemnentur.



CAP. 84.---Quid episcopus uouere debeat ordines accepturus. Ex Tolet. concilio IX, cap. 10.

Unusquisque qui ad ecclesiasticos gradus est accessurus, non ante honoris consecrationem accipiat, quam placiti sui innodatione promittat, ut fidem catholicam sinceri cordis deuotione custodiens, iuste et pie uiuere debeat, et in nullis operibus suis canonicis regulis contradicat, atque ut debitum per omnia honorem atque obsequii reuerentiam preeminenti sibi unicuique dependat.



CAP. 85.---Ut nullus pro gradu sacerdotii conferendo, nec antea, nec post munus sine periculo exigat. Ex Bracarensi concilio III, cap. 7.


 Quicunque pro conferendo cuiquam sacerdotii gradu, aut munus quodcunque, aut promissiones muneris antequam ordinetur acceperit, uel etiam postquam ordinatus fuerit, in aliquo se pro hoc ipso presumpserit munerari, siue ille qui dederit, siue qui acceperit, iuxta sententiam Chalcedonensis concilii gradus sui periculum sustinebit .



CAP. 86.---Quod Simonia alia ab obsequio, alia a manu, alia a lingua sit. Gregorius in codice quadraginta homiliarum., hom. 4.

 Columbas uendere, est impositionem manus, qua Spiritus sanctus datur, non ad uite meritum, sed ad premium dare. Sed  sunt nonnulli, qui quidem nummorum premia ex ordinatione non accipiunt, sed tamen sacros ordines pro humana gratia largiuntur, atque de largitate eadem laudis solummodo retributionem querunt. Hi nimirum quod gratis acceptum est, gratis non tribuunt , quia de impenso officio sanctitatis, nummum fauoris expetunt. Unde bene cum uirum iustum describeret propheta, ait: Qui excutit manus suas ab omni munere : Neque enim dicit: Qui excutit manus suas a munere, sed adiunxit, ab omni. Quia aliud est munus ab obsequio, aliud munus a manu, aliud munus a lingua. Munus quippe ab obsequio est subiectio indebite impensa; munus a manu, pecunia; munus a lingua, fauor. Qui ergo sacros ordines tribuit,  tunc ab omni munere manus excutit, quando in diuinis rebus non solum nullam pecuniam, sed etiam humanam gratiam non requirit.



CAP. 87.---Quod columbas uendunt, qui manus impositionem ad pretium distribuunt. Ibidem homilia.

Nonnullos uestrum cum premiis ordinationes facere cognouimus, spiritualem gratiam uendere, et de alienis iniquitatibus cum peccati damno temporalia lucra cumulare. Cur ergo ad memoriam uestram non redit, quod uox Dominica precipiens dicit: Gratis accepistis, gratis date?  Cur non ante mentis oculos reuocatis quod templum Redemptor noster ingressus, cathedras uendentium columbas euertit, et nummulariorum effudit es?   Qui namque sunt in templo Dei hodie, qui columbas uendunt , nisi qui in Ecclesia pretium de impositione manus accipiunt, per quam uidelicet impositionem Spiritus sanctus celitus datur? Columba igitur uenditur, quia manus impositio, per quam Spiritus sanctus accipitur, ad pretium datar. Sed Redemptor noster cathedras uendentium columbas euertit, quia talium negotiatorum sacerdotium destruit. Hinc est enim quod sacri canones Simoniacam heresim damnant, et eos a sacerdotio priuari precipiunt, qui de largiendis ordinibus pretium querunt. Cathedra ergo uendentium columbas euertitur, quando hi qui spiritualem gratiam uendunt, uel ante humanos, uel ante Dei oculos sacerdotio priuantur.



CAP. 88.---De eadem re. Homilia 39.


 uendentes et ementes de templo eliminat Christus, quia uel eos qui pro munere impositionem manuum tribuunt, uel eos qui donum Dei emere nituntur, damnat. Item, ibidem In templo uendentes sunt, qui hoc quod quibusdam iure competit, ad premium largiuntur. Iustitiam enim uendere est, hanc pro premii acceptione seruare. Ementes uero in templo sunt, qui dum hoc quod iustum est proximo persoluere nolunt, dumque rem iure debitam facere contemnunt, dato patronis pretio [premio] emunt peccatum.



CAP. 89.---De episcopo Simoniace ordinato. Gregorius Maximino [Maximo] presumptori Ecclesie Salonitane .

 Peruenit ad nos, quod per Simoniacam heresim fueris ordinatus, sed et alia de te multa hic dicta sunt, de quibus unum quam maxime fuit, propter quod necesse habuimus, summopere per scripta nostra prohibere, ne missarum solemnia celebrare debuisses.



CAP. 90.---Ut dignus uita et moribus ad sacros ordines eligatur Gregorius Brunichilde regine Francorum .

Christianitatis uestre sollicitudo diligenter inuigilet, ut nullum qui sub uestro regno est, ad sacrum ordinem ex datione pecunie, uel quarumlibet patrocinio personarum, seu proximitatis iure patiatur accedere, sed ille ad episcopatus uel alterius sacri  ordinis officium eligatur, quem dignum uita et mores ostenderint.



CAP. 91.---Ut nullus sacros ordines emat, nec aliquis ex laico habitu ad regimen Ecclesie perueniat. Gregorius Syagrio, Betherio, uirgilio, et Desiderio episcopis aparibus .

Fraternitatem uestram  uolumus synodum congregare, atque in ea reuerendissimo fratre nostro Aregio [Syagrio] cepiscopo, et dilectissimo filio nostro Cyriaco abbate mediantibus, omnia que sanctis canonibus  sunt aduersa, districte sub anathematis interpositione damnentur, id est ut nullus pro adipiscendis ordinibus ecclesiasticis dare aliquod commodum presumat, uel pro datis accipere; neque ex  laico habitu quisquam repente audeat ad locum sacri regiminis peruenire; neque ut alie mulieres cum sacerdotibus habitent, nisi que sacris canonibus sunt permisse.



CAP. 92.---De Simoniaca prauitate exstirpanda. Gregorius Theodorico regi Francorum .

Iterata uos pro uestra mercede adhortatione pulsamus, ut congregari synodum iubeatis, et sicut dudum scripsimus, corporalia in sacerdotibus uitia, et Simoniace hereseos prauitatem, episcoporum omnium definitione damnari, atque a uestri regni amputari finibus faciatis.



CAP. 93.---De eodem. Gregorius Brunichilde regine Francorum .

 Synodum congregari precipite, et peccatum Simoniace hereseos de regno uestro inter alia que supra scripsimus, definitione concilii studiosius prohibete.



CAP. 94.---Item de eodem. Gregorius Clothario regi Francorum .

Quia Simoniaca heresis prima in Ecclesia surgens apostolorum est auctoritate damnata, petimus ut pro mercede uestra synodum congregari faciatis, quatenus omnium sacerdotum definitione compressa et radicitus amputata, nullas illic uires de cetero in periculum animarum inueniat, nec ulterius sub qualibet occasione permittatur exsurgere.



CAP. 95.---Quod episcopus Simoniace ordinatus aurum dedit, et animam perdidit; ordinans autem pecuniam accepit, lepram dedit. Ambrosius in pastorali suo .

 Quod dedit episcopus cum ordinaretur aurum fuit; et quod perdidit, anima fuit. Cum alium ordinaret, quod accepit, pecunia fuit; quod dedit, lepra fuit. Hec sunt mercimonia iniquorum in perniciem eorum. Interrogo tamen fratrem et cepiscopum nostrum, quia et ego episcopus sum, et cum episcopo loquor. Dic ergo mihi paulisper, frater episcope, cum dares pecuniam, quid accepisti? Gratiam episcopalem accepi. Ergo interrogo te. Hec gratia cui tali uocabulo nuncupatur? Respondit: Cur, inquis? Ut reor, quod  gratis datur, ideo gratia uocatur. Ergo si gratis gratia datur, et auro non estimatur, a te cur gratia pecuniis comparatur? Respondit: Non, inquit, mihi daretur, si pecunia non emeretur; nec episcopus fuissem ordinatus, si pecunias non dedissem. Ergo, ut apparet ex responsionibus tuis, gratiam cum ordinareris non accepisti, quia gratuito eam non meruisti. Et ideo, frater, si gratiam non accepisti, quomodo episcopus effici potuisti? Nam et ad discipulos suos Dominus ait: Gratis accepistis, gratis date . Cur ergo gratuitam gratiam estimasti te pretio possidere? Nam, ut uideo, aurum dans perdidisti, et sanctam gratiam non acquisisti.



CAP. 96.---De eodem. Ambrosius officiorum libro primo .


Si percunctari fideliter uelis Simoniacos, quis eos fecerit sacerdotes, respondebunt mox et dicent: Ab archiepiscopo sum nuper episcopus ordinatus, centumque ei solidos dedi, ut episcopalem gratiam consequi meruissem. Quos si minime dedissem episcopus hodie non essem. Unde melius uolui, mi domine, aurum de sacello minuere [inuehere], quam tantum [totum] sacerdotium perdere. Aurum dedi, et episcopatum comparaui: quos tamen solidos, si uixero, recepturum me illico iterum non diffido. Ordino presbyterum, consecro diaconum, et aurum accipio. Nam et de aliis nichilominus ordinibus pecunie questum flagitare confido. Ecce et aurum quod dedi, in meo sacello recepi, et episcopatum  gratis accepi. Nempe hoc est quod doleo, quia archiepiscopus carnaliter episcopum fecit: nam propter pecunias spiritualiter leprosum ordinauit. Pecunia, inquit, tua tecum sit in perditionem , quia donum Spiritus sancti gratie pretio comparasti, et commercium miserabile in animarum exitium peregisti. Et nescii homines, et indocti inordinationibus eorum clamant, et dicunt: Dignus est, iustus est, conscientia misera, indignus, iniustus est dicit [Dignus es, et iustus es, et conscientia misera. Indignus es, et iniustus es, dicit, etc.]. Pronuntiat enim episcopus hic [huiusmodi] ad populum, dicens: Pax uobis. Oculis quidem carnalibus uidetur magnus episcopus, et diuinis obtutibus inspicitur magnus leprosus.



CAP. 97.---Item de eodem. Beda in libro homiliarum 70 .

 Non solum uenditores sunt columbarum, et domum Dei faciunt domum negotiationis, qui sacros ordines largiendo pretium pecunie, uel laudis, uel etiam honoris inquirunt, uerum hi quoque qui gradum uel gratiam in Ecclesia spiritualem, quam Domino largiente percepere, non simplici intentione, sed cuiuslibet humane causa retributionis exercent, contra illud apostoli Petri, qui loquitur, quasi sermones Dei: Qui ministrat, tanquam ex uirtute quam administrat Deus, ut in omnibus honorificetur Deus per Iesum Christum . Quicunque ergo tales sunt, si nolunt  ueniente Domino de Ecclesia auferri, auferant ista de suis actibus, ne faciant domum Dei domum negotiationis.



CAP. 98.---Quibus in locis episcopi, quibus presbyteri esse debeant. Anacletus in tertio decretali suo omnibus episcopis .

Episcopi apostolorum, presbyteri uero 72 discipulorum locum tenent. Episcopi autem non in castellis, neque in modicis ciuitatibus debent constitui, sed presbyteri per castella et modicas ciuitates atque uillas debent ab episcopis ordinari et poni, singuli tamen per singulos titulos suos. Et episcopus non ab uno, sed a pluribus debet episcopis ordinari et, ut dictum est, non ad modicam ciuitatem, ne uilescat nomen episcopi, sed ad honorabilem urbem titulandus et denominandus est. Presbyter uero ad  qualemcunque locum ecclesie in eo constitute est preficiendus.



CAP. 99.---Irritam esse sententiam archiepiscopi sine assensu cepiscoporum. Higinius papa a Petro apostolo octauus in 1 decretali suo, omnibus episcopis .

 Saluo in omnibus Romane Ecclesie priuilegio, nullus metropolitanus absque ceterorum omnium comprouincialium episcoporum instantia aliquorum audiat causas reorum, quia irrite erunt aliter acte quam in conspectu eorum omnium uentilate, et ipse, si fecerit, cerceatur a fratribus.   Criminationes maiorum natu per alios non fiant, nisi per ipsos qui crimina intendunt, si tamen ipsi digni et  irreprehensibiles apparuerint, et actis publicis docuerint omni se suspicione carere et inimicitia, atque irreprehensibilem fidem ac conuersationem ducere.



CAP. 100.---Ut nullus metropolitanus alterius diecesani parochianum presumat excommunicare, uel aliquid de eo agere sine concilio uel iudicio episcopi sui. Calixtus papa a Petro Xu, Benedicto fratri et cepiscopo .

 Nullus primas uel metropolitanus diecesani ecclesiam uel parochiam, uel aliquem de eius parochia presumat excommunicare, uel iudicare, aliquidue agere absque eius concilio uel iudicio, sed hoc obseruet, quod ab apostolis ac Patribus, et predecessoribus nostris est statutum et a nobis confirmatum.



CAP. 101.---Irritum esse quod facit archiepiscopus de alterius parochia sine eius uoluntate. Idem, ibidem.


Si quis uero metropolitanus episcopus, nisi quod ad suam solummodo propriam pertinet parochiam, sine consensu [consilio] et uoluntate omnium comprouincialium episcoporum, extra aliquid agere tentauerit, gradus sui periculo subiacebit, et quod egerit irritum habeatur, et uacuum; sed si quid [quidquid] de comprouincialium causis episcoporum, eorumque ecclesiarum et clericorum atque secularium necessitatibus agere aut disponere necesse fuerit, hoc cum omnium consensu comprouincialium agatur pontificum, non aliquo dominationis fastu,  sed humillima et concordi administratione, sicut Dominus ait: Non ueni ministrari, sed ministrare . Et alibi: Qui maior est uestrum, erit minister uester , et reliqua. Similiter et ipsi comprouinciales episcopi cum eius consilio  agant iuxta sanctorum constituta Patrum, ut uno animo, uno ore concorditer sancta glorificetur Trinitas in secula. Nullus primas, nullus metropolitanus, nullusque reliquorum episcoporum alterius adeat ciuitatem, aut ad possessionem accedat, que ad eum non pertinet, et alterius episcopi parochiam super cuiusquam [eius] dispositione, nisi uocatus ab eo cuius iuris esse dignoscitur, ut quidquam ibi disponat uel ordinet, aut iudicet, si sui gradus honore potiri  uoluerit. Sin aliter presumpserit damnabitur, et non solum ille, sed et cooperantes, et consentientes illi, quia sicut ordinatio, ita eius [eis] et iudicatio, et aliarum rerum dispositio, prohibetur. Nam qui ordinare non poterit, quomodo iudicabit? Nullatenus procul dubio iudicabit, aut iudicare poterit. Quoniam sicut alterius uxor nec adulterari ab aliquo, uel iudicari, aut disponi nisi a proprio uiro eo uiuente permittitur, sicut nec uxor episcopi  eo uiuente, absque eius iudicio et uoluntate, alteri iudicari [iudicio et uoluntate alterius iudicari, etc.] uel disponi, aut eius concubitu frui, id est, ordinatione ullatenus conceditur.



CAP. 102.---Quod nullus nisi per gradus ecclesiasticos ad summum sacerdotium peruenire debeat. Zosimus episcopus urbis Rome Hesychio episcopo Salonitano, cap. 1 .


 Hoc autem specialiter, et sub predecessoribusn ostris, et nuper a nobis interdictum constat litteris ad Gallias, Hispaniasque transmissis, in quibus regionibus familiarior est ista presumptio, quamuis nec Africa super hac [hoc] admonitione nostra habeatur aliena, ne quis penitus contra Patrum precepta, quia ecclesiasticis disciplinis per ordinem non fuisset imbutus, et temporum approbatione diuinis stipendiis eruditus, nequaquam ad summum Ecclesie sacerdotium, aspirare presumeret, et non solum in eo ambitio inefficax haberetur, uerum etiam ordinatores eius  carerent eo ordine, quem contra precepta Patrum crediderant presumendum.



CAP. 103.---Ut si quis episcopus maiorem sedem ambierit, et suam perdat, et illam non obtineat. Leo Anastasio Thessalonicensi episcopo .

Si quis episcopus ciuitatis sue mediocritate despecta, administrationem loci celebrioris ambierit, et ad maiorem se plebem quacunque ratione [occasione] transtulerit, a cathedra quidem pellatur aliena, sed carebit et propria, ut nec illis presideat, quos per auaritiam concupiuit, nec illis quos per superbiam spreuit. Suis ergo terminis quisque contentus sit, nec supra mensuram iuris sui affectet augeri.



CAP. 104.---Ut nullus episcopus sibi eligat successorem. Hilarius papa synodo presidens dixit, cap. 3 .


Preterea, fratres, noua et inaulita  in quibusdam locis peruersitatum semina subinde nascuntur. Denique nonnulli episcopatum, qui nonnisi meritis precedentibus datur, non diuinum munus, sed hereditarium putant esse compendium, et credunt sicut res caducas atque mortales, ita sacerdotium uelut legatorio aut testamentario iure posse dimitti. Nam plerique sacerdotes in mortis confinio constituti, locum suum feruntur alios designatis nominibus subrogare, scilicet ut non legi tima exspectetur electio, sed defuncti gratificatio pro  populi habeatur assensu. Quod quam graue sit existimatis [estimate]. Atque ideo, si placet, etiam hanc licentiam generaliter Ecclesiis auferamus.



CAP. 105.---Quod non sit principatus per ambitum uel seditionem occupandus, et quod non sit episcopo manus imponenda, nisi diligenter examinato. Leo papa uniuersis episcopis per Africam constitutis .

Necessarium fuit ut dolorem cordis nostri, quo pro Dominicorum gregum periculis estuamus, datis nunc ad uos litteris promeremus, mirantes tantum apud uos, per occasionem temporis impacati, aut ambientium presumptionem, aut tumultum ualuisse popularem, ut indignis quibusque, et longe extra sacerdotale meritum constitutis, pastorale fastigium et gubernatio Ecclesie crederetur. Non  est hoc consulere populo, sed nocere; nec prestare regimen, sed augere discrimen. Integritas enim presidentium salus est subditorum; et ubi est incolumitas obedientie, ibi sana est forma doctrine. Principatus autem quem aut seditio extorsit, aut ambitus occupauit, etiamsi moribus atque actibus non offendit, ipso tamen initii sui est perniciosus exemplo, et difficile est ut bono peragantur exitu que malo sunt inchoata principio. Quod si in quibuslibet Ecclesie gradibus prouidenter scienterque curandum est ut in domo Domini nichil sit inordinatum, nichilque preposterum, quanto magis elaborandum est ut, in electione eius qui supra omnes gradus constituitur, non erretur? Nam totius familie  Domini status et ordo nutabit, si quod requiritur in corpore, non inuenitur in capite. Ubi est illa beati Pauli apostoli per Spiritum Dei emissa preceptio, qua in persona Timothei omnium sacerdotum Christi numerus eruditur, et inde [proinde] unicuique nostrum dicitur: Manus cito nemini imposueris, neque communicaueris peccatis alienis . Quid est cito manus imponere, nisi ante etatem maturitatis, ante tempus examinis, ante meritum laboris, ante experientiam discipline, sacerdotalem honorem tribuere non probatis? Et quid est communicare peccatis alienis, nisi talem effici ordinantem, qualis ille est, qui non meruit ordinari? Sicut enim boni operis sibi comparat fructum qui rectum tenet [sectatur] in eligendo sacerdote  iudicium, ita graui semetipsum afficit damno qui ad sue dignitatis collegium sublimat indignum. Non enim in cuiusquam persona pretermittendum est quod institutis generalibus continetur, nec putandus est honor ille legitimus qui fuerit contra diuine precepta legis collatus.  Merito Patrum beatorum uenerabiles sanctiones, cum de sacerdotum electione loquerentur, eos demum idoneos sacris administrationibus censuerunt, quorum omnis etas a puerilibus exordiis, usque ad perfectiores annos, per discipline ecclesiastice stipendia cucurrisset, ut unicuique testimonium prior uita perhiberet. Nec potest de eius prouectione dubitari, cui pro laboribus multis, pro moribus castis, pro actibus strenuis celsioris loci premium debetur. Si  enim ad honores mundi sine suffragio temporis, sine merito laboris indignum est peruenire, et notari ambitus solent, quos probitatis documenta non adiuuant, quam diligens, et quam prudens habenda est dispensatio diuinorum munerum, et celestium dignitatum, ne in aliquo apostolica et canonica decreta uiolentur, et his Ecclesia Domini regenda credatur, qui legitimarum institutionum nescii, et totius humilitatis ignari, non ab infimis sumere incrementum, sed a summis uolunt accipere [habere] principium, cum ualde iniquum sit, et absurdum, ut imperiti magistris, noui antiquis, et rudes preferantur emeritis!



CAP. 106.---Ne in ordinandis episcopis sanctorum Patrum statuta negligantur. De superiori epistola ad episcopos Africe 


Superest, fratres, ut concorditer [concordi obedientia] salubres suscipiatis hortatus, et nichil per contentionem agentes, sed ad omne studium deuotionis unanimes, diuinis et apostolicis constitutionibus pareatis, et in nullo patiamini prouidentissima canonum decreta uiolari. Que enim certarum remisimus consideratione causarum, antiquis deinceps custodienda sunt regulis, ne quod ad tempus pia lenitate concessimus, iusta post ultione plectamus, in eos specialius et propensius commouendi, qui in episcopis ordinandis sanctorum Patrum statuta neglexerint, et quos refutare debuerint, consecrarint.



CAP. 107.---Quod qui indignos ordinant, ius debeant amittere consecrandi, ibidem .


Unde episcopi qui talem consecrauerint sacerdotem, qualem esse non liceat, etiam si aliquomodo damnum proprii honoris euaserint, ordinationis tamen ius ulterius non habebunt, nec unquam ei sacramento intererunt, quod neglecto diuino iudicio, immerito prestiterunt. Illud sane quod ad sacerdotalem pertinet dignitatem, inter omnia uolumus canonum statuta seruari, ut non quibuslibet locis, neque quibuscunque castellis, et ubi ante non fuerunt episcopi consecrentur, cum ubi minores sunt plebes, minoresque conuentus, presbyterorum cura sufficiat. Episcopalia autem gubernacula nonnisi maioribus populis, et frequentioribus ciuitatibus  oporteat presidere, ne quod sanctorum Patrum diuinitus inspirata decreta uetuerunt, uiculis, et possessionibus, uel obscuris et solitariis municipiis tribuatur sacerdotale fastigium.



CAP. 108.---De Simoniaca heresi eradicanda, et de episcopo alterius gratia non faciendo. Gregorius uniuersis episcopis per Helladiam prouinciam constitutis .

 Quibusdam narrantibus agnoui quod in illis partibus nullus ad sacrum ordinem sine commodi datione perueniat. Quod si ita est, flens dico, gemens denuntio, quia cum sacerdotalis ordo intus cecidit, foris quoque diu stare non poterit. Scimus quippe ex Euangelio, quid Redemptor noster per semetipsum fecerit, quia ingressus templum, cathedras uendentium columbas  euertit . Columbas enim uendere est, de Spiritu sancto quem Deus omnipotens consubstantialem per impositionem manuum hominibus tribuit, commodum temporale percipere. Ex quo  malo iam innuitur, quia qui in templo Dei columbas uendere presumpserunt, eorum Deo iudice cathedre ceciderunt. Qui uidelicet error in subditis propagatur cum augmento, nam ipse quoque cum ad sacrum ordinem premiis perducatur iam in ipsa prouectus sui radice uitiatus, paratior est aliis uenundare, quod emit. Et ubi est quod scriptum est: Gratis accepistis, gratis date?  Et cum prima contra sanctam Ecclesiam Simoniaca heresis sit exorta, cur non perpenditur, cur non uidetur, quia eum quem pretio quis ordinat, prouehendo agit, ut hereticus  fiat? Ideoque hortamur ut uestrum nullus denuo hoc fieri patiatur. Sed neque gratia alicuius, neque supplicatione aliquos ad sacros ordines audeat promouere, nisi eum quem uite et actionis qualitas ad hoc dignum esse monstrauerit; nam, si aliter factum denuo senserimus, districta et canonica illud noueritis ultione compesci.



CAP. 109.---Ut nichil accipiatur pro ordinatione uel pallio uel chartis, cuius supra.

Antiquam Patrum regulam sequens, nichil unquam de ordinationibus accipiendum esse constituo, neque ex datione pallii, neque ex traditione chartarum, neque ex ea, quam noua per ambitionem inuenit simulatio, appellatione pastelli. Quia enim ordinando  episcopo pontifex manum imponit, euangelicam uero lectionem minister legit, confirmationis uero huius epistolam notarius scribit, sicut episcopum non decet manum quam imponit uendere, ita minister uel notarius non debet in ordinatione eius uocem suam, uel calamum uendere. Pro ordinatione ergo, et pro pallio, chartis atque pastello, eumdem qui ordinandus est, uel qui ordinatus est, aliqua dare prohibeo. Ex quibus predictis rebus, si quis aliquid commodi appellatione exigere, uel petere forte presumpserit, in districto omnipotentis Dei examine, reatui subiacebit. Is autem qui ordinatus fuerit, si non ex placito, neque exactus ac petitus, post acceptas chartas et pallium, offerre aliquid cuilibet ex clero, gratie tantummodo causa uoluerit, hoc accipi nullo modo  prohibemus, quia eius oblatio nullam culpe maculam gerit, que ex ambientis petitione non processit.



CAP. 110.---De eodem. Greg. Theodorico et Theodeberto regibus Francorum 

Qua de re ut magnum omnipotenti Deo munus ualeatis offerre, synodum congregari precipite, in qua sicut fratribus cepiscopis nostris mandauimus, presente dilectissimo filio nostro Cyriaco abbate, sub anathematis debeat obligatione constitui, nullum pro ecclesiastico ordine aliquid unquam dare, uel aliquid accipere.



CAP. 111.---Quod nullum opus Simoniaci ualeat, et quod iram Dei super populum potius prouocat quam placat. Ibidem paulo post initium.

 Fertur Simoniaca  heresis  in regni uestri finibus dominari, cum in sacerdotio fides sit eligenda cum uita. Si enim uita deest, fides meritum non habet, beato Iacobo attestante, qui ait: Fides sine operibus mortua est . Que enim opera esse ualeant sacerdotis, qui honores tanti sacramenti conuincitur obtinere per premium? Et post pauca. Hinc igitur non solum in ordinatoris et ordinati animam lethale uulnus infligitur, uerum etiam excellentie uestre regnum uestrorum episcoporum culpa  pregrauatur. Si enim dignus is sacerdotio  creditur, cui non actionis merita, sed premiorum copia suffragatur, restat ut nichil sibi in honores ecclesiasticos grauitas, nichil sibi defendat industria, sed totum auri profanus amor obtineat, et dum uitia honor remunerat, in locum ultoris is fortasse qui fuerat ulciscendus adducitur, atque hinc sacerdotes non proficere, sed perire potius iudicantur. uulnerato namque pastore, quis curandis ouibus adhibeat medicinam? Aut quando populum orationis clypeo tueatur, qui iaculis se hostium feriendum exposuit? Aut qualem fructum producturus est, cui graui peste radix infecta est: Maior ergo calamitas metuenda est forte locis illis, ubi tales intercessores adducuntur ad locum regiminis, qui iram Dei prouocant, quam per semetipsos populis placare debuerant.



CAP. 112.---Item de Simoniacis. Gregorius Etherio [Betherio], Siagrio, uirgilio et Desiderio, episcopis Galliarum 


Dum non attenditur, quod diuina uoce dicitur [precipitur]. Gratis accepistis, gratis date , agitur ut crescat et geminata fiat in uno eodemque delicti contagio, ementis scilicet et uendentis. Et cum liqueat hanc heresim ante omnes radice pestifera subrepsisse, atque in ipsa sua origine apostolica esse detestatione damnatam, cur non perpenditur, cur non cauetur, quia illi benedictio in maledictionem conuertitur, quia ad hoc ut fiat hereticus promouetur? Item, ibidem. Neque enim eleemosyna reputanda est, si pauperibus dispensetur, quod ex  illicitis rebus accipitur, quia qui hac intentione male accipit, ut bene dispenset, grauatur potius, quam adiuuetur.



CAP. 113.---Non esse ordinandum episcopum sine consensu metropolitani. Innocentius uictricio Rothomagensi episcopo 

Primum, ut extra conscientiam metropolitani episcopi, nullus audeat ordinare episcopum. Integrum enim est iudicium quod plurimorum sententiis confirmatur. Nec unus episcopus ordinare presumat episcopum, ne furtiuum prestitum beneficium uideatur. Hoc enim et synodus Nicena constituit atque definiuit.



CAP. 114.---De eodem. Hilarius papa Ascanio, et aliis episcopis Tarraconensis prouincie 

Hoc autem primum iuxta eorumdem regulas Patrum  uolumus custodiri, ut nullus preter notitiam atque consensum fratris nostri Ascanii aliquatenus consecretur antistes; quia hoc uetus ordo tenuit, hoc trecentorum decem et octo sanctorum Patrum definiuit auctoritas. Cui quisquis obuias tetenderit manus, eorum se consortio fatetur indignum, quorum preceptionibus resultarit.



CAP. 115.---De Simoniacis cunctis ab ordine et dignitate remouendis. Leo Iu episcopis Britannie 

, Requiritis de his qui turpissimo lucro columbas in templo Domini uendere non pertimescunt, et sui acta improba temeritate Simonis heresi coniungentes: utrum possint in ordine penitentiam agere, aut tantummodo extra  ordinem et sacerdotalem fieri gradum. Quibus nos quidem conuictis, et qui tam detestabile nefas  peregisse noscuntur, nulla penitentia possumus subuenire, et tot spiritualibus Patribus obuiare, sed in illorum Patrum me sententia conuenire omnibus certum sit.



CAP. 116.---Quomodo, aut quot testibus damnandus sit episcopus. Idem.

 Nullam damnationem episcoporum esse unquam censemus, nisi aut ante legitimum numerum episcoporum, qui fit per duodecim episcopos, aut certe probata sententia per 72 idoneos testes, qui tales sint, qui et accusare  possint, et prius ad sacra Christi quatuor Euangelia sacramenta prestent, quod nil falsum depromant, sicut nobis beatus Siluester tradidit et Romana sancta tenere uidetur Ecclesia. Et si inter eos quos damnandos esse dixerint homines, fuerit episcopus qui suam causam in presentia Romane sedis episcopi petierit audiri, nullus super illum finitiuam presumat dare sententiam, sed omnino eum audire decernimus.



CAP. 117.---Qualiter episcopi debeant ordinari. Ex conc. Niceno, cap. 4.

Episcopum oportet ab omnibus episcopis, si fieri potest, qui sunt in prouincia eius, ordinari. Si uero hoc difficile fuerit, uel aliqua urgente necessitate, uel itineris longitudine certe tres episcopi debent in  unum esse congregari, ita ut etiam ceterorum qui absentes sunt, consensum litteris teneant, et ita facient ordinationem: potestas sane uel confirmatio pertinebit per singulas prouincias ad metropolitanum episcopum.



CAP. 118.---Cui periculo subiaceat episcopus uel aliquis de clero per pecuniam ordinatus, uel ad aliquos honores promotus. Ex Chalcedonensi conc. cap. 2.

 Si quis episcoporum accepta pecunia ordinationem fecerit, et sub pretium deduxerit impretiabilem gratia, atque ordinauerit per pecuniam episcopum, siue chorepiscopum, siue presbyterum, siue diaconum, aut quemcunque alium qui connumeratur inter clericos, aut accepta pecunia ordinauerit economum, id est defensorem, siue paramonarium: quicunque hoc meditatus  fuerit, si conuictus fuerit, ipse quidem subeat gradus sui periculum, et qui sic ordinatus fuerit, nullum habeat ex huiusmodi mercimonio et creatione probrosa profectum, sed sit alienus et dignitatis et sollicitudinis eius, quam per pecunias intrauit; sed et ille qui tam turpibus et illicitis intercessor apparuit, siquidem clericus fuerit, de proprio gradu decidat; si uero laicus siue monachus fuerit, anathema sit.



CAP. 119.---Quid agendum sit de episcopo, qui ecclesiam per secularem potestatem obtinuerit. Ex canone apostolorum, cap. 31.

 Si quis episcopus secularibus potestatibus usus Ecclesiam per ipsas obtineat, deponatur, et segregentur omnes qui illi  communicant.



CAP. 120.---De eodem. Septima synodus, cap. 3.

 Omnis electio episcopi uel presbyteri, aut diaconi a principibus facta, irrita maneat, secundum regulam que dicit: Si quis episcopus secularibus potestatibus usus ecclesiam per ipsas obtineat, deponatur, et segregentur omnes qui illi communicant.



CAP. 121.---De eo qui per pecuniam manus impositionem dedit uel accepit. Synodus septima, cap. 20.

Omnis episcopus, uel presbyter, aut diaconus conuictus quod per pecuniam manus impositionem dederit uel acceperit, a sacerdotio et gradu decidat. Fortassis autem dicunt aliqui, quia penitentiam agimus de peccato, et Deus ignoscit illud. Ita est,  quia omnes agentes penitentiam Deus suscipit, et indulget per penitentiam peccata queque patrata. Item.  Qui per pecunias quemquam consecrauerit, uel consecratus est, alienus est a sacerdotio.



CAP. 122.---Nullum principum, uel potestatum laicorum, electioni episcoporum se inserere uiolenter debere, et si fecerint quid de eis agendum sit. Octaua synodus cap. 11.

Promotiones et consecrationes episcoporum concordans prioribus conciliis, clericorum electione ac decreto, et episcoporum collegio fieri hec sancta et uniuersalis synodus definiuit, et statuit atque iure promulgauit neminem laicorum principum uel potentium semet ingerere [inserere] electioni uel promotioni  patriarche, uel metropolitani, aut cuiuslibet episcopi, ne uidelicet inordinata et incongrua hinc fiat contentio uel confusio, presertim cum nullam in talibus potestatem, quemquam potestatiuorum, uel ceterorum laicorum habere conueniat. Sed silere et attendere sibi, usquequo regulariter a collegio Ecclesie suscipiat finem electio futuri pontificis. Si uero quis laicorum ad concertandum et cooperandum inuitatur ab Ecclesia, licet huiusmodi, cum reuerentia, si forte uoluerit, obtemperare se asciscentibus. Taliter enim dignum pastorem sibi regulariter ad suam Ecclesia salutem promouet. Quisquis autem secularium principum, uel potentum, uel alterius dignitatis laicus, aduersus communem ac consonantem, atque canonicam electionem ecclesiastici  ordinis agere tentauerit, anathema sit, donec obediat et consentiat, quod Ecclesia de electione et ordinatione proprii presulis se uelle monstrauerit.



CAP. 123.---De eodem. Canones apud Parisios sub Ludouico rege.

 Quia in aliquibus consuetudo prisca negligitur, ac decreta canonum uiolantur, placuit iuxta antiquam consuetudinem, ut decreta canonum seruentur. Nullus ciuibus inuitis ordinetur episcopus, nisi quem populi et clericorum electio plenissima quesierit uoluntate. Non principis imperio, neque per quamlibet conditionem, contra metropolis uoluntatem uel episcoporum comprouincialium ingeratur. Quod si per ordinationem regiam honoris istius culmen peruadere aliquis nimia temeritate  presumpserit, a comprouincialibus loci ipsius episcopis recipi nullatenus mereatur, quem indebite ordinatum agnoscunt. Si quis de comprouincialibus recipere eum contra interdicta presumpserit, sit a fratribus omnibus segregatus, et ab ipsorum omnium caritate semotus. Nam de ante actis ordinationibus pontificum ita conuenit obseruari, ut metropolitanus [metropolis] cum suis comprouincialibus episcopis, uel quos uicinos episcopos eligere uoluerit, in loco ubi conuenerit, iuxta antiqua statuta canonum, omnia communi consilio et sententia decernant [decernantur].



CAP. 124.---Qualiter consecrentur episcopi. Ex quarto Carthaginensi concilio, cap. 2.

 Episcopus cum ordinatur,  duo episcopi ponant et teneant Euangeliorum codicem super caput et super ceruicem eius, et uno super eum fundente benedictionem, reliqui omnes qui adsunt episcopi, manibus suis caput eius tangant.



CAP. 125.---De episcopo uel clero in alium locum non transferendo. Ex eodem concilio, cap. 27.

 Ut episcopus de loco ignobili ad nobilem per ambitionem non transeat, nec quisquam inferioris ordinis clericus. Sane si id utilitas Ecclesie faciendum poposcerit, decreto pro eo clericorum et laicorum episcopis porrecto  in presentia synodi transferatur, nichilominus alio in locum eius episcopo subrogato.  Inferioris uero gradus sacerdotes uel alii clerici concessione suorum episcoporum possunt ad alias ecclesias transmigrare.



CAP. 126.---Ne quidquam premii pro diuinis sacramentis accipiatur. Ex Toletano concilio XI, cap. 8.

 Quidquid inuisibilis gratie collatione tribuitur, nunquam questu, uel quibuslibet premiis uenundari penitus debet, dicente Domino: Quod gratis accepistis, gratis date . Et ideo quicunque deinceps in ecclesiastico ordine constitutus, aut pro baptizandis consignandisque fidelibus, aut collatione chrismatis, uel promotionibus graduum pretia quelibet, uel premia, nisi uoluntarie oblata, pro huiusmodi oblatione [ambitione] susceperit, equidem si, sciente  loci episcopo, tale quidquam a subditis perpetratur, idem episcopus duobus mensibus excommunicationi subiaceat, pro eo quod in scientia mala conticuit, et correctionem necessariam non adhibuit. Sin autem suorum quispiam eodem nesciente, quodcunque do supradictis capitulis accipiendum sibi esse crediderit, si presbyter est, trium mensium excommunicationi plectatur; si diaconus, duobus, subdiaconus uero uel clericus his cupiditatibus seruiens, et competenti pena et debita excommunicatione plectendus est.



CAP. 127.---Qua sententia feriendi sint qui Simoniace ad episcopatum eliguntur, uel electi Simoniace ordinantur. Ex eodem conc. cap. 9.

Multe super hoc capitulo Patrum sententie manauerunt,  scilicet ne impretiabilem sancti Spiritus gratiam donis uel muneribus quis estimet comparandam. Sed  quanto hec frequenti decretorum est preceptione prohibita, tanto a nobis fraudibus cognoscitur iterata, dum hi qui tali pretio mercari nituntur gratiam, sue ordinationis tempora preueniunt munere, aut post acceptum honorem, promissis suis conferunt apparitoribus turpis lucri mercedem. Et ideo ut horum et similium argumentorum deinceps amputetur occasio, hec sancta synodus definiuit ut, cum quisque pontificale culmen ante Domini altare percepturus accesserit, et actione astringatur, quod pro conferenda sibi consecratione honoris, nulli persone cuiuslibet premii collationem, uel  aliquando dedisset, uel aliquando in futurum dare procuret. Sicque aut mundus ab hoc contagio, prelationis consecrationem accipiat, aut publicato hoc scelere manifeste denudatus, coram Ecclesia ad honorem quem mercari uoluit, non accedat. Illos tamen, quos deinceps post prelationem per premium ordinatos fuisse patuerit, sub definitis penitentie legibus, ut uere Simoniacos ab Ecclesia separandos esse censemus, id est, ut duorum annorum spatio exsilio relegati, et digna satisfactione uel excommunicationis sententia cerciti, honoris gradum quem premiis emerant, lacrymis conquirere et reparare intendant; ut si digna eos satisfactio penitentie tempore inuenerit, non tantum communioni [commendauerit, peracto indicte penitentie tempore,  non tantum, etc,] sed et loco et totius ordinis officiis, a quibus separati fuerant, restaurandi sunt.



CAP. 128.---Ne episcopus per pecuniam aliquem ordinet. Ex II Bracarensi concilio, cap. 3.

 Placuit ut de ordinatione clericorum episcopi munera nulla suscipiant, sed sicut scriptum est: Quod gratis Deo donante acceperint, gratis dent  Non aliquo pretio gratia, et impositio manuum uenundetur, quia antiqua definitio Patrum ita de ecclesiasticis ordinationibus statuit dicens: Anathema sit danti et accipienti, propterea quia multi aliquando multis sceleribus obruti, et sancto altari indigne ministrantes non ob testimonium bonorum actuum, sed profusione munerum obtinent. Oportet ergo non  per gratiam munerum, sed per diligentem prius discussionem, deinde per multorum testimonium clericos ordinare.



CAP. 129.---Non esse faciendum episcopum premio, uel personarum patrocinio. Gregorius Antonio subdiacono, registri lib. II, epist. 22, siue cap. 61.

 Illud quidem pre omnibus cure tibi sit ut, in hac electione, nec datio quibuscunque modis interueniat premiorum, nec quarumlibet personarum patrocinia conualescant. Nam si quorumdam patrocinio quisquam fuerit electus, uoluntatibus eorum, cum fuerit ordinatus, obedire reuerentia exigente compellitur, sicque fit ut et res illius minuantur ecclesie, et ordo ecclesiasticus non seruetur. Talem ergo te imminente  [admonente], debent personam eligere, que nullius incongrue uoluntati deseruiat, sed uita et moribus decorata tanto ordine digna ualeat inueniri.



CAP. 130.---Ut nullus priuatum commodum, sed commune querat in electione episcopi. Idem ad clerum Mediolanensem .

 Dilectissimi filii, officii nostri censura commoniti, suademus, ut in suscipiendi antistitis causa, nullus uestrum neglecta utilitate communi, suo lucro proficiat, ne si quisquam propria commoda appetit, friuola estimatione fallatur, quia nec libero iudicio preferendam sibi personam examinat mens, quam cupiditas ligat. Pensantes ergo que cunctis expediunt ei quem uobis diuina gratia pretulerit, integerrimam semper in  omnibus obedientiam prebete. Iudicari namque a uobis ultra non debet semel prelatus, sed tanto nunc subtiliter iudicandus est, quanto postmodum iudicandus non est



CAP. 131.---Quid in primitiua Ecclesia, et quid nunc, neophytus uocetur. Idem uirgilio Arelatensi episcopo .

 Cum ad sacros ordines Paulus apostolus neophytum uenire prohibeat , sciendum nobis est quia, sicut tunc neophytus uocabatur qui adhuc nouiter erat plantatus in fide, ita nunc inter neophytos deputamus, qui adhuc nouus est in sancta conuersatione. Scimus autem quod edificati parietes non prius tignorum pondus accipiant, nisi a nouitatis sue humore siccentur; ne  si ante pondera quam solidentur accipiant, cunctam simul fabricam ad terram deponant.



CAP. 132.---Quod inexpiabilis sit culpa uenditi mysterii. Ambrosius 

Accepisti pecuniam, et possidebis ex ea agrum, et uineas, et oliueta, et greges, et lepra Naaman applicabit  se in te [adherebit tibi], et semini tuo usque in eternum. uides quia facto auctoris successio damnatur heredis. Inexpiabilis est enim uenditi culpa mysterii, et gratie uindicta celestis transit ad posteros  Denique Moabite, et ceteri non intrabunt in Ecclesiam Dei usque in tertiam et quartam progeniem, tandiu uidelicet  donec culpam  auctorum multiplicis successio generationis aboleret. Sed cum illi, qui in Deum idololatrie errore deliquerunt, in quartam generationem uideantur esse multati, profecto durior uidetur esse sententia, qua Giezi semen usque in eternum pro cupiditate habendi prophetica auctoritate damnatur, presertim cum Dominus noster iehsu Christus per lauacri regenerationem omnibus remissionem dederit peccatorum, nisi ut uitiorum magis quam generis semen intelligas. Sicut enim qui filii promissionis sunt, existimantur in semen bonum, ita etiam qui filii erroris sunt, existimantur in semen malum. Nam et Iudei ex patre diabolo sunt , non utique carnis successione, sed criminis. Ergo omnes cupidi,  omnes auari, Giezi lepram cum diuitiis suis possident, et male quesita mercede non tam patrimonium facultatum, quam thesaurum criminum congregarunt, eterno supplicio et breui fructu.



CAP. 133.---Quod solius nefas ambitus seuerissime damnetur. Gregorius ad Maximum [Maximianum] presumptorem in Salona, cap. 20.

 Licet cetera cuiuspiam talia uite sint merita, ut nichil sit quod ex his sacerdotalibus ualeat ordinationibus obuiare, tamen solius nefas ambitus seuerissima canonum districtione damnatur.



CAP. 134.---Quod non sit consecratio ab excommunicatis celebranda. Idem in eodem cap.

Cognoscimus [Cognouimus] itaque quod, uel subrepta  uel simulata piissimorum principum iussione, dum uita dignus non fueris, te ad sacerdotii ordinem cunctis uenerabilem proripuisse. Quod nos ideo sine ulla hesitatione credimus, quia uitam etatemque tuam non habemus incognitam, ac deinde quia serenissimi Domini imperatoris animum non ignoramus, quod se in causis sacerdotalibus miscere non soleat, ne nostris in aliquo peccatis grauetur. Additur inauditum nefas, quod post interdictionem quoque nostram, que sub excommunicatione tua ordinantiumque te facta est, cesis presbyteris, diaconibus ceteroque clero, manu militari diceris ad medium deductus. Quam rem nos consecrationem dicere nullomodo possumus, quia ab excommunicatis est celebrata. Quia igitur sine ullius exempli  forma uiolasti talem tantamque sacerdotii dignitatem, ut usque dum Dominicis uel responsalis nostri cognouerimus apicibus, quod non subreptitia, sed uera fueris iussione ordinatus, nullatenus tu ordinatoresque tui attrectare quidquam presumatis sacerdotalis officii, nec usque ad rescriptum nostrum, ad cultum uos sacri altaris accedere.



CAP. 135.---Quod non oporteat ordinationes episcoporum diu differri. Ex Chalcedonensi concilio cap. 25.

 Quoniam quidam metropolitanorum  negligunt commissos sibi greges, et ordinationes episcoporum facere differunt, placuit sancte synodo, intra tres menses ordinationes episcoporum celebrari, nisi forte necessitas inexcusabilis  cegerit tempus dilationis extendi [protelari]. Quod si hoc minime fecerit, correctioni ecclesiastice subiacebit. uerumtamen reditus Ecclesie uiduate penes economum eiusdem ecclesie integri reseruentur.



CAP. 136.---Ut archiepiscopus infra tres menses pallium suum ab apostolica sede accipiat, uel dignitate sua careat. Ex decretis Pelagii pape, cap. 1.

 Quoniam quidam metropolitanorum fidem suam, secundum priscam consuetudinem, sancte sedi apostolice exponere detrectantes, usum pallii neque expetunt, neque percipiunt, ac per hoc episcoporum consecratio uiduatis Ecclesiis non sine periculo protelatur, placuit ut quisquis metropolitanus ultra tres menses consecrationis  sue ad fidem suam exponendam, palliumque suscipiendum, ad apostolicam sedem non miserit, commissa sibi careat dignitate, sitque licentia metropolitanis aliis, post secundam et tertiam commonitionem, uiduatis Ecclesiis, cum consilio Romani pontificis ordinando episcopo subuenire. Si uero consecrandi episcopi negligentia prouenerit, ut ultra tres menses Ecclesia uiduata consistat, communione priuetur, quousque aut loco cedat, aut se consecrandum prebere non differat. Quod si ultra quinque menses per suam negligentiam retinuerit uiduatam Ecclesiam, neque ibi, neque alicubi consecrationis donum percipiat, imo metropolitani sui iudicio cedat.



CAP. 137.---Quomodo quis debeat a uicinis prouincia episcopis ordinari. Ex concilio Sardicensi, cap. 5.


 Osius episcopus dixit: Si contigerit in una prouincia, in qua plurimi fuerint episcopi ceteris necessariis rebus occupati, extra prouinciam unum forte remanere episcopum, et populi conuenerint, episcopi uicine prouincie debent illum prius conuenire episcopum, qui in ea prouincia moratur, et ostendere quod populi petant sibi rectorem, et hoc iustum esse, ut et ipsi ueniant, et cum ipso ordinent episcopum. Quod si conuentus litteris tacuerit et dissimulauerit, nichilque rescripserit satisfaciendum esse populis, ueniant ex uicina prouincia episcopi, et ordinent episcopum.



CAP. 138.---Ut episcopus non consecretur sine tribus episcopis. Ex concilio Arelatensi II, cap. 5.


Nullus episcopus sine metropolitani permissu, nec metropolitanus sine tribus episcopis comprouincialibus presumat episcopum ordinare, ita ut alii comprouinciales episcopi admoneantur, ut se suo responso consensisse significent. Quod si inter partes aliqua fuerit dubitatio, maiori numero metropolitanus in electione consentiat.



CAP. 139.---De eodem, et ut archiepiscopus ab omnibus comprouincialibus ordinetur, si fieri potest. Ex epist. Aniceti pape Ecclesiis Gallie directa.

De ordinationibus episcoporum, super quibus nos consulere uoluistis, olim aliis in scriptis predecessoris nostri Anacleti  quedam iam decreta reperimus [uolumen conciliorum sic habet: Olim in  sancti predecessoris nostri Anacleti ordinationibus quedam iam, etc.]. Scimus enim beatissimum Iacobum, qui dicebatur iustus, qui etiam secundum carnem frater Domini nuncupatus est, a Petro, Iacobo, et Ioanne apostolis Hierosolymis episcopum esse ordinatum. Si autem non minus quam a tribus apostolis tantus uir fuit ordinatus, patet profecto eos formam, instituente Domino, tradidisse non minus quam a tribus episcopis, episcopum ordinari debere. Sed crescente numero episcoporum, nisi interuenerit necessitas, debent etiam plures augeri. Si autem archiepiscopus obierit, et alter ordinandus archiepiscopus fuerit, omnes eiusdem prouincie episcopi ad sedem metropolitanam ueniant, ut ab omnibus episcopis eligatur et ordinetur. Oportet  autem ut ipse qui illis omnibus preesse debet, ab illis omnibus eligatur et ordinetur. Reliqui uero comprouinciales episcopi, si necesse fuerit, ceteris consentientibus a tribus, iussu archiepiscopi, consecrari possunt episcopis. Sed melius est, si ipse cum omnibus cum qui dignus est elegerit, et cuncti pariter consecrauerint pontificem [pontifices]. Et licet istud, necessitate cogente, concessum sit, illud tamen quod de archiepiscopi consecratione predictum est atque preceptum, ut omnes uidelicet suffraganci eum ordinent, nullatenus immutari licet, quia qui illis preest, ab omnibus episcopis quibus preest, debet constitui. Sin aliter presumptum fuerit, uiribus carere non dubium est, quia irrita erit eius secus acta ordinatio.



CAP. 140.---De episcopo qui alium uiolenter ordinauit episcopum. Ex epistola Simplicii pape missa Ioanni Rauennati episcopo.


Si quid esses intuitus ad normam ecclesiastice discipline, uel si quid apud te sacerdotalis modestie teneretur, nunquam plectibiles perpetrarentur excessus. A quibus si nullo te paternarum regularum poteras continere precepto, saltem sancte memorie predecessoris tui fueras reuocandus exemplo, qui cum faciendo presbyterum minus deliquisset, inuitum, senserat tamen dignum pro tali usurpatione iudicium. Ubi ista didicisti que in fratrem, et cepiscopum nostrum Gregorium, non electione, sed inuidia perpetrasti? Quem inexcusabili uiolentia pertram  ad te passus es atque uexari, ut ei honorem tantum non pro animi tranquillitate, sed pro amentia sicut dicendum est, irrogares. Neque enim talia fieri potuissent sanitate consilii. Nolumus exaggerare quod gestum est, ne cogamur iudicare quod dignum est. Nam priuilegium meretur amittere, qui permissa sibi abutitur potestate



CAP. 141.---De abiectione eius quem duo presumpserint ordinare episcopi. Ex concilio Arausico I, cap. 21.

 De abiectione eius, quem duo presumpserint ordinare episcopi, in nostris prouinciis placuit de presumptoribus, ut sicubi contigerit duos episcopos tertium consecrare, et ipse et auctores damnabuntur, quo cautius ea que sunt  antiquitus statuta, seruentur.



CAP. 142.---De non ordinandis episcopis per uicos et modicas ciuitates. Ex concilio Sardicensi, cap. 6.

Licentia uero danda non est ordinandi episcopum, aut in uico aliquo, aut in modica ciuitate, cui sufficit unus presbyter, quia non est necesse ibi fieri episcopum, ne uilescat nomen episcopi et auctoritas. Non debent ex alia prouincia inuitati facere episcopum, nisi aut in his ciuitatibus que episcopos habuerunt, aut si qua talis, aut tam populosa est ciuitas, que mereatur habere episcopum. Si omnibus placet? Synodus respondit: Placet.



CAP. 143.---De eadem re. Leonis pape 

Illud sane quod ad sacerdotalem pertinet dignitatem, inter omnia uolumus canonum statuta seruari,  ut non in quibuslibet locis, neque quibuscunque castellis, et ubi antea non fuerunt episcopi consecrentur, cum ubi minores sunt plebes, minoresque conuentus, presbyterorum cura sufficiat; episcopalia autem gubernacula, non nisi maioribus ciuitatibus oportet presidere. Namque sanctorum Patrum diuinitus inspirata decreta uetuerunt ne uiculis et possessionibus uel obscuris, uel solitariis municipiis tribuatur sacerdotale fastigium, et honor cui debent excellentiora committi, ipse sui numerositate uilescat.



CAP. 144.---De Wamba rege Hispanorum, qui contra canones in quadam uillula episcopatum fecerat, quomodo anullatum sit. Ex XII concilio Toletano, cap. 4.

 Maioribus institutis contraire, et sanctorum Patrum decreta conuellere, quid aliud est quam uinculum societatis Christi abrumpere, et usurpate preceptionis [presumptionis] licentia, statum Ecclesie dissipare? Prosequente igitur uenerabili et sanctissimo uiro fratre nostro Stephano, Emeritensis sedis episcopo, res nouelle presumptionis usurpatione sese intulit pertractanda, tanto communionis nostre iudicio conuellenda, quanto et prauitatis uestre noscitur ausu perpetrata. Dixit enim uiolentia principali se impulsum fuisse, ut in monasterio uillule, in qua uenerabile corpus sanctissimi Pigmenii [Pineuii] confessoris debito quiescit honore, nouam episcopalis honoris ordinationem efficeret. Et ideo  quia indiscreto et facillimo assensu, iniustis Wambe principis iussionibus parens nouam et iniustam illic pontificalis sedis prelationem induxit, ubi canonica institutio id fieri omnimoda ratione refellit, predictus idem uir prostratus humi, medicamine nostri precepti, et sibi dari ueniam petit, et quid potissimum fieri oporteat de persona eius qui illic ordinatus fuerat, nostri oris sententia decerni poposcit. Sed quia ueraciter, imo communiter noueramus predictum principem consilio leuitatis agentem, non solum precepisse, ut in predicto loco aliquis episcopus fieret, sed etiam ita eum obstinationibus definisse, ut in suburbio Toletano in ecclesia Pretoriensi sanctorum Petri et Pauli episcopum ordinaret, nec non et in aliis uicis uel uillulis similiter faceret,  ideo pro tam insolenti huiusmodi exstirpationis licentia, quidquid de hac re canonum instituta haberent, in medium proferri precepimus. Tunc hec ordine constituto [in ordine constituta] perlecta sunt. In primis ex Epistola Pauli, ubi Tito discipulo suo, ut episcopos per ciuitates constituere deberet precepit . Item ex concilio Niceno titulo octauo [26, si ut fere fit, capita Sardicensis concilii addantur Niceno], ubi inter cetera precipitur, ut in ciuitate una non uideantur duo episcopi esse. Item ex concilio Laodiceno titulo 7, ubi dicitur: Non oportet in uicis, et in uiculis, uel in uillulis episcopos ordinari, etc. .  Item ex concilio Africe secundo, titulo 5, ubi Felix episcopus Solensitanus [Selemselitanus,  alias Selambinitanus] dixit: Etiam, si hoc placet sanctitati uestre, insinuo, ut dieceses que nunquam episcopos habuerunt, non habeant, diecesis uero que aliquando habuerit, habeat proprium. Secundum hanc autem prosecutionem, sanctitatis uestre est estimare que fieri debeant. Genedius episcopus dixit: Si placet insinuatio fratris, et cepiscopi nostri Felicis ab omnibus confirmetur. Ab omnibus episcopis dictum est: Placet.  Item ex concilio Africe tertio, titulo 42, ubi dicitur ut non accipiat alterum episcopum plebs, que in diecesi semper subiacuit. Epigonius enim episcopus inter cetera sic dixit: Hoc dico, non debere rectorem accipere eam plebem que in diecesi semper subiacuit, nec  unquam proprium episcopum habuit. Quapropter si uniuerso sanctissimo cetui placet, hoc quod prefatus [prosecutus] sum, confirmetur. Aurelius episcopus dixit: Fratris et consacerdotis nostri prosecutioni non obsisto, sed hoc me et fecisse et facturum esse profiteor. Item ex concilio Sardicensi, ubi inter cetera precipitur: Licentia passim danda non est. Si enim subito aut uicus aliquis, aut modica ciuitas, cui satis est unus presbyter, uoluerit sibi episcopum ordinari, ad hoc ut uilescat nomen episcopi, et auctoritas, non debent illi ex alia prouincia inuitati, facere episcopum in quibus locis antea non fuit. Item de sententia eorum qui huiusmodi ordinationes faciunt, uel de his qui contra hec canonum instituta  ordinantur, ex concilio Tauritano titulo secundo, ubi dicit: Gestorum quoque seriem [serie] conscribi placuit ad perpetem disciplinam, que circa Octauium, Ursionem, Remigium, ad Trefe [ac Triferium] episcopum synodus sancta decreuit, qui in usurpationem quamdam de ordinatione sacerdotum ad inuidiam uocabantur, quod ita his uidetur indultum ut de cetero hac auctoritate commoniti nichil usurpare conentur. Siquidem se ab hac causa tali excusatione defenderint, qua dicerent prius se non esse conuentos. Proinde iudicauit synodus sancta, ut si quis ex hoc fecerit contra instituta maiorum, sciat is qui ordinatus fuerit sacerdotis se honore priuandum, et ille qui ordinauerit auctoritatem se in ordinationibus, uel in conciliis minime  retenturum. Non solum autem circa memoratum episcopum hec sententia preualebit, sed et circa omnes simili errore deceptos, qui ordinationes huiusmodi perpetrarunt. His ergo fortissimis regulis effectum pii opponentes in communi definitione elegimus, ut in loco uillule supradicte deinceps sedes episcopalis non maneat, neque illic episcopus ultra constituendus existat. Hic tamen Conuildus qui contra maiorum decreta illic uidetur institutus fuisse episcopus, nulla canonum erit ad condemnationem sui sententia ulciscendus, quia non ambitione, sed principis impulsione constitit ordinatus. Ideo hoc illi remedium humanitatis concedimus, ut in sedem aliam decedentis cuiuslibet episcopi traducatur [transferatur], et predictus locus sub monastica  deinceps institutione mansurus, non episcopali ultra priuilegio fretus, sed sub abbatis regimine sicut hucusque fuit, erit modis omnibus mancipandus. Iam uero [de cetero] decreto generale ponentes [ponamus] edictum: Si quis contra canonum interdicta uenire conatus fuerit, ut in locis illis episcopum eligat fieri, ubi episcopus nunquam fuit, anathema in conspectu Dei omnipotentis [anathema sit in conspectu Dei omnipotentis] incurrat. Et insuper tam ordinator quam ordinatus gradum sui honoris perdat, qui non solum antiquorum Patrum decreta, sed apostolica ausus est conuellere instituta.



CAP. 145.---Ut plebs que nunquam habuit episcopum, nisi ex consensu non habeat. Ex concilio Africano, cap. 61 .


Placuit et illud, ut plebes que nunquam habuerunt proprios episcopos, nisi ex concilio plenario uniuscuiusque prouincie et primati [primatus], atque consensu eius ad cuius diecesim eadem Ecclesia pertinebat, decretum fuerit, minime accipiant.



CAP. 146.---Ut nequaquam in duos metropolitanos prouincia diuidatur. Ex Chalcedonensi conc., cap. 12.

Peruenit ad nos quod quidam preter ecclesiastica statuta facientes conuolarunt ad potestates, et per pragmaticam formam in duo unam prouinciam diuiserunt, ita ut ex hoc facto duo metropolitani esse uideantur in una prouincia. Statuit sancta synodus  de reliquo nichil ab episcopis tale tentari, alioquin qui hoc adnisus fuerit, amissioni gradus proprii subiacebit. Quecunque uero ciuitates litteris imperialibus metropolitani nominis honore subnixe sunt, honore tantummodo perfruantur, et qui Ecclesiam eius gubernat episcopus, saluis scilicet uere metropoli priuilegiis suis [Editio secunda sic habet: Priuilegio metropolitani episcopi iure proprio reseruato].



CAP. 147.---De illis qui non sunt recepti ab his ad quos sunt ordinati. Ex Ancyrano concilio, c. 17.

 Si qui episcopi ordinati sunt, nec recepti ab illa parecia in qua fuerant denominati, uoluerintque alias occupare parecias, et uim presulibus earum inferre, seditiones aduersus  eos excitando, hos abiici placuit. Quod si uoluerint in presbyterii ordine, ubi prius fuerant, ut presbyteri residere, non abiiciantur propria dignitate. Si autem seditiones commouerint ibidem constitutis episcopis, presbyterii quoque honor talibus auferatur, fiantque damnatione notabiles [nobiles].



CAP. 148.---De episcopo qui Ecclesiam ad quam ordinatus est adire neglexerit. Ex conc. Antioch., cap. 17.

 Si quis episcopus per manus impositionem episcopatum acceperit, et sibi commissum ministerium subire neglexerit, neo acquieuerit ire ad Ecclesiam sibi commissam, hunc oportet communione priuari, donec acceperit coactus officium, aut certe de eo aliquid integra decreuerit  eiusdem prouincie synodus sacerdotum.



CAP. 149.---De episcopo qui non susceperit officium sibi commissum. Ex concilio Arelatensi, c. 16.

Si quis episcopus non susceperit officium sibi commissum, hic communione priuetur, quoadusque consentiat, obedientie se commendans. Si uero perrexerit, nec receptus fuerit, non pro malitia populi, ipse quidem maneat episcopus, clerici uero ciuitatis communione priuentur, quod in erudiendo inobedientes populos diligentes non fuerint [quod erudiendis inobedientes populis non fuerint].



CAP. 150.---De episcopo uacante qui ecclesiam uacantem inuaserit. Ex concilio Antiocheno, cap. 16.

 Si quis episcopus uacans in Ecclesiam non habentem episcopum subripiens  populos, sine consilio integri ordinis irruerit, etiamsi populus quem seduxit desideret illum, alienum eum ab Ecclesia esse oportet. Integrum autem et perfectum concilium dicimus illud, cui metropolitanus episcopus interfuerit.



CAP. 151.---De episcopo ordinato per contentionem populi. Ex concilio Aurelianensi, cap. 10 .

Si quis ordinatus episcopus, per contentionem populi, aut pro aliqua ratione, et non pro sua culpa in parecia, que ei data fuerat, receptus non fuerit, hunc oportet honorem sacerdotii tantummodo contingere, ita ut de rebus Ecclesie, in quam uenit, sibi nichil presumat. Sustineat autem quidquid de eo sanctum concilium iudicauerit.



CAP. 152.---De his qui promouentur ad episcopatum et non recipiuntur. Ex Antiocheno conc., cap. 18.


 Si quis episcopus ordinatus ad pareciam minime, cui electus est, accesserit, non suo uitio, sed quod eum aut populus uetet, aut propter aliam causam, non tamen eius uitio perpetratam: hic et honoris sit et ministerii particeps, dummodo nichil molestus Ecclesie rebus assistat, ubi ministrare cognoscitur; quem etiam obseruare conueniet quidquid synodus perfecta prouincie iudicando decreuerit.



CAP. 153.---Quod auctoritas generalium conciliorum congregandorum apostolice sedi priuata potestate commissa sit. Isidorus cap. 8.

Synodorum uero congregandarum auctoritas apostolice sedi priuata commissa est potestate, nec  ullam synodum generalem ratam esse legimus, que eius non fuerit auctoritate congregata, uel fulta. Hec auctoritas testatur canonica, hec historia ecclesiastica roborat, hec sancti Patres confirmant.



CAP. 154.---De synodis, quo tempore sint habende. Ex concilio Antiocheno, cap. 20.

 Propter utilitates ecclesiasticas et absolutiones earum rerum que dubitationem controuersiamque recipiunt, optime placuit ut per singulas quasque prouincias, bis in anno episcoporum concilia celebrentur. Semel quidem, post tertiam septimanam festi paschalis, ita ut in quarta septimana que consequitur, id est medio temporis inter Pascha et Pentecosten  conueniat synodus, metropolitano comprouinciales episcopos admonente. Secunda uero synodus fiat Idibus Octobris, id est quinto decimo die mensis Octobris, quem Hyperbereteum Greci nominant. In ipsis autem conciliis adsint presbyteri et diaconi, et omnes qui se lesos existimant, et synodi experiantur examen. Nullis licet celebrare apud se concilia, preter eos, quibus metropolitana iura uidentur esse commissa.



CAP. 155.---De synodo congreganda. Ex concilio Aruernensi, cap. 21 [16].

Peractis omnibus que ad correptionem nostri ordinis in hoc concilio promulgata sunt, placuit definire, ut omni anno ad peragendum celebritatem  concilii in metropolitana sede, tempore quo principis uel metropolitani electio definierit, deuotis semper animorum studiis conferamus; nec quibuslibet requisitis occasionibus dissentiamus, sed in preparato die quo indictum fuerit, adunatis in metropolitana sede omnibus prouincie pontificibus, concilium Deo presule celebretur. Quisquis autem episcoporum  de peragendo se concilio absentauerit, per unius anni spatium erit communione plectendus. Quod si deinceps absque celebratione concilii unius anni metas transierit, omnium in communione pontificum eiusdem prouincie sententiam obnoxius retinebit, id est ut si nulla se impediente principis potestate, uel infirmitate, aut ineuitabili causa, sed solius proprie  uoluntatis libitu, sese ad celebrandum concilium non collegerit.



CAP. 156.---De archiepiscopo qui tempore pacis ultra biennium synodum annuntiare neglexerit. Ex concilio Meldensi, cap. 3.

Quod si intra biennium diuinitus temporum tranquillitate concessa, monentibus [admonitis] comprouincialibus, a metropolitano synodus indicta non fuerit, et metropolitanus ipse prouocationes tardauerit, anno integro missam facere non presumat. Quod si et uocati et non corporali infirmitate detenti, adesse sua abusione despexerint, simili sententie, subiacebunt.



CAP. 157.---De episcopis ad synodum uocatis, si uenire contemnant. Ex concilio Laodicensi, cap. 40.

 Quod non oporteat episcopos  ad synodum uocatos omnino contemnere, sed protinus ire, et docere uel discere ea que ad correctionem Ecclesie uel reliquarum pertinent rerum. Seipsum uero accusabit, qui contempserit, nisi forte per egritudinem ire non possit.



CAP. 158.---Quales epistole a metropolitano sint dirigende. Ex concilio Tarraconensi, cap. 13.

 Epistole tales per fratres sunt a metropolitano dirigende, ut non solum de cathedralibus ecclesie presbyteris, uerum etiam de diecesanis ad concilium trahant, et aliquos de filiis Ecclesie secularium secum adducere studeant.



CAP. 159.---Quibus ex causis episcopi ad synodum uocati abesse possint. Ex concilio Agathensi,  cap. 35.

Si metropolitanus episcopus ad comprouinciales episcopos epistolas direxerit, in quibus eos aut ad ordinationem alicuius fratris, aut ad synodum inuitet, postpositis omnibus, excepta graui infirmitate corporis, aut preceptione regia, ad constitutam diem adesse non differant. Quod si defuerint, sicut prisca canonum precepit auctoritas, usque ad proximam synodum caritate fratrum, et Ecclesie communioxe priuentur.



CAP. 160.---De episcopo qui in synodo adesse neglexerit. Ex conc. Spalensi, cap. 10 .

 Si quis autem episcoporum synodo adesse neglexerit, aut cetum fratrum,  antequam concilium dissoluatur crediderit deserendum, alienum se a fratrum communione agnoscat, nec eum recipi liceat, nisi in sequenti synodo fuerit absolutus.



CAP. 161.---De episcopis, qui per infirmitatem ad synodum uenire non poterunt. Ex decretis Felicis pape, capitulo 11.

 Quod si egrotans fuerit episcopus, aut aliqua eum grauis necessitas detinuerit, pro se legatum ad synodum mittat, suscepturus salua fidei ueritate quidquid synodus statuerit.



CAP. 162.---De episcopis ad synodum uocatis, et uenire, uel missos suos mittere dedignantibus. De synodo ad Altheim habito, cap. 11.

Placuit sancte synodo episcopos, qui uocati de  Saxonia ad sanctum concilium non uenerunt, nec secundum canones sacros missos suos uel uicarios direxerunt, graui increpatione obiurgare, et pro culpa inobedientie increpare. Unde iterum eos fraterna caritate ad condictum concilium inuitamus et uocamus. Quod si et hoc  pro nichilo duxerint, iustamque rationem inobedientie sue detrectauerint; apostolica auctoritate interdicit eis sanctus Petrus, et sancti Petri pape missus, una cum sancta synodo missas celebrare, quoadusque Romam ueniant, et coram papa [et] sancta Ecclesia dignam reddiderint rationem.



CAP. 163.---Concilium uniuersale nonnisi necessitate faciendum. Ex concilio Africano, cap. 42 .

Placuit ut non sit ultra fatigandis fratribus uniuersalis  necessitas, sed quoties exegerit causa communis, id est si totius Africe undecunque ad hanc sedem de hac re date littere fuerint, congregandam esse synodum in ea prouincia, ubi opportunitas persuaserit. Cause autem que communes non sunt, in suis prouinciis iudicentur.



CAP. 164.---Ut episcopi posteriores se prioribus suis non preferant. Ex epistola Lucii pape occidentalibus missa.

Episcopi uero per singulas prouincias obseruent, ne posteriores se prioribus suis preferant, nec eis inconsultis, nisi quantum ad propriam pertinet parochiam, aliquid agant, sed omnes de communibus eorum causis consonam sententiam proferant et determinent, quoniam aliter acte nullas uires habebunt,  nec ecclesiastice reputabuntur.



CAP. 165.---Ut episcopi sui ordinis tempus obseruent, alter alteri honorem prebens. Ex concilio Cabilonensi, cap. 6.

 Item placuit ut conseruato metropolitani episcopi primatu, ceteri episcoporum secundum sue ordinationis tempus alius alii sedendi [sedenti] deferat locum, qui posterius ordinati sunt prioribus se non audeant anteferre.



CAP. 166.---Ut episcopi posterius ordinati prioribus suis anteferre se non audeant. Ex concilio Africano, cap. 53 .

ualentinianus episcopus dixit: Si permittit bonum patientie uestre, prosequor ea que preterito tempore in Ecclesia Carthaginensi gesta sunt, et  subscriptionibus fratrum firmata claruerunt, etiam nos seruaturos esse profiteor. Sed illic scimus inuiolate semper mansisse ecclesiasticam disciplinam, ita ut nullus fratrum prioribus suis se aliquando auderet anteponere, sed officiis caritatis id semper exhibitum est prioribus, quod ab insequentibus gratanter semper acciperetur.



CAP. 167.---De rebus dubiis in conciliis episcoporum emergentibus. Ex epistola Bonifacii pape ad episcopos Gallie.

 Si inter episcopos eiusdem concilii dubitatio emerserit de ecclesiastico iure uel de aliis negotiis, primum metropolitanus eorum cum aliis quibusdam in concilio considerans rem uidelicet diiudicet, et si non acquiescat utraque  pars iudicatis, tunc primas regionis inter ipsos audiatur, et quod ecclesiasticis canonibus et legibus nostris consentaneum sit, hoc definiat; et nulla pars calculo eius contradicere ualeat.



CAP. 168.---Ut episcopi in synodo residentes que ad commendationem [emendationem] uite pertinent primum emendent. Ex concilio Auernensi, cap. 1.

In primis placuit ut quoties secundum statuta Patrum sancta synodus congregatur, nullus episcoporum aliquam prius causam suggerere audeat, quam ea que ad emendationem uite, ad seueritatem regule, ad anime remedia, pertinent, fiant.



CAP. 169.---De metropolitano, si comprouincialem episcopum in sua causa audire distulerit. Ex decretis Alexandri pape.

Si metropolitanus a quocunque comprouinciali  episcopo [bis] fuerit in causa propria appellatus, et cum audire distulerit, in proxima synodo negotii sui habebit licentiam exercendi, et quidquid propter iustitiam a comprouincialibus suis fuerit statutum, debet custodiri.



CAP. 170.---Ut episcopi iusta iudicia semper diiudicent. Ex conc. Remensi, cap. 19.

Ut episcopi et iudices discernant iudicia, quia sunt quedam iudicanda modo, quedam Dei iudicio reseruanda. Scriptum est: Nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium, et tunc laus erit unicuique a Deo . Et illius memores sint: In quo iudicio iudicaueritis, iudicabimini et uos .



CAP. 171.---Ut canonum statuta ab omnibus rite custodiantur, et nullus ex suo sensu iudicare presumat. Ex concilio Meldensi, cap. 11.


Canonum statuta sine preiudicio ab omnibus rite custodiantur, et nemo in actionibus uel in iudiciis ecclesiasticis suo sensu, sed eorum auctoritate ducatur. In exponendis etiam uel predicandis diuinis Scripturis, sanctorum catholicorum Patrum et probatissimorum sensum quisque sequatur, in quorum scriptis, ut dicit beatus Hieronymus, fidei ueritas non uacillat .



CAP. 172.---De dissidentibus episcopis. Ex Carthaginensi conc. Iu, c. 25.

 Dissidentes episcopos, si non timor Dei, uel synodus reconciliet.



CAP. 173.---Ut nullus episcopus plebes alienas usurpet. Ex concilio Carthaginensi, cap. 19.


Placuit ut a nullo episcopo usurpentur plebes aliene, nec aliquis episcoporum supergrediatur in diecesim collegam suum.



CAP. 174.---Ut nullus metropolitanus uel primas aliquid agat de clericis uel pareciis comprouincialium episcoporum, nec de causis eorum, sine eorum consilio omnium. Ex epistola Calixti pape episcopis per Gallias constitutis missa.

De cetero, fratres, saluo in omnibus Romane Ecclesie priuilegio, nullus metropolitanus absque ceterorum omnium comprouincialium episcoporum instantia, aliquorum audiat causas, quia irrite erunt aliter acte quam in conspectu eorum omnium uentilate. Et si ipse fecerit, cerceatur a fratribus.



CAP. 175.---De diecesi per triginta annos possessa. Ex concilio Wormatiensi, cap. 23 .


 Quicunque episcopus alterius episcopi diecesim per triginta annos sine aliqua interpellatione possederit, quamuis [quia], secundum ius legis, eius iudicatur [uidetur] esse diecesis, admittenda non est contra eum actio reposcendi, sed hoc intra unam parochiam [prouinciam], extra uero nullo modo, ne dum diecesis defenditur, prouinciarum termini confundantur.



CAP. 176.---Ut episcopi qui negligunt loca sua, a uicinis episcopis ut se corrigant, admoneantur. Ex concilio Africano, cap. 75 .

  Item placuit ut quicunque episcopi negligunt loca ad suam cathedram pertinentia in catholicam unitatem lucrari, conueniantur a diligentibus Deum uicinis episcopis, ut id agere non morentur. Quod si intra sex menses a die conuentionis non effecerint, qui potuerit ea lucrari, ad ipsum pertineant, et ita sane, ut si ille ad quem pertinuisse uidebantur probare potuerit, magis illius electam negligentiam ab hereticis, ut impune ibi sint, et diligentiam suam preuentam, ut eo modo eius cura sollicitior uetaretur, cum hoc iudices episcopi cognouerint, sue cathedre loca restituant. Sane si episcopi inter quos causa uersatur diuersarum sunt prouinciarum, ille primus diiudicet in cuius prouincia est locus de quo contenditur. Si  autem ex communi placito uicinos iudices elegerint, aut unus eligatur aut tres, et si tres elegerint, aut omnium sententiam sequantur, aut duorum.



CAP. 177.---De episcopis qui contendunt de parochiis. Ex eodem cap. 71 .

 Placuit, ut quincunque episcopi plebes quas ad suam cathedra estimant pertinere non ita repetunt, ut causas suas episcopis iudicantibus agant, sed si alio renitente [retinente] irruerint, siue uolentibus sine nolentibus plebibus, cause sue detrimentum patiantur. Et quicunque hoc iam fecerunt, si nondum est inter episcopos finita contentio, sed adhuc inde contendunt, inde ille discedat, quem constiterit pretermissis iudiciis  ecclesiasticis irruisse. Nec sibi quisquam blandiatur, si a primate, ut retineat, litteras impetrarit. Sed siue habeat litteras, siue non habeat, conueniat eam qui tenet, et eius litteras accipiat, ut eum appareat pacifice tenuisse Ecclesiam ad se pertinentem. Si autem ille aliquam questionem retulerit, per episcopos iudices causa finiatur, siue quos ipsi uicinos ex consensu delegerint.



CAP. 178.---Ut in altera parochia clericus alterius diecesis nullatenus ordinetur. Ex concilio Antiocheno, cap. 22.

 Episcopus alienam ciuitatem, que non est illi subiecta, non adeat; nec ad possessionem accedat que ad cum non pertinet, nec ordinationem ibi facere presumat,  nisi forte cum concilio et uoluntate regionis episcopi. Si quis autem tale aliquid facere tentauerit, irrita eius sit ordinatio, et ipse cerceatur a synodo.



CAP. 179.---Ut nullo modo de una parecia ad aliam episcopus transeat. Ex eodem cap. 21.

 Episcopus ab alia parecia nequaquam migret ad aliam, nec sponte sua prorsus insiliens, nec ui coactus a populis, nec ab episcopis necessitate compulsus. Maneat autem in Ecclesia quam primitus a Deo sortitus est, nec inde transmigret, secundum pristinum terminum de hac re constitutum.



CAP. 180.---De presumptione aliene diecesis. Ex epistola Bonifacii pape.

Si quis episcopus non rogatus de alia prouincia  in aliam uenerit, presumptione irruens ad ordinationem et constitutionem clericorum, et ad ea que ad illum non pertinent importunus existat, uacua sint et inania omnia que ab eo fuerint constituta. Ipse autem increpatione digna excommunicetur, et abominetur a sancto concilio.



CAP. 181.---Ut ab episcopis aliena parecia minime peruadatur. Ex canonibus apostolorum, titulo 14 

Episcopo non licere alienam pareciam propria relicta peruadere, licet cogatur a plurimis, nisi forte queuis eum rationabilis causa compellat, tanquam qui possit ibidem constitutis plus lucri conferre, et  in causa religionis aliquid profecto prospicere, et hoc non a semetipso pertentet, sed multorum episcoporum iudicio, et maxima supplicatione perficiat.



CAP. 182.---De eadem re, et causa eius. Ex epistola II Euaristi pape fratribus per Egyptum directa, cap. 4.

Sacerdotes uero uice Christi legatione funguntur in Ecclesia, et sicut ei sua coniuncta est sponsa, id est, Ecclesia, sic episcopis iunguntur Ecclesie, unicuique pro portione sua. Et sicut uir non debet uxorem suam negligere, sed diligere, et caste custodire, et amare atque prudenter regere, ita et episcopus debet Ecclesiam suam. Et uelut uxor que sub manu est uiri obedire debet uiro suo, eumque amare et diligere, potius etiam Ecclesia episcopo  suo in omnibus obedire, eumque amare et diligere ut animam suam debet, quia illud fit carnaliter, istud spiritualiter. Et sicut uir non debet adulterare uxorem suam, ita nec episcopus Ecclesiam suam, id est, ut illam dimittat ad quam consecratus est, absque ineuitabili necessitate, et apostolica uel regulari immutatione, et alteri se ambitus causa coniungat. Et sicut uxori non licet dimittere uirum suum, ut alteri  se matrimonio societ, et eum adulteret, licet fornicatus sit uir eius, sed, iuxta Apostolum, aut uiro suo debet reconciliari, aut manere innupta , ita Ecclesie non licet dimittere uirum [episcopum] suum, aut ab eo segregari, ut alterum eo uiuente accipiat, sed aut ipsum habeat, aut innupta mancat, id est, ne alterum  episcopo suo uiuente accipiat, ut fornicationis aut adulterii crimen incurrat. Nam si adulterata fuerit, id est, si se alteri episcopo iunxerit, aut super se alterum episcopum addiderit, aut esse fecerit uel desiderauerit, per acerrimam penitentiam, aut suo reconcilietur episcopo, aut innupta permaneat.



CAP. 183.---De licita mutatione episcoporum causa communis utilitatis. Ex epistola Anteri pape episcopis per Beticam atque Toletanam prouincias constitutis missa, cap. 14.

 De mutatione ergo episcoporum, unde sanctam sedem apostolicam consulere uoluistis, scitote etiam communi utilitate atque necessitate fieri licere, sed non libitu cuiusquam aut dominatione. Petrus sanctus magister [noster]  et princeps apostolorum de Antiochia, utilitatis causa, translatus est Romam, ut ibidem potius proficere posset. Eusebius quoque de quadam parua ciuitate apostolica auctoritate translatus est Alexandriam  . Similiter Felix de ciuitate in qua ordinatus erat electione ciuium, propter doctrinam et bonam uitam quam habebat, communi episcoporum et reliquorum sacerdotum ac populorum consilio, translatus est Ephesum. Non enim transit de ciuitate ad ciuitatem, qui non suo libitu aut ambitu hoc facit, sed utilitate quadam, aut necessitate aliorum, hortatu et consilio potiorum; nec transfertur de minori ciuitate ad maiorem, qui hoc non ambitu uel proprie uoluntate facit; sed aut ui  propria sede pulsus, aut necessitate coactus, aut utilitate loci uel populi non superbe, sed humiliter, ab aliis translatus, et inthronizatus est, quia homo uidet in facie, Deus autem in corde . Et Dominus per Prophetam loquitur dicens: Dominus scit cogitationes hominum, quoniam uane sunt . Non ergo mutat sedem, qui non mutat mentem. Non mutat ciuitatem, qui non sua sponte, sed consilio et electione aliorum mutat. Non ergo migrat de ciuitate ad ciuitatem, qui non auaritie causa sponte dimittit suam: sed  aut pulsus a sua, aut necessitate coactus, uel electione uel exhortatione sacerdotum et populorum translatus est ad alteram ciuitatem. Nam sicut episcopi habent potestatem ordinare regulariter episcopos  et reliquos sacerdotes, sic quoties utilitas aut necessitas exposcerit, supradicto modo et mutare, et inthronizare potestatem habent.



CAP. 184.---Quod non licet episcopo relicta sua ciuitate ad aliam transire. Ex canone 6 apostolorum.

 Episcopus autem uxorem propriam nequaquam sub obtenu religionis abiiciat; si uero reiecerit, excommunicetur; sed si perseuerauerit, deiiciatur.



CAP. 185.---De eadem re. Ex concilio Sardicensi, cap. 1.

Osius episcopus dixit: Non minus mala consuetudo, quam perniciosa corruptela funditus eradicanda  est, ne cui liceat episcopo de ciuitate sua ad aliam transire ciuitatem. Manifesta enim est causa, pro qua re hoc facere tentat, cum nullus in hac re inuentus est episcopus qui de maiori ciuitate ad minorem transiret. Unde apparet auaritie ardore eos inflammari, et ambitioni seruire, ut dominationes agant. Si omnibus placet, huiusmodi pernicies seuerius et austerius iudicetur, ut nec laicam communionem habeat, qui talis est. Responderunt uniuersi: Placet.



CAP. 186.---Quod liceat episcopo, si in Ecclesia persecutionem sustinuerit, ad aliam confugere. Ex decretis Calixti pape per Galliam episcopis missis.

Si quis episcopus persecutus in sua fuerit Ecclesia, fugiendum est illi ad alteram, eique sociandum  [solatiandum, alias associandus], dicente Domino: Si persecuti uos fuerint in una ciuitate, fugite in aliam . Si autem utilitatis causa fuerit mutandum, non per se hoc agat, sed fratribus inuitantibus, et auctoritate huius sancte sedis faciat, non ambitus causa, sed utilitatis.



CAP. 187.---De episcopo qui principalem ecclesie sue cathedram neglexerit. Ex concilio Rothomagensi, cap. 6.

Ut non liceat episcopo principalem cathedram sue parecie negligere, et aliam ecclesiam in sua diecesi magis frequentare.



CAP. 188.---De eadem re diligentius. Ex concilio Sardicensi, cap. 15.

 Osius episcopus dixit quia nichil pretermitti oportet. Sunt quidam fratres et cepiscopi qui non  in ea ciuitate resident, in qua uidentur esse episcopi constituti, quo uel paruam rem illic habeant, alibi autem idonea predia habere noscuntur, uel affectione proximorum, quibus indulgeant. Hactenus permitti eis oportet ut accedant ad possessiones suas, et disponant, uel ordinent fructum laboris sui, ut post quatuor dominicos dies, id est, post tres hebdomadas, si morari necesse est, in suis potius fundis morentur, aut si est proxima ciuitas in qua est presbyter, nisi ad ecclesiam uideantur facere diem Dominicum, illuc accedant, ut neque res domestice per absentiam eorum detrimentum sustineant, et ut non frequenter ueniendo ad ciuitatem in qua episcopus moratur, suspicionem iactantie et ambitionis euadant. Uniuersi dixerunt placere  sibi.



CAP. 189.---Ut episcopus singulis annis pareciam suam circumeat. Ex concilio Spalensi, cap. 4.

Ut singulis annis quisque episcopus pareciam suam circumeat, populumque confirmet ac doceat, et ea que uitanda sunt prohibeat, et ea que agenda sunt utiliter agere studeat.



CAP. 190.---De episcopis qui raro aut nunquam per se plebes sibi commissas uisitant. Ex concilio Meldensi, cap. 5.

Ut episcopi, qui plebes sibi creditas aut raro aut nunquam per seipsos uisitant, iuxta ordinem euangelicum, et apostolicum atque ecclesiasticum, cum  Dominus Ezechieli dicat: Speculatorem dedi te domui Isrel, et audies ex ore meo uerbum, et annunties eis ex me, etc. , a comprouincialibus episcopis acrius cerceantur [corripiantur].



CAP. 191.---Ut episcopi presbyteros suos de ministeriis eorum diligenter discutiant. Ex concilio Bracarensi, cap. 2 .

 Placuit nobis atque conuenit ut episcopi per singulas ecclesias et dieceses euntes, primum discutiant clericos quomodo ordinem teneant baptismi, uel missarum, et qualiter queque officia in ecclesia peragant, et si recte quidem inuenerint, Deo gratias; si uero minime, docere debent ignaros.



CAP. 192.---Ut episcopi cum paucis parecias suas circumeant. Ex concilio Toletano, cap. 5.

 Cum episcopus suam diecesim uisitat, nulli pre multitudine onerosus existat, nec unquam quinquagenarium numerum euectionis excedat, nec amplius quam una die per unamquamque basilicam remorandi licentiam habeat.



CAP. 193.---Si episcopus pareciam suam uisitare nequiuerit, uiros probabilis uite pro se mittat. Ex eodem, cap. 6.

Quod si episcopus languore detentus, aut aliis occupationibus implicatus, uisitationem dieceseos explere nequiuerit, presbyteros probabilis uite, aut diaconos mittat, qui redditus basilicarum et reparationes, et ministrantium uitam inquirant.



CAP. 194.---Qualem ministrum iuxta se episcopus habere debeat. Ex concilio Meldensi, cap. 3.

 Ut quisquis [forte, quisque] episcopus talem iuxta se pro uiribus habere decertet, qui iuxta sincerissimum et purissimum sensum catholicorum Patrum, fide et obseruatione mandatorum Dei, seu et predicationis doctrina, presbyteros plebium assidue instruat, et informet, ne domus Dei uiui  sine lucerna uerbi diuini remaneat. Sed et eisdem talis existat, quem amor pecunie non uexet, aut reprobi mores et conuersatio reprehensibilis contemptibilem reddat. Hinc est quod cum Moyses, querelam in conspectu Dei poneret, non se posse portare tantum onus quod ei fuerat impositum, audiuit a Domino: Congrega mihi septuaginta uiros de senioribus Isrel, quos tu nosti quod senes populi sint,  ac magistri; et auferam de spiritu tuo, tradamque eis ut sustentent tecum onus populi, et non tu solus graueris . Quid in Moyse nisi summum sacerdotium? quid in septuaginta uiris, nisi presbyteros accipimus? Quod autem Dominus aufert de spiritu Moysi, traditque eis, patenter ostendit quia hi qui ab episcopo in conspectu Dei uocati sunt, ut secum onus populi sustentent, eadem uelle et impertito sibi honore totis uiribus cooperari debent. Hoc enim significat, quod non alium, sed eiusdem Moysi spiritum accipiunt.



CAP. 195.---Ne episcopus laicum sibi ponat uicarium. Ex concilio Bracarensi, cap. 9.

Noua actione didicimus quosdam ex nostro collegio, contra mores ecclesiasticos, laicos habere in  rebus diuinis constitutos economos. Proinde pariter tractantes, elegimus ut unusquisque nostrum, secundum Chalcedonensium Patrum decreta, economum ex proprio clero sibi constituat. Indecorum est namque laicum esse uicarium episcopi, et seculares in ecclesia iudicare. In uno enim eodemque officio non debet dispar esse professio. Quod etiam in lege diuina prohibetur, dicente Moyse: Non arabis in boue simul et asino , quod est, homines diuerse professionis officio uno non sociabis. Unde oportet nos et diuinis libris, et sanctorum Patrum obedire preceptis, constituentes ut hi qui administrationibus ecclesie pontificibus sociantur, discrepare non debeant nec professione, nec habitu, nec coherere et coniungi possunt, quibus studia et  uota diuersa sunt. Si quis autem episcopus [post] ecclesiasticam rem ad laicalem procurationem administrandam elegerit, aut sine testimonio economi gubernandam crediderit, uerum et contemptor canonum et fraudator ecclesiasticarum rerum, non solum Christo de rebus pauperum iudicabitur reus, sed etiam ex concilio manebit obnoxius.



CAP. 196.---Ut in circuitione episcopi omnes qui sunt in parecia matricum ecclesiarum, exceptis infirmis, ad synodum eius uenire debeant. Ex concilio Rothomagensi, cap. 11.

Cum episcopus suam diecesim circuit; archidiaconus uel archipresbyter cum preire debet, uno aut duobus diebus ad [per] parecias quas uisitaturus est, et conuocata plebe, annuntiare debet proprii passoris  aduentum, et ut omnes exceptis infirmis ad eius synodum die denominata impretermisse occurrant, et omnimodis ex auctoritate sanctorum canonum precipere, et minaciter denuntiare debet, quod si quis absque graui necessitate defuerit, procul dubio a communione Christiana sit repellendus. Deinde adscitis secum presbyteris qui in illo loco seruitium debent exhibere episcopo, quidquid de minoribus et leuioribus causis corrigere potest, emendare satagat, ut pontifex ueniens nequaquam in facilioribus negotiis fatigetur, aut sibi immorari amplius necesse sit ibi, quam expensa sufficiat. Ait enim dominus ad Moysen de huiusmodi cooperatoribus: Ut tecum, inquit, sustentent onus populi, et non tu solus graueris . Et beatus Ioannes Baptista  aduentum Domini precucurrit predicando dicens: Penitentiam agite, etc. ; et idem: Parate uiam Domini . Siquidem episcopus uicem Christi agere uidetur, et ideo cum gaudio et timore, et summa reuerentia, a plebibus sibi subiectis suscipiendus est, ut illis cum laude dicatur, quod Apostolus discipulis dicit: Testimonium, inquit, uobis perhibeo, quod ita suscepistis me, sicut angelum Dei, sicut Dominum nostrum Iesum .



CAP. 197.---Ut episcopi libros gentilium non legant. Ex conc. Carth. Iu, cap. 16.

 Ut episcopi libros gentilium non legant, hereticorum autem pro necessitate et tempore.



CAP. 198.---Ut episcopi prout uulgus intelligere possit, secundum proprietatem communis lingue illorum predicationem temperent. Ex concilio Remensi, cap. 11 .


Ut episcopi sermones et homilias sanctorum Patrum, prout omnes intelligere possint, secundum proprietatem communis lingue, predicare studeant.



CAP. 199.---Reprehensio episcopi in pulpito paganos libros exponentis. Ex registro Gregorii ad Desiderium episcopum, cap. 180 .

 Cum multa nobis bona de uestris fuissent studiis nuntiata, ita cordi nostro est nata letitia, ut negare ea que sibi fraternitas uestra concedenda poposcerat minime pateremur. Sed post hec uenit ad nos, quod sine uerecundia  memorare non possumus, fraternitatem tuam grammaticam, et illa difficiliora quibusdam exponere. Quam rem ita moleste suscepimus, ac sumus uehementius aspernati, ut ea que prius dicta fuerant in gemitum et tristitiam uerteremus, quia in uno ore cum Iouis laudibus Christi laudes esse non possunt. Et quam graue nefandumque sit episcopos canere quod nec laico religioso conueniat, considera. Et quamuis dilectissimus filius noster Candidus presbyter postmodum ueniens, hac de re subtiliter requisitus, negauerit atque uos conatus fuerit excusare, de nostro tamen adhuc animo non recessit, quia quantum exsecrabile est hoc de sacerdote narrari, tanto utrum ita necne sit, districta et ueraci oportet satisfactione cognosci. Unde, si fieri potest,  hec euidenter que ad nos perlata sunt inquirere satagemus, ut si falsa esse claruerit, neque nugis et secularibus litteris studere constiterit, et Deo nostro gratias agamus, qui cor uestrum maculari blasphemiis nefandorum laudibus non permisit, et de concedendis que poscitis securi iam et sine aliqua dubitatione tractemus.



CAP. 200.---Quantum discrimen immineat pastoribus qui ueritatem Christi predicare negligunt. Ex decretis Marci pape episc. Aegyp. missis.

ue enim erit nobis, qui huius ministerii onus susceptum habemus, si ueritatem Saluatoris nostri Iesu Christi, quam apostoli predicauerunt, predicare neglexerimus. ue erit nobis, si silentio ueritatem oppresserimus, qui erogare nummulariis iubemur,  id est Christianos populos imbuere et docere. Quid in ipsius Christi futuro dicturi sumus examine, si sermonis eius ueritatem confundimur predicare? Quid erit de nobis, cum de commissis nobis animabus, et de officio suscepto, rationem iustus iudex Christus Deus noster districtam exegerit?



CAP. 201.---Quod episcopum sine intermissione oporteat Ecclesiam suam docere et amare. Ex decretis Euaristi pape fratribus per Aegyptum missis.

Episcopum uero oportet opportune atque sine intermissione Ecclesiam suam docere, eamque prudenter regere et amare, ut a uitiis se abstineat, ut salutem consequi possit eternam: et illa cum tanta reuerentia eius doctrinam possit suscipere, eumque  et diligere, ut legatum Dei et preconem ueritatis; quia, testante ueritate, Quodcunque ligauerit super terram, erit ligatum et in celis; et quodcunque soluerit super terram erit solutum et in celis .



CAP. 202.---De ignorantia omnibus maxime sacerdotibus uitanda. Ex concilio Toletano, cap. 5 .

 Ignorantia mater cunctorum errorum, maxime in sacerdotibus Dei uitanda est, qui docendi officium in populis susceperunt. Sacerdotes enim legere sancta Scriptura admonet, Paulo apostolo dicente ad Timotheum: Intende lectioni et exhortationi . Doctores enim semper se in his permanere sciant. Igitur sacerdotes Scripturas sanctas et canones meditentur,  ut omne opus in predicatione et doctrina consistat, atque edificent cunctos tam fidei scientia, quam operum disciplina.



CAP. 203.---Ut episcopus dissidentes concordare compellat. Ex concilio Carthaginensi Iu, cap. 26.

 Studendum est episcopo ut dissidentes fratres, siue clericos, siue laicos, ad pacem magis quam ad iudicium hortetur.



CAP. 204.---Ut in die Dominico rerum diiudicationes non fiant ab episcopo. Ex concil. Spalensi, cap. 2.

Ut nullus episcopus, uel infra positus, die Dominico causas iudicare presumat.



CAP. 205.---De domestica et interiori conuersatione episcoporum. Ex concilio Aurel. cap. 5.

 Decreuit sancta synodus domesticam et interiorem episcopi conuersationem totius reprehensionis atque suspicionis impenetrabilem fieri debere ut, iuxta Apostolum, prouideamus bona non solum coram Deo, sed etiam coram omnibus hominibus . Oportet igitur ut in cubiculo episcopi et secretioribus quibuslibet obsequiis sincere opinionis sacerdotes et clerici assistant, qui uigilantem, orantem, sacra eloquia scrutantem episcopum suum iugiter attendant, eiusque sancte conuersationis testes, imitatores et ad Dei gloriam predicationis existant.



CAP. 206.---Ut episcopus quasi hospes se continere debeat. Ex dictis Augustini

Episcopus quasi hospes fieri debet, et priuatam  domum non habeat, sed quasi hospes fieri debet, ut Christus ait: Filius hominis non habet ubi caput suum reclinet .



CAP. 207.---Ut episcopi frequenter missas celebrent. Ex conc. Arausic., cap. 3

Statuimus ut non tantum Dominicis diebus, et precipuis festiuitatibus episcopi missas celebrent, sed, cum possibile fuerit, quotidiana queque sacramenta [sacrificia] frequentent, nec fastidiant.



CAP. 208.---Ne episcopus pretio corruptus alterius clericum ordinare presumat. Ex concilio Nannetensi, c. 1.

Omnibus ministris ecclesiastice dignitatis interdicimus, ut nullus, cuiuscunque munere aut fauore  corruptus, clericum alterius parecie latenter ac furtiue ad ordinationem subintroducere presumat. Quod si fecerit, iuxta Chalcedonense decretum, is qui mediator exstitit, si clericus, proprio gradu decidat, si laicus aut monachus, anathematizetur.



CAP. 209.---De eadem re. Ex concilio Parisiensi, cap. 22.

Episcopus non constituat presbyteros aut diaconos alteri subiectos episcopo, nisi forte consilio et uoluntate ipsius. Si quis autem tale aliquid agere tentauerit, irrita sit eius ordinatio, et ipse cerceatur a synodo.



CAP. 210.---Ut nullus episcopus in alterius episcopi parecia ad promotionem ministerii accedere presumat. Ex concilio Antiocheno, cap. 13.

  Nullus episcopus ex alia prouincia audeat ad aliam transgredi, et ad promotionem ministerii aliquos in Ecclesiis ordinare, licet consensum prebere uideantur nonnulli, nisi litteris tam metropolitani, quam ceterorum episcoporum, qui cum eo sunt, rogatus adueniat, et sic ad actionem ordinationis accedat. Si uero, nullo uocante, inordinato more deproperet super aliquibus ordinationibus et ecclesiasticis negotiis, ad eum non pertinentibus, componendis, irrita quidem que ab eo geruntur existant, ipse uero incompositi motus sui et irrationabilis audacie subeat ultionem, ex hoc iam damnatus a sancto concilio.



CAP. 211.---Ne episcopus alterius Ecclesie clericum audacter inuadere audeat. Ex concilio Niceno, cap. 17.


Si quis episcopus clericum ad alium locum pertinentem audacter inuadere et in sua Ecclesia ordinare tentauerit, non consentiente episcopo a quo discessit, ordinatio huiusmodi irrita comprobetur.



CAP. 212.---De non presumendis illicitis ordinationibus. Ex epistola Simplicii pape missa Equitio, Florentino et Seuero episcopis, cap. 1.

Relatio nos uestre dilectionis instruxit, et gestorum series plenius intimauit, Gaudentium Osiniensis Ecclesie sacerdotem, contra statuta canonum ac nostra precepta, ordinationes illicitas perpetrasse, quarum illi totam penitus auferri precipimus potestatem. Scripsimus enim ad Seuerum fratrem et  cepiscopum nostrum, ut, si necesse fuerit, ipse in supradicta Ecclesia, consideratis Patrum regulis, hoc fungatur officio, quo ille abusus esse conuictus est, ut hi qui illicite ab eodem sint prouecti, ab ecclesiasticis ministeriis sint remoti.



CAP. 213.---De depositione eorum qui ab episcopo suo solum manus impositionem, et ab alio presbytero reliquam ordinum benedictionem susceperunt. Ex concilio Carthaginensi, cap. 5.

Ad cognitionem nostri examinis Gabrenensis diaconi relatu peruenit, de quibusdam [tribus] ipsius Ecclesie clericis, quod dum unus ad presbyterii, duo ad leuitarum ministerium consecrarentur, episcopus eorum, oculorum dolore detentus, fertur manum suam super hos tantum posuisse, et presbyterum quemdam illis contra ecclesiasticum ordinem  benedictionem dedisse. Qui licet propter tantam presumptionis audaciam poterat accusatus iudicio presenti damnari si adhuc in corpore positus, non fuisset mortis uocatione preuentus. Sed quia ille examini diuino relictus est, humano iudicio accusari non potest; his qui supersunt, et ab eo non consecrationis titulum, sed ignominie potius elogium perceperunt, ne sibi licentiam talis usurpatio faciat, decreuimus ut gradu sacerdotis, uel leuitici ordinis quem peruerse adepti sunt, depositi, equo iudicio abiiciantur. Tales enim merito iudicati sunt remouendi, quia praue inuenti sunt constituti.



CAP. 214.---Ut non ualeat sententia episcopi, nisi clericorum suorum presentia firmetur. Ex eodem conc. cap. 23 .

  Irrita erit sententia episcopi, nisi clericorum suorum presentia confirmetur.



CAP. 215.---Ut episcopus secundum redditus ecclesiarum numerum clericorum faciat. Et concilio Spalensi, cap. 1.

Ne passim episcopus multitudinem clericorum faciat, sed secundum meritum uel redditus ecclesiarum numerum moderetur.



CAP. 216.---De episcopis peregrinis. Ex conc. Arelatensi. I, cap. 20.

De episcopis peregrinis qui in urbem solent uenire, quos ueraciter episcopos scimus esse, placuit eis locum dari ut offerant.



CAP. 217.---Ut episcopi leuitate uagantes, ad propria  redire cogantur. Ex Registro Gregorii ad Syagrium episcopum Augustodunensem, cap. 122. 

Cum sacerdotis dignitas eminere uideatur, ita quisquis ea ordinatus [ornatus] est, cunctis se imitandum debet ostendere, ut exemplo sui nulli nocere, sed uitam potius ualeat componere subiectorum. Nam si actus dissentiant a nomine, quanto pontificatus ipse plus erigit, tanto magis abiicit [addicit]. Itaque Mennatem episcopum quemdam, qui illuc de diecesi nostre ordinationis [diecesi Romane Ecclesie nostra ordinatione, etc.,] profectus est, in tanta se leuitate didicimus exhibere, ut et nobis de eo maior sit uerecundia, et illi episcopatus nomen non sit honori, sed oneri. Quod  quia pudoris nobis est de eo illa cognoscere, que in aliarum prouinciarum omnino reprehendimus sacerdotibus, fraternitas uestra eum illic immorari amplius non permittat, sed ad nos quantocius reuerti compellat, ac magis inuenta per omnia occasione transmittat, ut sub ea qua dignum est obseruantia refrenatus, seculares mores ad sacerdotalem studeat conuertere grauitatem. Nam satis noxium atque perniciosum est ut imitatione ipsius qui edificari debuerant destruantur, in qua re non solum ille culpabilis, sed etiam qui non restiterit inuenitur. Nam consentire uidetur erranti, qui corrigenda, ut resecari debeant, non occurrit. Quia uero quidam Theodorus episcopus de diecesi reuerendissimi fratris nostri Constantii Mediolanensis Ecclesie  episcopi, disciplinam  euitans, illuc uenisse firmatur, hortamur, ut et isto diligentius requisito, ad episcopum suum uestra fraternitas transmittat. Et quia sicut legitur, Qui abiicit disciplinam, infelix est , nulla cum illic excusatione patiamini retinere, quatenus ex his qui leuitatis eorum uitio possunt decipi, liberentur, et de ipsis habere mercedem, ne hac stultitia pereant, ualeatis.



CAP. 218.---Quandiu episcopus in aliena ciuitate morari debeat. Ex concilio Sardicensi, cap. 14.

Osius episcopus dixit: Et hoc quoque statuere debetis, ut ex alia ciuitate cum uenerit episcopus ad aliam ciuitatem, et, ambitioni magis quam deuotioni seruiens, uoluerit in alia ciuitate multo tempore residere, forte enim euenit episcopum loci non esse  tam instructum neque tam doctum, is uero qui aduenit incipiat contemnere eum, et frequenter facere sermonem, ut dehonestet et infirmet eius personam, ita ut hac occasione non dubitet relinquere assignatam sibi Ecclesiam et transeat ad alienam . . . Diffinite igitur tempora, quia et non recipi episcopum inhumanum est, et si diutius resideat, perniciosum est. Hoc ergo ne fiat, prouidendum est. Memini autem superiori concilio fratres nostros constituisse, ut si quis laicus in ea in qua commoratur ciuitate, quatuor Dominicos dies, id est, per tres septimanas non celebrasset conuentum, communione priuaretur. Si hec circa laicos constituta sunt, multo magis episcopum nec licet, nec decet, si nulla sit tam grauis necessitas que detineat, ut amplius a supradicto  tempore absens sit ab Ecclesia sua. Uniuersi dixerunt placere sibi.



CAP. 219.---De suscipiendis episcopis qui persecutionem patiuntur. Ex eodem cap. 21.

Osius episcopus dixit: Suggerente fratre et cepiscopo nostro Olympio, etiam hoc placuit, ut si aliquis uim perpessus est, et inique expulsus; pro disciplina et catholica confessione, uel pro defensione ueritatis effugiens pericula, innocens et deuotus ad aliam uenerit ciuitatem, non prohibeatur immorari, quandiu redire possit, aut iniuria eius remedium acceperit, quia durum est eum qui persecutionem patitur non recipi, etiam et larga beneuolentia, et humanitas ei est exhibenda. Omnis synodus  dixit: Uniuersa que constituta sunt, catholica Ecclesia uniuerso orbe diffusa custodiat. Et subscripserunt omnes qui conuenerant.



CAP. 220.---De illis qui se dicunt episcopos esse. Conc. Remensi, cap. 43 .

Sunt in quibusdam locis Scoti, et alii erronei qui se dicunt episcopos esse, et multos negligentes absque licentia dominorum suorum siue magistrorum suorum presbyteros et diaconos ordinant. Quorum ordinationem, quia plerumque incidit heresim [forte heresis] et multis erroribus subiacet, modis omnibus irritam fieri debere, omnes uno consensu decreuimus.



CAP. 221.---Qualiter peregrini episcopi suscipiendi sunt. Ex Registro Gregorii, uniuersis episcopis per Illyricum dilectis, cap. 42 


Iouinus excellentissimus uir, filius noster, per Illyricum scriptis suis nobis indicasse dignoscitur, a se, sacris apicibus destinatis, iussum fuisse episcopos, quos e propriis locis hostilis furor expulerat, ad eos episcopos qui nunc quoque in locis propriis degunt, pro sustentatione ac stipendiis presentis uite esse iungendos, et licet ad hec fraternitatem uestram iussio principalis admoneat, habemus tamen maius horum mandatum eterni Principis, quo ad hec terribilius peragenda compellimur, ut non dico fratres et cepiscopos nostros, sed etiam ipsos quos nobis contrarios patimur, cum opportunitas postulat, in conferendis subsidiis necessitatum  carnalium diligamus. Oportet ergo uos ad hanc rem et celesti primitus Principi obedientes existere, et imperialibus etiam iussionibus consentire, quatenus fratres cepiscoposque nostros, quos et captiuitatis et diuersarum necessitatum angustie comprimunt, debeatis consolandos conueniendosque uobiscum in ecclesiasticis sustentationibus libenter suscipere, non quidem ad communionem episcopalis throni et dignitatem, sed ut ab Ecclesia iuxta possibilitatem sufficientia debeant alimenta percipere. Sic enim et proximum in Deo et Deum in proximo diligere comprobamur. Nullam quippe eis in uestris Ecclesiis auctoritatem tribuimus, sed tantum eos uestris solatiis continere summopere hortamur.



CAP. 222.---Episcopos uel presbyteros ignotos ante probationem in ministerium non admittendos. Ex concilio Rothomagensi, cap. 23 [68].

Statuimus secundum canonicam cautelam omnes undecunque superuenientes ignotos episcopos uel presbyteros, ante probationem synodalem in ecclesiasticum ministerium non admittere.



CAP. 223.---Ut episcopus hostilitate compulsus, ad aliam uacantem transeat Ecclesiam. Ex registro Gregorii ad Angelum episcopum .

 Pastoralis officii cura nos admonet destitutis Ecclesiis proprios constituere sacerdotes, qui gregem Dominicum sollicitudine pastorali debeant gubernare. Propterea te  Ioannem ab hostibus captiuatum Lisitane ciuitatis episcopum, in Squilatina Ecclesia cardinalem necesse duximus constituere sacerdotem, ut et susceptam semel animarum curam intuitu future retributionis impleas, et licet a tua hoste imminente depulsus sis, alienam, que pastore uacat, Ecclesiam debes gubernare, ita tamen, ut si ciuitatem illam ab hostibus liberam effectam, Domino protegente, ad priorem statum contigerit reuocari, in eam in qua prius ordinatus es Ecclesiam reuertaris. Sin autem predicta ciuitas continua captiuitatis calamitate premitur, in hac in qua et a nobis incardinatus es Ecclesia debeas permanere.



CAP. 224.---De episcopis, quod omnes homines iure eis obedire debeant. Ex decretis Clementis pape, cap. 15 .


Omnes principes terre, et cunctos homines episcopis obedire, et capita sua submittere, eorumque adiutores existere Petrus precipiebat, ut omnes pariter fideles et cooperatores legis Dei monstrarentur, ne de eis dicatur: Confundentur et erubescent omnes, qui pugnant aduersum te, et erunt quasi non sint, et peribunt uiri qui contradicunt tibi. Queres eos et non inuenies, uiros rebelles tuos. Erunt quasi non sint, et ueluti consumptio hominis bellantis aduersum te. . . Omnes ergo qui eis contreunt, ita damnatos et infames usque ad satisfactionem monstrabat, et nisi conuerterentur, a liminibus ecclesie alienos  esse precipiebat.



CAP. 225.---Quod episcopi claues sint Ecclesie. Ex eiusdem decretis, cap. 37 .

Sanctam ergo Ecclesiam immaculatam omnes seruare debere euangelizabat, cuius claues episcopos esse dicebat. Ipsi enim habent potestatem claudere celum, et aperire portas eius, quia claues celi facti sunt. Admonebat autem eos neminem nocere debere, quia oculi Domini sunt, et qui eos tangit, quasi qui tangit pupillam oculi eius . Et quanta pena dignus sit qui eos scandalizat, ipsum Dominum docuisse dicebat ubi ait: Qui scandalizauerit unum de pusillis istis qui in me credunt, expedit ei ut suspendatur mola asinaria in collo eius, et demergatur in profundum maris .



CAP. 226.---Quod episcopos Dominus ad glorificandum se elegerit. Ex eodem, cap. 29 .


Ad glorificandum se, et diuina mandata seminanda et euangelizanda, episcopos Dominus elegit, et non ut prohibeantur aut perturbentur aiebat, quoniam qui eos ledit eum ledit cuius legatione funguntur. Predicare eos assidue et mandata Domini sine intermissione annuntiare rogabat. Opera eorum bona coram hominibus demonstrare, et conscientiam bonam coram Deo habere insinuabat.



CAP. 227.---De episcopis quod se inuicem diligere debeant. Ex eodem cap. 30 .

Episcopos ergo uice apostolorum regere, Dominum docuisse dicebat, et reliquorum discipulorum  uicem tenere presbyteros debere insinuabat, et si quis aliquem ex his scandalizaret, grauissimam penam inferri debere predicabat. Cunctos se inuicem diligere et adiuuare debere, et neminem ab adiutorio fratris se subtrahere instruebat.



CAP. 228.---Nec episcopus alium episcopum conculcet. Ex concilio Arelatensi primo, cap. 17.

Ut nullus episcopus alium conculcet, eumque calumniare uel iniuriare presumat. Quod si fecerit gradus sui periculo subiacebit.



CAP. 229.---De episcopis qui se a fratrum adiutorio subtraxerint. Ex decretis Alexandri pape omnibus episcopis missis, cap. 22 .

Qui autem ex uestro collegio fugerit [fuerit], et ab auxilio uestro se subtraxerit, magis schismaticus  quam sacerdos esse probabitur. Ecce, inquit Propheta, quam bonum et quam iucundum habitare fratres in unum ! Illi uero non in unum habitant, qui a fratrum se solatio subtrahunt, et, quod deterius est, qui fratribus insidias ponunt, aut laqueos preparant. Item post pauca. Nos ergo qui discipuli Domini et dici esse cupimus, portare crucem Domini et compati fratribus debemus, et non quascunque eis insidias aut foueas preparare, quia talionem recipiet [meretur], qui fratribus foueam parat. Nolite errare, fratres, quia Deus non irridetur . Huius rei gratia Dominus uobis commisit Ecclesiam suam, ut pro omnibus laboretis et cunctis oppressis opem ferre non negligatis. Unde et Dominus per prophetam loquitur, dicens: Hec dicit  Dominus: Iudicate mane iudicium, et eruite ui oppressos de manu calumniantis, ne forte egrediatur, quasi ignis, indignatio mea et succendatur, et non sit qui exstinguat . uos ergo qui in summa specula a Domino constituti estis, attendere eos et opprimere oportet qui inter fratres seditiones et scandala excitant, ne simul cum eis pereatis.



CAP. 230.---De episcopis qui se canino dente corroserint. Ex eiusdem ad eosdem, cap. 13 .

Si uero  discordes fueritis, et canino dente uos derodere ceperitis, non solum eos non superabitis, sed et uebis ipsis nocebitis, atque ab eis superabimini, et nocenter forte peribitis.



CAP. 231.---De episcopis qui fratribus nocere desiderant. Ex decretis Bonifacii pape.


Sicut omnis qui diligit fratrem suum, ex Deo est, ita omnis qui odit proximum suum ex diabolo est; dilectione enim sola discernitur quis ex quo genitus approbetur, dicente Ioanne: In hoc manifesti sunt filii Dei et filii diaboli. Omnis qui non facit iustitiam et non diligit fratrem suum, non est ex Deo. Quoniam hec est annuntiatio quam ab initio audistis: Ut diligamus alterutrum . Et post paululum: Omnis qui odit fratrem suum homicida est. Et scitis quoniam omnis homicida non habet uitam eternam in se manentem . Ecce homicida esse probabiliter declaratur, qui a fraterna societate diuiditur. Nam et si manus non moueat ad occidendum,  pro eo tamen quia munitus est [immitis, al., nititur] ad nocendum, iam a Deo homicida tenetur. uiuit ille, et iste iam interfector conuincitur. Cum his igitur preceptis beatus apostolus Paulus consona predicatione concordat dicens: Non occidat sol super iracundiam uestram : et Nolite locum dare diabolo . Item. Relate nobis sunt quorumdam sacerdotum persone in tantam obstinationis efferbuisse discordiam, ut non solum illos ab ira occasus solis non reuocet, sed ne annosa quidem transactio temporum, ad bonum caritatis inclinet; quippe in quorum cordibus idem sol iustitie Christus occubuit, ut ad lumen caritatis [ueritatis] redire uix possint. Horum igitur et similium discordantium fratrum oblationes, iuxta antiquam canonum  definitionem, nullo modo recipiendas esse censemus, persenis tamen discordantium in speciali definitione precipimus, ut antequam eos reconciliatio uera innectat, nullus eorum accedere ad altare Dei audeat, uel gratiam sancte communionis percipiat, sed geminato tempore per penitentiam compensabunt, quo discordie seruierunt. Quod si unus eorum alio contemnente, ad satisfactionem caritatis cucurrerit, ex eo tempore iam pacificus intra ecclesiam recipietur, ex quo ad concordiam festinasse conuincitur, sententia tamen superiori seruata, ut tempus quod in ira expendit, geminatum in penitentie satisfactione persoluat.



CAP. 232.---Ut episcopi a solo Domino sint iudicandi. Ex decretis Clementis pape, cap. 38.

 Episcopos autem a solo Domino iudicandos aut remouendos, et non ab aliis esse dicebat, quia sui sunt, et non alterius. Et quis est qui alterius iudicet seruum: Nam si ista non patiuntur homines, nec Deus celorum [deorum], et Dominus dominantium hec ullatenus patitur. Unde et prophetas sibi testes esse dicebat, per quos Dominus loquitur dicens: Ecce excoxi te, sed non quasi argentum elegi te in camino paupertatis. Propter me faciam, ut non blasphemer, et gloriam meam alteri non dabo .



CAP. 233.---Nimis timendum esse et preuidendum, me offendantur episcopi. Ex decretis Euaristi pape fratribus per Aegyptum missis, cap. 6.

Nimis timenda est, fratres, hec sententia, et preuidendum  est uobis, ne offendatis eos qui tantam a Domino habent potestatem, et ideo potius obediendi, diligendi, et non detrahendi uel lacerandi aut eiiciendi sunt, sed portandi et amandi, ipso dicente Domino: Qui uos audit, me audit, et qui uos spernit, me spernit . Ideo hec uobis, et omnibus fidelibus scribimus, fratres, ut ab his caueatis, et posteris uestris non malum, sed bonum exemplum relinquatis, quoniam iniuria episcoporum ad Christum pertinet, cuius uice funguntur.



CAP. 234.---Ne criminatio ouium contra episcopum suum recipiatur. Ex prima epistola Calixti pape.

Calixtus episcopus Ecclesie catholice urbis Rome, Benedicto fratri et cepiscopo, salutem in Christo. Criminationes contra doctorem nemo suscipiat,  quia non oportet filios patres reprehendere, nec seruos dominos lacerare. Filii ergo doctorum sunt omnes quos instruunt, et sicut filii patres carnales, sic et hi patres debent diligere spirituales. Non enim bene uiuunt qui non recte credunt, aut patres reprehendunt, uel detrahunt suis. Doctores ergo qui et Patres uocantur, magis portandi quam reprehendendi sunt, nisi in recta fide errauerint. Nullus ergo doctorum per scripta accusetur, nec nisi fideli et legitimo qui etiam irreprehensibilem uitam ac conuersationem ducat, accusatori respondeat, quia indignum est ut doctor stulto et indocto atque reprehensibiliter uiuenti, respondeat, iuxta stultitiam suam, dicente Scriptura: Non respondeas stulto iuxta stultitiam suam . Non bene  uiuit qui non recte credit. Nihil mali uult, qui fidelis est. Si quis fidelis est, uideat ne falsa loquatur, aut cuiquam insidias ponat. Fidelis homo semper fideliter agit, et infidelis callide insidiatur, atque fideles et pie ac iuste uiuentes perdere nititur, quia similis similem sibi querit. Infidelis uero homo mortuus est in corpore uiuente, econtra sermones fidelis hominis uitam custodiunt auditorum. Doctorem enim catholicum, et precipue Domini sacerdotem, sicut nullo errori implicari, ita nulla oportet machinatione aut cupiditate uiolari, dicente Scriptura sancta: Post concupiscentias tuas ne eas, et a uoluntate tua auertaris .



CAP. 235.---Quod iniustum iudicium iussu regis uel episcopi, uel alicuius potentis factum, irritum habeatur. Item idem .


Quidquid irreprehensibile est catholica defendit Ecclesia. Nulli imperatori, uel cuiquam pietatem custodienti licet aliquid contra mandata diuina presumere. Iniustum ergo iudicium et definitio iniusta, regio metu aut iussu, aut cuiuscunque episcopi aut potentis, a iudicibus ordinata uel acta, non ualeat. Homini religioso parum esse debet inimicitias aliorum non exercere uel augere, male loquendo, nisi etiam eas exstinguere bene loquendo studuerit. Melior est in malis factis humilis confessio quam in bonis superba gloriatio.



CAP. 236.---Ne aliquis alterius terminos usurpet, nec alterius parecianum iudicet aut excommunicet. Item in secundo decretali suo.

 Nemo alterius terminos usurpet, nec alterius parecianum iudicare aut excommunicare presumat, quia talis diiudicatio aut excommunicatio uel damnatio nec rata erit, nec uires ullas habebit, quoniam nullus alterius iudicis nisi sui, sententia tenebitur aut damnabitur. Unde Dominus loquitur dicens Ne transgrediaris terminos antiquos quos posuerunt patres tui .



CAP. 237.---Qui non debeant recipi ad accusationem, et testimonium contra episcopos. Anacletus papa tertius a Petro, in primo decretali suo, omnibus episcopis.

Beatus predecessor noster Clemens, uir apostolicus, et Spiritu Dei plenus, una cum reliquis sanctis collegis suis statuit, dicens: Accusandi uel testificandi  licentia denegetur his, qui Christiane religionis et nominis dignitatem, et sue legis uel sui propositi normam aut regulariter prohibita neglexerint. Transgressor enim sponte legis sue, eiusque uiolatores apostate nominantur. Omnis enim apostata refutandus est ante reuersionem suam, nec in accusationem recte agentium, aut testimonium recipiendus [suscipiendus]. Scimus autem multos ob id infestare doctores, ut eos perdant et proprie uoluntatis placita adimpleant, non propterea tamen doctores, in quantum uires suppetunt, a recta emulatione et bona intentione recedere debent, scientes quia Beati qui persecutionem patiuntur propter iustitiam . Nihil est autem illo pastore miserius qui luporum laudibus gloriatur; quibus si placere  uoluerit atque ab his amari delegerit, erit hinc ouibus magna pernicies. Nullus ergo pastorum placere lupis et gregibus ouium potest. Deo enim perfecte sacrificantes non debent uexari, sed portari, consolari atque ab omnibus uenerari.



CAP. 238.---De eodem expressius. Idem, in secundo decretali suo, episcopis Italie.

 Accusatio eorum quoque, super qua nos consulere uoluistis, non nisi ab idoneis et probatissimis uiris, qui et suspicionibus et sceleribus careant, fieri debet, quia Dominus sacri sui corporis tractatores a uilibus et reprobis, ac non idoneis personis infamari noluit, nec calumniari, sed ipse proprio flagello peccantes sacerdotes a templo eiecit. Unde liquet quod summi sacerdotes, id  est episcopi, a Deo sunt iudicandi, non ab humanis aut praue uite hominibus lacerandi, sed potius ab hominibus fidelibus portandi, ipso Domino exemplum dante, quando per seipsum, et non per alium uendentes et ementes eiecit de templo sacerdotes . Nullus enim, ut reor, inter nos inuenitur qui uelit seruum suum ab alio quam a se iudicari. Quod si presumptum fuerit, aut multo indignatione ipse irascitur, aut potius uindictam querit super eum. Unde et Dominus ait per propheram: Qui uos tangit, tangit pupillam oculi mei  Et paulo post. Si detractores quorumcunque grauiter iudicantur, et in perditionis laqueum cadunt, multo magis laceratores et detractores atque accusatores famulorum Dei damnantur,  et in barathrum, nisi se correxerint et per eorum satisfactionem condignam egerint penitentiam, indubitanter uadunt et uindicibus flammis exuruntur. Hec et alia periculosa considerantes apostoli statuerunt ne facile commouerentur, aut lacerarentur, uel accusarentur columne sancte Dei Ecclesie, que apostoli et successores eorum non immerito dicuntur. Sed si quis aduersus eos uel Ecclesias eorum commotus fuerit aut causas habuerit, prius ad eos recurrat caritatis studio, aut familiari colloquio, ea sanent commoti que sananda sunt, et caritatiue emendent que iuste emendenda cognouerint. Si autem aliqui eos prius quam hoc egerint lacerare, accusare, aut infestare presumpserint, excommunicentur, et minime absoluantur antequam per  satisfactionem, ut iam dictum est, condignam egerint penitentiam, quoniam iniuria eorum ad Christum pertinet, cuius legatione funguntur. Item. Eiectionem quoque, ut supra memoratum est, summorum sacerdotum sibi Dominus reseruauit; licet electionem eorum bonis sacerdotibus et spiritualibus populis concessisset.



CAP. 239.---Quod accusatores et testes esse non possunt, qui ante hesternum diem, aut nudiustertius inimici fuerunt. Idem in tertio decretali suo.

 Accusatores et testes esse non possunt, qui ante hesternum diem aut nudiustertius inimici fuerunt, ne irati nocere cupiant, uel lesi se ulcisci uelint. Inoffensus ergo accusatorum et testium affectus querendus est, et non suspectus.  Et paulo inferius. Deteriores quippe sunt qui prepositorum uitam moresque corrumpunt, his qui substantias aliorum prediaque corrumpunt. Sententia quippe Cham filii Ne damnantur, qui suorum prepositorum culpam produnt, ceu Cham qui uerenda patris non operuit, sed deridenda monstrauit . Pastor Ecclesie si a fide exorbitauerit, erit a fidelibus corrigendus, sed pro reprobis moribus magis est tolerandus quam distringendus; quia rectores Ecclesie a Deo iudicandi sunt, sicut ait Propheta: Deus stetit in Synagoga deorum, in medio autem deos diiudicat . Item. Tam sacerdotes quam reliqui fideles omnes summam debent habere curam de his qui pereunt, quatenus eorum redargutione aut corrigantur a peccatis, aut  si incorrigibiles sunt [apparuerint], ab ecclesia separentur.



CAP. 240.---Quod a plebe uel a uulgaribus hominibus non sit arguendus uel accusandus episcopus. Euaristus papa episcopis Africe .

 Non est itaque a plebe aut a uulgaribus hominibus arguendus uel accusandus episcopus, licet sit inordinatus; quia pro meritis subditorum disponitur uita rectorum. Unde, si qui sunt uituperatores aut accusatores episcoporum, uel reliquorum sacerdotum, non oportet eos a iudicibus Ecclesie audiri, antequam eorum discutiatur estimationis suspicio uel opinio, qua intentione, qua fide, qua temeritate, qua uita, qua conscientia, quoue merito, si pro Deo, aut pro uana  gloria, aut inimicitia uel odio, uel cupiditate ista presumpserint. Et paulo post.  Deus omnipotens ut nos a precipitante sententie prolatione compesceret, cum omnia nuda et aperta sint oculis eius, mala tamen Sodomorum noluit audita iudicare, priusquam manifeste agnosceret que dicebantur. Unde ipse ait: Descendam et uidebo utrum clamorem, qui uenit ad me, opere compleuerint, an non est ita, ut sciam . Deus omnipotens cui nichil absconditum est, sed omnia ei manifesta sunt, etiam antequam fiant, non ob aliud hec et alia multa que hic prolixitatem uitantes non inseruimus, per se inquirere dignatus est, nisi ut nobis exemplum daret, nec precipites in discutiendis et iudicandis negotiis essemus.



CAP. 241.---De extorta confessione. Alexander papa quintus a Petro in primo decretali suo omnibus episcopis misso.


Si sacerdotibus uel actoribus Ecclesie quedam scripture quoquomodo per metum, aut fraudem, aut per uim extorte fuerint, uel ut [uelut] se liberare possent quocunque ab eis conscripte uel laborate fuerint ingenio, ad nullum eis preiudicium uel nocumentum ualere censemus, neque ullam eis infamiam aut calumniam, aut a suis sequestrationem bonis unquam auctore Deo, et sanctis apostolis eorumque successoribus sustinere permittimus. Paulo post. Confessio enim in talibus non compulsa, sed spontanea fieri debet: omnis enim confessio que fit ex necessitate, fides non est. Confessio ergo in  talibus non extorqueri, sed debet sponte proferri [profiteri]: pessimum est enim de suspicione aut extorta confessione quemquam iudicare, cum magis inspector cordis sit Dominus quam operis. Paulo post. Non potest autem humano condemnari examine, quem Dominus suo reseruauit iudicio. Si omnia namque in hoc seculo uindicata essent, locum diuina iudicia non haberent. Et paulo post. Peius malum non esse existimo, quam Christianos suis inuidere sacerdotibus.



CAP. 242.---Quo ordine adeundi sint primates uel alii iudices. Idem.

Si quis erga episcopum uel actores Ecclesie quamlibet querelam iustam habere crediderit, non prius primates aut alios adeat iudices, quam ipsos  a quibus se lesum existimat conueniat familiariter, non semel, sed sepissime ut ab eis aut iustitiam suam accipiat, aut excusationem. Si autem secus egerit, ab ipsis et ab aliis communione priuetur, tanquam apostolorum Patrumque aliorum contemptor.



CAP. 243.---Quod nec oues pastorem suum reprehendere, nec plebs episcopum accusare, nec uulgus eum debeat arguere. Pius papa  IX a Petro omnibus Ecclesiis.

 Oues pastorem suum non reprehendant, plebs episcopum non accuset, nec uulgus eum arguat, quia non est discipulus super magistrum . Episcopi a Deo sunt iudicandi, qui eos sibi oculos elegit. Nam a subditis  aut a praue uite hominibus non sunt arguendi, aut accusandi, aut lacerandi. Et in sequentibus. Nemo bonum faciens alteri uerbo aut facto nocere uult. Quanto minus in suspicionem debet uenire fidelis homo, ut dicat aut faciat ea que pati non uult? Quia omnis suspicio est potius repellenda, quam approbanda uel recipienda. Item idem in secundo decretali suo.  Sicut qui Ecclesiam Dei uastat, eiusque predia et donaria exspoliat et inuadit, fit sacrilegus; sic et ille qui eius sacerdotes insequitur, sacrilegii reus existit, et sacrilegus iudicatur. Et sicut peccatum quod in Deum committitur grauius est quam quod in hominem, sic grauius est sacrilegium agere quam fornicari. Paulo post.  Si  quis sacerdotum uel reliquorum clericorum suo episcopo inobediens fuerit, aut ei insidias parauerit, aut contumeliam aut calumniam, et conuinci potuerit, mox curie tradatur, et recipiat quod inique gessit.



CAP. 244.---De incertis iudiciis uitandis, et quod nec uera sint credenda, nisi certis indiciis probata, et iudiciario ordine publicata. uictor papa fratribus Alexandrie positis .

Audiuimus apud uos uestrosque diuersa iudicia fieri, et incerta iudicari. Incerta, karissimi, nullatenus iudicemus, quoadusque ueniat Dominus qui latentia producet in lucem et illuminabit abscondita genebrarum, et manifestabit consilia cordium . Quia quamuis uera sint, non tamen credenda sunt,  nisi que manifestis indiciis comprobantur, nisi que manifesto iudicio conuincuntur, nisi que iudiciario ordine publicantur. Item. Paulo post.  Placuit ut accusatus uel iudicatus a comprouincialibus in aliqua causa episcopus licenter appellet, et adeat apostolice sedis pontificem, qui aut per se aut per uicarios suos eius retractari negotium procuret, et dum iterato iudicio pontifex causam suam agit, nullus alius in eius loco ponatur aut ordinetur episcopus, quoniam quanquam comprouincialibus episcopis accusati causam pontificis scrutari liceat, non tamen definire inconsulto Romano pontifice permissum est. Et alibi in statutis legitur Apostolicis : Si quis putauerit se a proprio metropolitano grauari apud patriarcham  uel primatem dieceseos, aut penes uniuersalis apostolice Ecclesie iudicetur sedem. Nihil aliud est, fratres, talis presumptio, nisi apostolorum suorumque decessorum [successorum] terminos transgredi, eorumque decreta uiolari.



CAP. 245.---Quomodo iudicandus sit episcopus, et quot testibus conuincendus. Zephyrinus XIu a Petro, in primo decretali suo, omnibus episcopis per Siciliam.

 Patriarche uel primates accusatum discutientes episcopum, non ante sententiam proferant finitiuam quam apostolica fulti auctoritate, aut reum se ipse confiteatur, aut per innocentes et regulariter examinatos conuincatur testes. Qui minori non sint numero quam illi discipuli  fuerunt, quos Dominus in adiumentum apostolorum eligere precepit, id est 72.  Detractores quoque qui diuina auctoritate eradicandi sunt, et auctores [al., actores] inimicorum ab episcopali submouemus accusatione uel testimonio. Nec summorum quispiam minorum accusationibus impetatur aut dispereat, neque in re dubia certa iudicetur sententia, nec ullum iudicium nisi ordinabiliter habitum teneatur.  Absens uero nemo iudicetur, quia et diuine et humane hoc prohibent leges. Accusatores autem eorum omni careant suspicione, quia columnas suas Dominus firmiter stare uoluit, non a quibuslibet agitari. Nullum namque eorum sententia a  suo iudice non dicta constringat, quia et leges seculi idipsum fieri precipiunt.  Duodecim enim iudices quilibet episcopus accusatus si necesse fuerit eligat, a quibus eius causa iuste iudicetur. Nec prius audiatur, aut excommunicetur uel iudicetur, quam ipsi per se eligantur, et regulariter uocato ad suorum primo conuentum episcoporum, per eos eius causa iuste audiatur et rationabiliter discernatur. Finis uero eius cause ad sedem apostolicam deferatur, ut ibidem determinetur.



CAP. 246.---Quod spoliati episcopi respondere non debeant, nisi res ablate prius eis restituantur. Idem in secundo decretali suo fratribus per Aegyptum.

Nuntiatum est sedi apostolice per apocrisiarios uestros, quosdam fratrum nostrorum episcoporum uidelicet ab ecclesiis et sedibus propriis pelli, suaque  eis auferri supellectilia, et sic nudos et exspoliatos ad iudicia uocari. Quod omni ratione caret: cum constituta apostolorum eorumque successorum, et precepta imperatorum, ac constitutiones legum idipsum prohibeant, ac apostolice sedis auctoritas idipsum fieri uetet. Preceptum est ergo in antiquis statutis, episcopos eiectos, atque suis rebus exspoliatos ecclesias proprias recipere, et primo sua omnia eis reddi, et tum demum si quis eos iuste accusare uoluerit, equo periculo facere, iudices esse decernentes, episcopos recta facientes [sapientes] et in ecclesia conuenientes, ubi testes essent singulorum qui oppressi uidebantur, nec prius eos respondere debere, quam omnia sua eis et ecclesiis eorum legibus integerrime restituantur.



CAP. 247.---Iniuste condemnatos oportere restitui. Sixtus papa XXIII a Petro, in secundo decretali suo fratribus per Hispaniam.


 Fratres quos timore terreno iniuste damnastis, scitote a nobis iuste esse restitutos. Quibus ex auctoritate sancti Petri, apostolica auctoritate omnia que eis ablata sunt integerrime reddi precipimus, si non uultis et uos et principes uestri a collegio nostro et membris ecclesie separari. Iusto enim iudicio Dei plerumque peccatoribus potestas, qua sanctos ipsius persequuntur, conceditur, ut qui Spiritu Dei iuuantur et aguntur fiant per laborum exercitia clariores. Illi tamen qui hoc agunt nullatenus euadunt penam; quia, ut ait Dominus: ue illi per quem scandalum  uenit . Item. Paulo post. Incerta non iudicemus quoadusque ueniat. Dominus, qui et illuminabit abscondita tenebrarum, et manifestabit consilia cordium . Et quamuis uera sint, non tamen credenda sunt, nisi que certis indiciis comprobantur, nisi que manifesto iudicio conuincuntur, nisi que iudiciario ordine publicantur. Nullus ergo humano potest condemnari examine, quem Deus suo iudicio reseruauit. Hec omnia summopere sunt precauenda, ne presumptores esse uideamur. Et accusatio episcoporum non est facile recipienda, dicente Domino: Non suscipias uocem mendacii ; et Apostolus inquit: Aduersus presbyterum inscriptionem non esse recipiandam, absque duobus uel tribus idoneis testibus . Si hec de  presbyteris uel ceteris fidelibus sunt precauenda, quanto magis de episcopis.



CAP. 248.---Quod episcopus accusantium propositionibus non respondeat, nec ad concilium ueniat, nisi res ablate prius restituantur, et quales esse debeant accusatores. Felix episcopus, episcopis Gallie in secundo decretali suo.

 Si suis fuerit episcopus aut Ecclesie rebus sibi commisse exspoliatus aut, quod absit! quod alienum ab omnibus esse debet fidelibus! a sede propria eiectus, aut in detentione aliqua a suis ouibus fuerit sequestratus, tunc canonice ante in pristino statu restituatur, cum omni priuilegio sui honoris, et sua omnia que insidiis inimicorum  suorum ei ablata fuerunt, legibus redintegrentur, nec conuocari nec iudicari poterit, nisi ipse pro sua necessitate minime tamen iudicandus, aduenire sponte elegerit. Nullatenus ergo a quoquam cogatur antequam integerrime omnia, que per suggestiones inimicorum suorum amiserat, potestati eius ab honorabili concilio legali ordine redintegrentur: Presul uero cum omni honore statui pristino reddatur, et ipse dispositis ordinatisque libere ac secure diu suis rebus, tunc regulariter infra quatuor aut quinque, aut septem menses, iuxta quod possibilitas ei fuerit, et non ante conuocatus, ad tempus, in concilio legitimo, et canonico, ueniat ad causam, et, si ita iuste uidetur, accusantium propositionibus respondeat. Item. Quod si ex utraque  parte ad causam dicendam conuenerint  querendum est in iudicio cuius sint conuersationis et fidei, atque suspicionis accusatores, aut qua intentione hoc faciant, quia ad hoc admitti non debent, nisi bone conuersationis et recte fidei uiri, hi uidelicet qui omni suspicione careant, et bone uite estimatione clareant, neque infames existant.  Quod si accusatorum persone in iudicio episcoporum culpabiles apparuerint, ad arguendum non admittantur, nisi proprias causas asserere, non tamen criminales uel ecclesiasticas uoluerint.  Infamis enim persona, nec procurator potest esse, nec cognitor.  Absente uero aduersario non  audiatur accusator, nec sententia absente parte alia a iudice dicta, ullam obtinebit firmitatem.  Neque absens per alium accusare uel accusari poterit, nec affinis testis admittatur. Neminem ergo exhiberi de prouincia ad prouinciam, uel ad comitatum oportet, nisi ad relationem iudicis, ad quem fuerit appellatum, id est ut actor semper rei forum sequatur.  Si quis autem iudicem aduersum sibi senserit, uocem appellationis exhibeat, quam nulli oportet negari.  Peregrina uero iudicia generali actione prohibemus, quia indignum est ut ab externis iudicetur, qui comprouinciales et a se electos debet habere iudices.



CAP. 249.---Quod episcopi ad concilium uocati non debeant uenire, nisi tanto tempore super sederint, quanto tempore uel ecclesiis uel rebus suis spoliati sunt. Eusebius papa in secundo decretali suo, fratribus per Alexandriam et Aegyptum.


 In scripturis uestris reperimus quosdam episcopos uestris in partibus a propriis ouibus accusatos, aliquos uidelicet ex suspicione, et aliquos ex certa ratione, et idcirco quosdam suis esse rebus exspoliatos, quosdam uero a propria sede pulsos; quos sciatis nec ad synodum comprouincialem, nec ad generalem posse conuocari, nec in aliquo iudicari, antequam cuncta que eis sublata sunt, legibus potestati eorum redintegrentur.  Prius ergo oportet omnia illis legibus redintegrari, et ecclesias que sibi sublate  sunt, cum omni priuilegio suo restitui, et postmodum non sub angusti temporis spatio, sed tantum temporis spatium eis indulgeatur, quantum exspoliati uel pulsi esse uidentur, antequam ad synodum conuocentur, et ab omnibus quisque sue prouincie episcopis audiatur. Nam nec conuocari ad causam, nec iudicari potest exspoliatus, uel expulsus, quia non est priuilegium quo exspoliari possit iam nudatus, unde et antiquitus decretum est omnes possessiones, et omnia sibi sublata, atque fructus cunctos, ante litem contestatam perceptor uel primas possessori restituat. Item.  Est in antiquis Ecclesie statutis decretum ut qui aliena inuadit, non exeat impunitus, sed cum multiplicatione omnia restituat. Unde et  in Euangelio scriptum est: Quod si aliquid defraudaui, reddo quadruplum . Et in legibus secularibus cautum habetur: Qui rem subripit alienam, illi cuius res direpta est in undecuplum que sublata sunt restituat.



CAP. 250.---Episcopos ab ouibus suis non reprehendendos, nisi in fide errauerint. Ex epist. Anacleti pape scripta omnibus sacerdotibus Christi, cap. 1 .

Doctor autem uel pastor Ecclesie, si a fide exorbitauerit, erit a fidelibus corrigendus; sed pro reprobis moribus magis est tolerandus quam distringendus, quia rectores Ecclesiarum a Domino sunt iudicandi, sicut ait Propheta: Deus stetit in synagoga deorum, in medio autem deos diiudicat . Unde oportet unumquemque fidelem, si uiderit aut cognouerit plebes suas aduersus pastorem suum tumescere, aut cleri [clerum, al., contra clerum] detractionibus uacare, hoc uitium pro uiribus exstirpare, prudenterque corrigere satagat, nec eis in quibuscunque negotiis misceri, si incorrigibiles apparuerint, antequam suo reconcilientur doctori, presumat, quoniam tam sacerdotes quam reliqui fideles omnes, summam debent habere curam, de his qui pereunt, quatenus eorum redargutione aut corrigantur a peccatis, aut, si incorrigibiles apparuerint, ab Ecclesia separentur.



CAP. 251.---De eadem re. Ex decretis Clementis pape .

Ipsi autem episcopi si exorbitauerint, ab istis non  sunt reprehendendi uel arguendi, sed portandi, nisi in fide errauerint. Hi ergo super hos sunt, non illi super istos, quoniam maior a minore non argui nec iudicari potest. Nullus se extollat erga doctores ac magistros suos, quia discipulus super magistrum esse  non potest, nec debet; nullus uelit dici sanctus antequam sit; sed prius sit, ut uerius dicatur. Precepta Domini doctorumque ac magistrorum facta quotidie adimplere, et in Christi nomine pro inimicis orare oportet.



CAP. 252.---De eadem re. Ex epistola Eusebii pape, cap. 20 .

Necesse enim est ut rectores a subditis timeantur, et ab ipsis corrigantur, ut humana formidine peccare metuant, qui diuina iudicia non formidant.   Deteriores quippe sunt qui doctorum uitam moresque corrumpunt his qui substantias aliorum prediaque diripiunt. Ipsi quidem ea que extra nos, licet nostra sint, auferunt; nostri uero detractores, et morum nostrorum corruptores, siue qui aduersum nos armantur, proprie nos ipsos decipiunt, et ideo iuste infames sunt, et merito ab ecclesia extorres fiunt.



CAP. 253.---Quod infames sunt qui prelatorum uitam corripiunt, et conuersationi detrahunt. Ex decretis Caii pape, cap. 7 

Oues uero que pastori suo commisse fuerint, eum nec reprehendere, nisi a recta fide exorbitauerit, debent, nec ullatenus accusare possunt, quia facta  pastorum oris gladio ferienda non sunt, quanquam recte reprehendenda uideantur.



CAP. 254.---De non reprehendendis episcopis. Ex decretis Euaristi pape omnibus per Aegyptum fratribus missis, cap. 18.

 Audiuimus enim quosdam a uobis infamatos et dilaceratos episcopos et a ciuitatibus propriis pulsos,  et alios in eis ipsis uiuentibus constitutos. Ideo hec uobis scribimus, ut sciatis hec fieri non licere, sed proprios reuocari, et integerrime restitui debere. Illos uero qui adulterina feditate suas sponsas   tenent, eiici, ut adulteros atque infames fieri, eosque ab ecclesiasticis honoribus arceri iubemus. Si autem aduersus eos aliquam querelam habueritis, his peractis inquirendum erit, et auctoritate huius sancte sedis terminandum.



CAP. 255.---De infamatis et dilaceratis episcopis, et a ciuitatibus propriis expulsis, sine Romana auctoritate. Ex decretis Stephani pape omnibus episcopis, cap. 65 .

Nullus enim episcoporum, dum suis fuerit rebus exspoliatus, aut a sede propria pro qualibet occasione pulsus, debet accusari, aut a quoquam ei potest crimen obiici, priusquam integerrime restauretur, et omnia, que ei ablata quocunque sunt ingenio, legibus redintegrentur, et ipse sedi proprie et  pristino statui regulariter reddatur, ita ut omnes possessiones, et cuncta sibi predia iniuste sublata, atque fructus omnes ante conceptam accusationem primates, et synodus episcopo de quo agitur, funditus restituant, quia hoc non solum ecclesiastice, sed etiam seculi leges fieri prohibent. Neque aliquis eorum aut ecclesiarum actor [auctor] uel defensor ad aliquos prius accusari debet, quam ipse caritatiue bis aut ter ab eis, qui se lesos estimant, uel eos pro aliquibus erratibus corripere cupiunt, conueniatur, ut ab eis aut familiarem emendationem, aut iustam percipiat excusationem. Quod qui presumpserit, liminibus arceatur Ecclesie, usque ad condignam satisfactionem.



CAP. 256.---Ut episcopus non diiudicetur qui suis  rebus est spoliatus. Ex decretis Felicis pape episcopis per Aegyptum missis, cap. 10.

 Nullus enim episcopus qui suis est rebus exspoliatus, aut a sede propria ui aut terrore pulsus, antequam omnia sibi ablata legibus restituantur, et ipse pacifice annum uel plus suis fruatur honoribus, sedique proprie sit regulariter restitutus, iuxta canonicam institutionem accusari, uocari, iudicari, aut damnari potest.



CAP. 257.---Ut episcopi criminati libere apostolicam sedem appellent, et quod non possunt sine Romano pontifice uel eius uicario iudicari. Ex decretis Iulii pape orientalibus episcopis missis, cap. 18. 

 Ut omnes episcopi qui  in quibusdam grauioribus pulsantur uel criminantur causis, quoties necesse fuerit, libere apostolicam appellent sedem, atque ad eam, quasi ad matrem, confugiant, ut ab ea  pie fulciantur, defendantur et liberentur. Cuius dispositioni omnes maiores et ecclesiasticas causas, et episcoporum iudicia, antiqua apostolorum eorumque successorum atque canonum auctoritas reseruauit, quoniam culpantur episcopi qui aliter erga fratres egerint quam eiusdem sedis pape fieri placuerit. Placuit ut accusatus uel iudicatus a comprouincialibus in aliqua causa episcopus, licenter appellet et adeat apostolice sedis pontificem, qui aut per se aut per uicarios suos, eius negotium retractari procuret. Et dum iterato iudicio pontifex  suam causam agit, nullus alius in eius loco subrogetur, ponatur aut ordinetur episcopus, quoniam quanquam comprouincialibus episcopis, accusati causam pontificis liceat scrutari, non tamen definiri inconsulto Romano pontifice permissum est, cum beato Petro apostolo, non ab alio aliquo quam ab ipso dictum sit Domino: Quodcunque ligaueris super terram erit ligatum et in celis; et quodcunque solueris super terram, erit solutum et in celis .  Si quis putauerit se a proprio metropolitano grauari, apud primatem dieceseos aut penes apostolice uniuersalis Ecclesie papam [sedem] iudicetur. Accusationes quas leges seculi non asciscunt, et nos unanimiter submouemus,  ne fiat indistricta probatione impietas, cum recta sit iudicii in lectione sententia. Si quis erga episcopum uel actores [auctores] Ecclesie se proprium habere crediderit negotium, non prius adeat iudices quam ad eos recurrat caritatis studio, ut familiari colloquio moniti ea sanare debeant que in querimoniam deducuntur. Quod si aliter egerit communione priuetur. Nemo pontificum deinceps aliquem episcopum suis exspoliatum rebus, aut a sede pulsum excommunicare presumat, quia non est priuilegium quo spoliari possit iam nudatus. Pari tenore decernimus non credi accusatori, qui absente aduersario causam suggerit, ante utriusque partis discussionem, nec accusatores uel testes suscipi, qui non sunt idonei. Placuit, si  accusatus uel damnatus episcopus appellauerit Romanum pontificem, id statuendum, quod ipse iuste censuerit. Et omnes qui aduersus Patres armantur infames esse censemus, neque eos qui cum inimicis morantur ad accusationem uel testimonium recipiendos. Placuit ut semper in accusationem clericorum primo persona, fides, uita et conuersatio blasphemantium perscrutetur. Nam fides omnes actus hominis precedere debet, quia dubius in fide infidelis est, nec eis omnino est credendum qui ueritatis fidem ignorant, nec recte conuersationis uitam ducunt, quoniam tales facile et indifferenter lacerant et criminantur recte et pie uiuentes. Ideo suspicio eorum discutienda est primo et corrigenda, neque accusationibus suspectis, uel de inimicorum domibus prodeuntibus  credendum.



CAP. 258.---Quod causa pulsati episcopi per episcopos iudices iudicanda sit. Ex concilio Spalensi, cap. 8 .

Si quis episcopus a quoquam impetitur, uel ille aliquam questionem retulerit, per episcopos iudices causa iudicetur [finiatur], siue quos eis primates dederint, siue quos ipsi uicinos ex consensu elegerint.



CAP. 259.---Quod episcopos iudices non liceat quemquam prouocare. Item ex eodem concilio, cap. 9.

Iudices autem episcopos, quos communi consensu elegerint, non liceat quemquam prouocare. Et quisquis probatus fuerit pro contumacia nolle obtemperare iudicibus, cum hoc prime sedis episcopo fuerit  probatum, det litteras ut nullus ei communicet episcoporum donec obtemperet.



CAP. 260.---Ut episcopi comprouinciales peregrina iudicia non patiantur. Ex decretis Fabiani pape Hilario episcopo missis, cap. 26 .

 Peregrina uero iudicia salua in omnibus apostolica auctoritate generali sanctione prohibemus, quia indignum est ut ab exteris iudicetur qui prouinciales et a se lectos debet habere iudices, nisi fuerit appellatum. Unde oportet si aliquis episcoporum super certis accusetur criminibus, ut ab omnibus audiatur qui sunt in prouincia, episcopis, quia non oportet accusatum, alibi quam in suo foro audiri.



CAP. 261.---Ut episcopus criminatus, si iudicem suspectum habuerit, libere sedem apostolicam appellet. Ex decretis eiusdem, ad eumdem episcopum.


 Si quis uero episcopus iudicem suspectum habuerit, et uiderit se grauari, libere sedem appellet apostolicam: appellantem autem non habeat afflictio ulla aut detentionis [deceptionis] iniuriose custodia, sed liceat appellatori uitiatam causam, appellationis remedio subleuare; liceat etiam in causis criminalibus appellare, nec appellandi uox denegetur ei quem in supplicium sententia destinarit.



CAP. 262.---A quot episcopis episcopus uel presbyter uel diaconus sint audiendi. Ex concilio Carthaginensi, cap. 12 .

 Felix episcopus dixit : Suggero secundum statuta  ueterum conciliorum, ut si quis episcopus  in reatum aliquem incurrerit, et fuerit ei nimia necessitas, non posse plurimos congregare, ne in crimine maneat, a duodecim episcopis, et presbyter a septem episcopis, cum proprio suo episcopo audiatur, et diaconus a tribus.



CAP. 263.---De episcopo, si comprouinciales in eius examinatione dissenserint. Ex concilio Antiocheno, cap. 14 .

Si quis episcopus de certis criminibus diiudicatur, et contingat de eo comprouinciales episcopos dissidere, cum iudicatus ab aliis innocens creditur, reus ab aliis estimatur: propter huius ambiguitatis absolutionem, sancte synodo placuit ut metropolitanus episcopus a uicina prouincia iudices alios conuocet  qui controuersiam tollant, et ut per eos simul et comprouinciales episcopos quod iustum uisum fuerit approbetur.



CAP. 264.---Ut episcopis, uel alicui in ordinibus posito, nullus laicus crimen imponere [intendere] audeat. Ex decretis Siluestri pape, cap. 1 .

 In consensu et subscriptione omnium constitutum est ut nullus laicus episcopo uel alicui in ordinibus posito, crimen aliquod possit inferre. Et ut presbyter non aduersus episcopum, non diaconus aduersus presbyterum, non subdiaconus aduersus diaconum, non acolythus aduersus subdiaconum, non exorcista aduersus acolythum, nec lector aduersus exorcistam, nec ostiarius aduersus lectorem det accusationem aliquam. Et non  damnetur presul nisi in septuaginta duobus idoneis testibus.



CAP. 265.---Quod episcopi accusatorum episcoporum iudices esse debeant. Ex decretis Damasi pape, cap. 3.

Accusatorum episcoporum iudices esse decernimus episcopos sapientes iuste et recte uiuentes.



CAP. 266.---De legitima uocatione episcopi accusati. Ex epistola eiusdem ad Stephanum et ad concilium Africe .

 uocatio ad synodum iuxta decreta Patrum canonica, eius qui impetitur, rationabilibus scriptis per spatium fieri debet congruum, atque canonicum; quia nisi canonice uocatus fuerit et suo tempore et canonica ordinatione,  licet ad conuentum quacunque necessitate uenerit, nisi sponte uoluerit, nullatenus suis respondebit insidiatoribus, quoniam nec seculi leges hoc permittunt fieri, quanto magis diuine?



CAP. 267.---Ut primates de accusato episcopo, non ante sententiam proferant damnationis, quam aut reum se ipse confiteatur, aut canonice per innocentes testes conuincatur. Ex epistola Felicis pape Paterno episcopo missa, cap. 4 .

 Primates quoque accusatum discutientes episcopum, non ante sententiam proferant damnationis, quam apostolica freti auctoritate, aut reum se ipse confiteatur, aut per innocentes et canonice examinatos testes regulariter conuincatur: aliter censemus irritam esse et iniustam episcoporum damnationem, et idcirco a synodo retractandam,  ita ut oppressis ab omnibus in cunctis subueniatur causis.



CAP. 268.---Qualiter primas, et ubi sit faciendus. Ex registro Gregorii ad Gennadium patricium et exarchum Africe .

Concilium uero catholicorum episcoporum admoneri precipitur, ut primatem non ex ordine loci postpositis uite meritis faciat, quoniam apud Dominum non gradus elegantior, sed uite melioris actio comprobatur. Ipse uero primas non passim sicut moris est, per uillas, sed in una, iuxta eorum electionem, ciuitate resideat.



CAP. 269.---Ut episcopi singularum gentium sciant quis inter eos sit primus. Ex epistola Anacleti pape omnibus episcopis .

 Beati etiam apostoli inter  se statuerunt, ut episcopi singularum scirent gentium quis eos primus esset, quatenus ad eum potior eorum sollicitudo pertineret. Nam inter beatos apostolos quedam fuit discretio. Et licet omnes essent apostoli, Petro tamen a Domino concessus est primatus. Et ipsi inter se uoluerunt, ut reliquis omnibus preesset apostolis Cephas, id est, ut Petrus principatum teneret apostolatus, quia et eamdem formam suis successoribus et reliquis episcopis tenendam tradiderunt. Et non solum hoc in Nouo Testamento constitutum, sed etiam in ueteri Testamento fuit. Unde scriptum est: Moyses et Aaron in sacerdotibus eius , id est, primi inter eos fuerunt. Et quamuis ita sit ordinatum, nemo tamen quod suum est querat, sed quod alterius, unde  ait beatus Paulus apostolus: Unusquisque placeat proximo suo in bonum, ad edificationem . Et sicut ipse Saluator suis ait apostolis: Qui maior est uestrum, erit minister uester : et reliqua.



CAP. 270.---Ut episcopus accusatus communione non priuetur, nisi statuta die uenire noluerit. Ex concilio Carthaginensi, cap. 8 .

 Aurelius episcopus dixit: Quisquis episcoporum accusatur, ad primatem prouincie ipsius causam deferat accusator, nec a communione suspendatur, cui crimen intenditur, nisi ad causam suam dicendam, electorum iudicio, die statuta, litteris euocatus, minime occurrerit, hoc  est infra spatium mensis ex ea die, qua eum litteras accepisse constiterit. Quod si aliquas uere [ueras] necessitatis causas probauerit, quibus eum occurrere non potuisse manifestum sit, cause sue dicende intra alterum mensem, integram habeat facultatem. uerum post mensem secundum [tandiu] non communicet, donec examinetur [purgetur]. Si autem ad concilium uniuersale infra anni spatium occurrere noluerit, ut uel ibi causa eius terminetur, ipse in sedamnationis sententiam dixisse iudicetur. Tempore sane quo non communicat, nec in sua ecclesia uel parecia communicet: accusator autem eius, si nunquam diebus cause dicende defuerit, a communione non remoueatur; si uero aliquando defuerit subtrahens se, restituto in communione episcopo,  ipse remoueatur a communione accusator; ita tamen, ut nec ipsi adimatur facultas cause peragende, si se ad diem constitutum occurrere non uoluisse, sed non potuisse probauerit. Illud uero placuit, ut cum agere ceperit in episcoporum iudicio, si fuerit accusatoris persona culpabilis, ad arguendum non admittatur, nisi proprias causas, non tamen ecclesiasticas, asserere uoluerit.



CAP. 271.---De Maximo episcopo uariis criminibus infamato, et ad synodum sepius uocato, qui uenire et se excusare neglexerat. Ex secunda epist. Bonifacii pape, ad episcopos Gallie.

Bonifacius episcopus, Patroclo, Remigio, Maximo, Hilario, Seuero, ualerio, Iuliano, Castorio, Leontio, Constantino, Ioanni, Montano, Marino [Mauritio], et  ceteris episcopis per Gallias, et per septem prouincias constitutis. ualentine nos clerici ciuitatis adierunt, proponentes libellum et crimina, que Maximum, teste tota prouincia, asserunt commisisse. Delegata toties cognitione illum constituta semper subterfugisse iudicia, nec confisum conscientia festinasse, ut si esset innocens examinatis omnibus purgaretur, que toties decreta ex uestrarum [nostrarum] quoque chartarum instructione cognouimus. Qui econtrario probauit de se illa que dicta sunt, quia [cui] ad ea confutanda, cum essent innumera, a decessoribus meis prouincialis est delegata cognitio. Conuentus etiam dicitur euitasse, et adesse minime uoluisse. Et nullus dubitat quod ita iudicium nocens subterfugit, quemadmodum ut absoluatur, qui  est innocens, querit. Sed astuta cauillatio eorum, qui uersutis agendum credunt esse consiliis, nunquam innocentie nomen accipiet. Confitetur enim de omnibus, quisquis se subterfugere iudicium dilationibus putat. ueniet tamen aliquando ille, qui talis perhibetur, in medium: nec prodest [proderit] illi toties latuisse, toties subterfugisse, quem sui actus et commissa, quocunque fugerit, ea que obiiciuntur illi, si uera sunt, crimina persequuntur. Debueram quidem iam dignam pro eius accusatis in nostro iudicio actibus, qui cognitionem et decretum iudicium sepe declinando credidit illudendum, dare sententiam. Quam ne aliquis precoquam forsitan iudicaret, et sibi  a  nobis reseruatum esse nichil diceret, maluimus intercapedine temporis data, differri, cum hoc etiam eius accusatores assererent, de cuius [quorum] intentionibus et moribus sit decretum [securum], Maximum tanto magis damnanda committere, quanto tardius se constituto iudicio presentaret. Quem Manicheorum inuolutum caligine, arguunt turpi secta olim ita eum ne possit abluere, animum sordidasse: in probationem obiecte rei gesta synodalia proferentes, et commissis inuolutum undique flagitiis, nullum eum sanitatis habuisse respectum quem furore suo et insana temeritate ad secularium quoque iudicum tribunalia subditum questioni, quod in uili persona turpissimum est, obiiciunt peruenisse, et homicidii damnatum asserunt, gestis prolatis in medium.  Et hunc talem post tanta taliaque commissa episcopatus adhuc sibi nomen in suis latibulis uindicare, inproprie ciuitatis infamiam nimiis doloribus conqueruntur, et sanctum nomen uindicando sibi uelle polluere. Ideoque, fratres karissimi, quia hic audiendus presentare se noluit, ne conuictus forsitan ab accusantibus se clericis, possit digna tandem aliquando, presentatus episcopali iudicio, pronuntiationis congrue feriri sententia  dilationem dedimus, et decreuimus, uestrum [uestram] debere intra prouinciam esse iudicium, et congregari synodum ante  diem Kalendarum Nouembrium, ut si adesse uoluerit, presens si confidit, ad obiecta respondeat: si adesse neglexerit, dilationem sententie de absentia non lucretur. Nam manifestum est eum confiteri de crimine, qui indulto et toties delegato iudicio purgandi se occasione non utitur. Nihil enim interest, utrum in presenti examine omnia que dicta sunt comprobentur, cum ipsa quoque professione [pro confess.] procurata toties constet absentia. Nos autem per omnes prouinciales litteras dirigemus, ne excusationem sibi ignorationis obtendat, ut ad prouinciam uenire cogatur, et illic se constituto presentare iudicio. Quidquid autem uestra caritas de hac causa duxerit decernendum, cum ad nos relatum fuerit, nostra  necesse est auctoritate  firmetur.



CAP. 272.---De episcopo criminato qui ad synodum uocatus, uenire contempserit. De synodo apud Altheim [Alcheum] habita, cap. 10.

Richuuinum episcopum, qui contra sanctorum canonum sanctiones Strazburgensem Ecclesiam inuasit, quem ad sanctam synodum per litteras nostras inuitauimus, et uenire contemnens nec uicarium suum misit, auctoritate sancti Petri ego Ioannes uicarius apostolici, ex precepto sancte synodi iniungendo uocamus iterum et precipimus quatenus ad concilium, id est, Moguntie indictum a metropolitano suo episcopo ad presentiam uenerabilis Herigeri archiepiscopi et confratrum suorum ueniat, sue  inobedientie et peruersitatis ibidem iustam rationem redditurus. Sin autem negligenter et hoc agere paruipenderit, abstineat se a proprio gradu, donce Romam ueniens coram domino papa et sancta Ecclesia reddat rationem.



CAP. 273.---Qui sint primates, qui metropolitani. Ex cap. Niceni concilii, que addita sunt a Felice papa.

Primates illi et non alii sunt quam qui in Nicena synodo sunt constituti. Reliqui uero qui metropoles tenent sedes, archiepiscopi uocantur et non primates, salua in omnibus apostolice sedis dignitate, que ei ab ipso Domino est concessa, et postea a sanctis Patribus roborata.



CAP. 274.---Quod neganda sit accusatis criminandi licentia priusquam se crimine quo premuntur, exuerint.  Ex decretis Stephani pape, omnibus episcopis missis, cap. 11 .

 Quod neganda est accusatis licentia criminandi, priusquam se crimine quo premuntur exuerint; quia non est credendum contra alios eorum confessioni, qui criminibus implicati sunt, nisi se prius probauerint innocentes, quoniam periculosa est, et admitti non debet rei aduersus quemcunque professio. Familiares uero et sponte confessi atque sceleribus irretiti non debent admitti; nec hi qui hesterna die, aut perendie [pridie], aut ante fuerunt inimici.



CAP. 275.---De criminationibus aduersus doctores non suscipiendis. Ex decretis Eusebii pape, cap. 17.

Et licet hec possint generaliter dicta sufficere ut  uel declinemus errata, uel custodiamus catholica, ab apostolis tamen eorumque successoribus nouimus constitutum, criminationes aduersus doctores non debere suscipi, nec peregrina iudicia fieri, nec quemquam alterius iudicis quam sui sententia debere constringi.



CAP. 276.---De eadem re. Ex concilio Spalensi, cap. 3.

Accusatores aduersus doctorem nemo suscipiat, quia non potest humano condemnari examine, quem Dominus suo iudicio reseruauit.



CAP. 277.---Ut nemo accuset episcopum apud seculares. Ex epistola Felicis pape ad Aegyptios missa, c. 1.

Ut nemo episcopum penes seculares arbitros accuset, sed apud summos primates.



CAP. 278.---De eadem re. Ex epistola Bonifacii pape ad episcopos Gallie.


 Nullus episcopus neque pro ciuili, neque pro criminali causa apud quemuis iudicem siue ciuilem siue militarem producatur, uel exhibeatur. Magistratus enim qui hoc iubere ausus fuerit, amissionis cinguli condemnatione plectetur.



CAP. 279.---Ut non accusetur episcopus a criminosis. Ex epistola Felicis pape supradictis episcopis missa, cap. 18.

Quoties episcopus super certis accusatur criminibus, si tales fuerint accusatores qui iuste et canonice recipi debeant, synodo legitima in suo tempore congregata, ab omnibus canonice audiatur qui sunt  in prouincia episcopis. Quod si legitimi non fuerint accusatores qui iuste et canonice recipi debeant, non fatigetur episcopus, quia sacerdotes ad sacrificandum uacare debent, non ad litigandum, nec illi qui throni Dei uocantur, prauorum hominum insidiis turbari, sed libere Christo Domino famulari .



CAP. 280.---Ut nullus episcopus extra suam prouinciam ad iudicium inuitetur. Ex decretis Iulii pape, orientalibus episcopis missis, c. 18 .

Nullus episcopus extra suam prouinciam ad iudicium deuocetur, sed uocato eo canonice in loco omnibus congruo, tempore synodali ab omnibus comprouincialibus episcopis audiatur, qui concordem super cum canonicamque proferre debent sententiam.  Quia si hoc minoribus tam de clericis quam de laicis concessum est, quanto magis de episcopis seruari conuenit? Nam si ipse metropolitanum aut iudices suspectos habuerit, aut infestos senserit, apud primatem dieceseos, aut apud Romane sedis pontificem iudicetur.



CAP. 281.---Infra quot dies appellandus est. Excerpta de legibus Theodosianis, quas interpretatur Paulus, cap. 35.

 Propter superfluam appellatorum licentiam, ne in retractandis uel reuocandis sententiis liberum habere arbitrium uiderentur, et tempora appellationis, et pene constitute sunt, ut quicunque apud iudicem qui causam eius audiuit, appellauerit, et ad alium iudicem prouocare  uoluerit, infra [intra] quinque dies appellet, et in his ipsis quinque diebus, ad iudicem ad quem prouocauerit, sine aliqua dissimulatione perueniat, et ipse dies quo accepit litteras, in his quinque diebus specialiter computetur. Quod si longius iter sit, exceptis his quinque diebus, spatium dierum quo iter agi possit, computetur.



CAP. 282.---De accipiendis litteris appellationis, cap. 36.

 Ab eo autem a quo appellatum est ad eum qui de appellatione cogniturus est, littere dimissorie dirigantur, que uulgo epistola appellatur, quarum postulatio et acceptatio intra quintum diem ex officio facienda est. Ista iam superius sub titulo de cautionibus et penis appellationum interpretata  est, qui intra tempora prestituta dimissorias non postulauerint, uel acceperint, uel reddiderint, rescriptione ab agendo submoueantur, et penam appellationis ferre cogantur.



CAP. 283.---Que appellatio sit accipienda, que non, cap. 37.

 Quicunque non confidentia iuste cause, sed causa afferende more, ne contra cum sententia proferatur, appellauerit, uel si de facto suo confessus ne addicatur, appellare uoluerit, huiusmodi appellationes non recipiuntur.



CAP. 284.---Quid agendum sit de possessione appellantis, cap. 38.

 Quoties post auditam causam iudicii possessor appellat, fructus possessionis de  qua agitur, dum secunde audientie euentus dubius est, merito sequestrantur. Nam, si petitor appellauerit, hoc ab eo non potest postulari, quia non potest sequestrari quod non habet. Si propter predia urbana, uel mancipia appellatur, pensiones eorum, uel mercedes uecturarum [uecture] etiam si de naui agatur, deponi solent.



CAP. 285.---Ut iniuste appellans aduersario sumptus quos sibi expenderit, quadrupliciter restituat, cap. 39.

 Omnimodo puniendum [probandum] est, ut quoties iniusta appellatio pronuntiatur, sumptus quos dum sequeretur aduersarius impendit, reddere cogatur non simplos, sed quadruplos.



CAP. 286.Quod ante inscriptionem nemo criminosus inueniatur, de libro nono earumdem legum.


Ante inscriptionem nemo efficiatur criminosus. Nam, inscriptione per ordinem facta, tunc a iudice suscipiendus est reus, et custodie cum accusatore tradendus est: ea tamen ratione, ut tam accusati quam accusatoris dignitas estimetur, et unumquemque ante discussionem ita iudex faciat custodiri, ut eorum natalis aut dignitas patiuntur. Sane hi qui crimina sua in questione confessi sunt, de aliis si dicere uoluerint a iudice non credantur; quia iure et legibus constitutum est, ut spontanea professione reus eum non faciat, neque illi de altero credatur, qui se criminosum esse confessus est.



CAP. 287.---Que inducie accusatis episcopis sint dande. Ex epist. decretali Damasi .

  Inducie accusatis in criminalibus episcopis sex mensium, uel eo amplius concedende sunt; quoniam et laicis hoc permissum nullus secularibus disciplinis imbutus ignorat, quanto magis sacerdotibus, qui superiores eis esse non dubitantur?



CAP. 288.---Quod de se confesso in alieno crimine non sit credendum. Dionysius Seuero ceuiscopo .

 Nemini de se confesso credi potest super crimen alienum, quoniam eius omnisque rei professio periculosa est, et admitti non debet. Similiter alieni erroris socium, uel a sui uoluntarie propositi tramite recedentem, aut sacris Patrum regulis et constitutionibus inobedientem,  suscipere non possumus, nec debemus.



CAP. 289.---De accusatoribus et testibus episcoporum qui sint recipiendi, qui non. Ex dec. Calixti pape episcopis per Galliam constitutis, cap. 17 .

Omnes ergo qui in recta fide suspecti sunt, in accusatione sacerdotum et eorum super quorum fide non hesitatur minime recipiantur, et in testimonio dubii habeantur. Infirmari ergo oportet eorum uocem de quorum fide dubitatur, nec eis omnimodo esse credendum qui rectam fidem ignorant.  Querendum est ergo in iudicio cuius sit conuersationis, ac fidei is qui accusat et is qui accusatur, quoniam hi qui non sunt recte fidei ac conuersationis, quorum uita est accusabilis, non permittuntur eos accusare,  quorum fides, uita et libertas noscitur, neque uiles persone in eorum recipiantur accusationem.  Rimande sunt accusatorum enucleatim persone, que sine scripto difficile, per scriptum autem nunquam recipiantur; quia per scripturam nullus accusare, uel accusari potest, sed propria uoce, et presente eo quem accusare uoluerit, suam quisque agat accusationem, nec absente eo quem accusare uoluerit, quisquam accusator credatur.  Similiter testes per quamcunque scripturam testimonium non dicant, nec de aliis causis uel negotiis testimonium dicant, nisi de his que sub presentia eorum acta esse noscuntur. Accusatores uero consanguinei aduersus  eos testimonium non dicant, nec eorum familiares, uel de domibus eorum prodeuntes, sed si uoluerint et inuicem consenserint, inter se parentes tantum testificentur, et non in alios. Nec accusatores uel testes suspecti recipiantur, quia propinquatis et familiaritatis ac dominationis affectio, ueritatem impedire solet.



CAP. 290.---De eadem re. Ex decretis Damasi pape Stephano, et uniuersis episcopis Africe missis, cap. 17 [10] .

 Accusatores autem episcoporum, et testes super quibus rogitastis, absque ulla infamia, aut suspicione, uel manifesta macula, et uera fide pleniter instructi esse debent, et tales quales ad sacerdotium eligere iubet diuina auctoritas, quoniam sacerdotes ut antiquorum tradit  auctoritas, criminari non possunt, nec in eos testificari, qui ad eumdem non debent, nec possunt prouehi honorem.



CAP. 291.---Que sint infames persone. Ex epistola Stephani pape ad Hilarium .

 Infames autem eas esse dicimus personas, que pro aliqua culpa notantur infamia, id est omnes qui Christiane legis normam abiiciunt, et statuta ecclesiastica contemnunt. Similiter fures, sacrilegos et omnes capitalibus criminibus irretitos, sepulcrorum quoque uiolatores, et apostolorum atque successorum eorum atque sanctorum Patrum religiosa statuta libenter uiolantes, et omnes qui aduersus patres armantur, qui in omni mundo infamia notantur, similiter et incestuosos, homicidas,  periuros, raptores, maleficos, ueneficos, adulteros, de bellis publicis fugientes, et qui indigna sibi petunt loca tenere, aut facultates ecclesie abstrahunt iniuste, et qui fratres calumniantur aut accusant et non probant, uel qui contra innocentes principum animos ad iracundiam prouocant, et omnes anathematizatos, uel pro suis sceleribus ab ecclesia expulsos, et omnes quos ecclesiastice uel seculi leges infames pronuntiant; hos uero non ad sacros ordines licet promouere, nec seruos ante legitimam libertatem, nec penitentes, nec bigamos, nec eos qui curie deseruiunt, uel qui non sunt integri corpore, aut sanam non habent mentem, uel intellectum, aut inobedientes sanctorum decretis existunt,  aut furiosi manifestantur. Hi omnes nec ad sacros gradus debent prouehi; nec isti, nec liberti, nec suspecti, neque rectam fidem, uel dignam conuersationem non habentes summos possunt accusare sacerdotes.



CAP. 292.---Quod absque auctoritate Romani pontificis nullus episcopus damnari possit. Ex decretis Felicis pape episcopis per Galliam missis, cap. 9 .

Si quis episcopus ab illis accusatoribus qui recipiendi sunt fuerit accusatus, postquam ipse ab eis caritatiue conuentus fuerit, ut ipsam causam emendet, et eam corrigere noluerit, non olim, sed tunc ad summos primates causa eius canonice deferatur, qui in congruo loco infra ipsam prouinciam  tempore congruo, id est, aut uernali [autumnali], aut estiuo, concilium regulariter conuocare debebunt, ita ut ab omnibus eiusdem prouincie episcopis inibi audiatur, quo et ipse regulariter conuocatus, si eum, aut infirmitas, aut alia grauis necessitas non detinuerit, adesse debet, quia ultra prouincie terminos accusandi ante licentia non est quam audientia rogetur. Quod, si quomodo presumptum fuerit, statuerunt ut antequam proprius locus et sua omnia ei legibus redintegrentur, nullatenus a quoquam accusetur aut criminetur, et nisi sponte elegerit, cuiquam pro talibus respondeat. Sed postquam, ut prefixum est, restitutus fuerit, et sua omnia ei legibus redintegrata sunt, dispositis ordinatisque suis, magnum spatium tractandi causam ei concedatur,  et postea si necesse fuerit, regulariter uocatus ueniat ad causam, et si iuste uisum fuerit, accusantium propositionibus, sustentatione fratrum, respondeat. Nulla enim permittit ratio, dum ad tempus eius bona, uel ecclesie res ab emulis, aut a quibuscunque detinentur, ut aliquid illi obiici debeat, nec quidquam potest ei quolibet modo maiorum uel minorum obiici, dum ecclesiis uel rebus aut potestatibus caret suis. Item ex epistola Iulii pape orientalibus episcopis missa . Si quis ab hodierna die et deinceps episcopum preter huius sancte sedis sententiam damnare aut propria pellere sede presumpserit, sciat se irrecuperabiliter esse damnatum, et proprio carere perpetim honore, eosque qui absque huius sancte sedis sententia  sunt damnati uel eiecti, huius sancte sedis auctoritate scitote pristinam recipere communionem, et in propriis restitui sedibus, quoniam et prius a tempore scilicet apostolorum hec sancte huic sedi concessa sunt, et postea in memorata Nicena synodo, propter prauorum hominum infestationes, atque hereticorum persecutiones et insidiantium molimina fratrum, sunt concorditer ab omnibus roborata, ut magis singuli prouideant ne talia audeant perpetrare.



CAP. 293.---Ut per scripta nullius accusatio suscipiatur eo absente qui accusatur. Ex epistola 2 Stephani pape cunctis episcopis missa, cap. 4.

 Per scripta enim nullius accusatio accusatoris, eo qui accusatur absente,  suscipiatur, sed propria uoce , presente uidelicet eo quem accusare desiderat, quia nullus absens aut accusari potest aut accusare. Nullus tamen prefati ordinis uir aut accusari potest, aut respondere suis accusatoribus debet, priusquam regulariter a suo primate uocatus sit, locumque defendendi aut inquirendi accipiat ad abluenda crimina.



CAP. 294.---Ut difficiliores cause ad apicem Romane sedis referantur, ut apostolico iudicio terminentur. Ex epistola Anacleti pape omnibus episcopis missa.

Si que uero cause difficiliores inter uos orte fuerint, ad huius sedis sancte apicem, quasi ad caput referte, ut apostolico terminentur iudicio, quia sic  Deum uelle, et ab eo ita esse constitutum ante dictis terminis declaratur. Hec uero apostolica sedes, cardo et caput facta est a Domino, et non ab alio constituta, et sicut cardine ostium regitur. sic huius sancte sedis auctoritate omnes Ecclesie, Domino disponente, reguntur.



CAP. 295.---Quod omnes episcopi possint appellare Romanam sedem in necessitatibus. Ex decretis Calixti pape, Stephano Africe missis.

Quam omnes appellare si necesse fuerit, et eius fulciri auxilio oportet. Nam  synodum sine eius auctoritate fieri non est canonicum, nec episcopus nisi in canonica [legitima] synodo, et suo tempore apostolica uocatione congregata definite damnari potest, neque ulla unquam concilia rata leguntur,  que non fulta fuerint apostolica auctoritate.



CAP. 296.---De induciis criminatorum episcoporum quales esse debeant. Ex epist. Felicis pape fratribus per Aegyptum missa, c. 15 .

 De induciis uero episcoporum super quibus consuluistis, diuersas a Patribus regulas inuenimus constitutas. Quidam enim ad repellenda imperitorum machinamenta, et suas preparandas responsiones, et testes confirmandos, et consilia episcoporum atque amicorum querenda, annum et sex menses mandauerunt concedi; quidam autem annum, in quo plurimi concordant; minus uero quam sex menses non reperi, quia et laicis hec indulta sunt, quanto magis Domini sacerdotibus!  Nam et a nostris antecessoribus atque reliquis sanctis Patribus, multoties inhibitum est ne quis Domini sacerdotes detractionibus, non ex radice caritatis prolatis, uexet. Quiescite, inquiunt, et nolite persequi eos qui Deo perfecte ministrant, quorum orationibus et terrena bella sedantur, et recedentium a Deo angelorum pelluntur incursus, quique omnes demones corruptores [al. qui corrupti sunt] precum assiduitate, confundunt. Inducie namque non sub angusto tempore, sed sub longo spatio concedende sunt, ut accusati se preparare, uniuersosque communicatores in prouinciis positos conuenire, et testes preparare atque contra insidiatores se pleniter armare possint.  Iudices enim et accusatores tales esse debent, qui omni careant  suspicione, et ex caritatis radice suam desiderent promere sententiam.



CAP. 297.---Quid agendum sit de episcopo qui causam suam in synodo agere renuerit. Ex concilio Africe, cap. 54 .

De Quoduultdeo etiam Centuriensi, quoniam aduersarius illius cum se petisset introduci ad concilium nostrum, interrogatus utrum cum eo uellet apud episcopos experiri, primo promiserat et alia die respondit hoc sibi non placere, atque discessit, placuit omnibus episcopis ut nullus eidem Quoduultdeo communicet, donec causa eius qualem potuerit terminum sumat. Nam adimi ei episcopatus antequam cause eius exitus appareret, nulli Christiano uideri iure potuit.



CAP. 298.---Iudicium episcopi qui pro crimine depositus ab officio, postea episcopium more predonis inuadit. Ex registro Gregorii ad Ioannem episcopum prime Iustiniane .


Quando mala que penitentie fletu purganda sunt, augentur excessibus, ita maior est delinquentibus adhibenda correptio, ut et ipsi facinus suum pena saltem uindicante cognoscant, et alios ab illicitis ecclesiastice tuitionis timor inhibeat.  Dilectissimus itaque lator presentium Nemesion ad nos ueniens, indicauit  Paulum Declanene [Deacline, alias Docleuene] ciuitatis episcopum inter alia mala, in corporali crimine [corporale crimen] lapsum, a suis fuisse clericis accusatum: atque habita cognitione, ita  claruisse, atque insuper postquam conuictus est, etiam libellum illum in quo ea, de quibus accusatus fuerat, uera esse confessus est obtulisse. Qua de re sententia illum episcopali depositum, et se eius loco cum fraternitatis uestre consensu esse episcopum iudicauimus ordinatum. Sed nunc eumdem Paulum cum auxilio secularium iudicum uenientem episcopum more predonis ingressum, ablatisque uiolenter rebus ecclesie ab eo se proiectum, et ad summam iniuriam, ac necem pene perductum cognouimus. Et quoniam tante nequitie prauitas, nec dissimulanda, nec leuiter arguenda est, fraternitas uestra hec omnia diligenter curet addicere. Et si ita se   ueritas habet, predictum Paulum districta faciat exsecutione [excusatione] compelli, ut quodcunque abstulit omni mora uel excusatione cessante restituat. Si uero nichil ecclesie, sed proprium se dixerit abstulisse, quamuis graue et iniquum fuit, ut non a uobis, uel a metropolitano eius hoc petierit, sed ausu temerario manu presumeret agere, uerumtamen si quid proprium tulit, sub fraternitatis uestre debet examinatione constare, si uerum est. Sed et illud diligenter querendum est, si quid male de rebus dilapidauit ecclesie, ut ex eo quod nunc abstulit, hoc reformare, ac satisfacere modis omnibus compellatur. Si autem differre tentauerit, quousque omne quod dilapidauit, uel de substantia tulit ecclesie, restituat, in monasterium mittendus est, ut saltem  coactus reddat quod male auferre non timuit. Quod si forte  post depositionem suam inuerecunda, ac insana mente [inuerecunde ac mente peruersa] aliquid de episcopatu loqui, atque rursum ad hoc per quaslibet personas aspirare presumptiue tentauerit [qualibet aspirare presumptione tentauerit, etc.], fraternitatis uestre se contra improbitatem ipsius omnimodo uigor accendat, atque Dominici corporis et sanguinis communione priuatum in monasterium cum usque ad diem obitus sui, ad agendam penitentiam, curet retrudendum, quatenus perpetrati sceleris maculas dignis discat fletibus emendare, quas magis ad interitum anime sue nequiter augere desiderat. Supra scriptus autem dilectissimus frater noster Nemesion in suo loco et  episcopatus officio procul dubio reformetur, et ne denuo hac de re inquietudinem ac molestiam patiatur, sollicitos uos esse necesse est, quia hoc non solum ad huius munitionem, uerum ad aliorum constat emendationem proficere, ut prauorum hominum presumptio nil de cetero contra sacrorum canonum statuta uel ecclesiasticam disciplinam, nullo modo audeat attentare.



CAP. 299.---Cur sancti apostoli eorumque successores difficilem esse uoluerint accusationem episcoporum [sacerdotum]. Ex decretis Fabiani pape orientalibus fratribus missis, cap. 19 .

Talia cogitantes sancti apostoli eorumque successores Spiritu Dei repleti, homines malos preuidentes, et simplices considerantes, difficile aut nunquam uoluerunt esse accusationem sacerdotum, ne a malis  potuissent auerti, aut submoueri, quia si hoc facile concederetur, secularibus et malis hominibus, aut nullus aut uix perpauci remanerent, quoniam semper fuit, et est, et  nimis uiget, ut mali bonos persequantur, et carnales spirituales infestent. Idcirco, ut predictum est, statuerunt ne accusarentur, aut si aliter fieri non posset, perdifficilis fieret eorum accusatio, et a quibus, ut predictum est, non presumeretur, neque a propriis sedibus aut ecclesiis episcopi eiicerentur.



CAP. 300.---De episcopo expulso, si ausus fuerit ingredi ciuitatem. Ex epistola Bonifacii pape ad episcopos Gallie .

Si episcopus expulsus ausus fuerit ingredi ciuitatem qua expulsus est, uel exire de loco in quo degere  iussus est, iubemus eum in monasterium in alia prouincia constitutum tradi, ut qui in sacerdotio peccauit, degens in monasterio corrigatur.



CAP. 301.---Ut episcopis, qui se uiuentibus successores eligere desiderant. Ex concilio Antiocheno, c. 23 .

 Episcopo non licere per se successorem sibi constituere, licet ad exitum uite perueniat. Quod si tale aliquid factum fuerit, irritum esse huiusmodi constitutum. Seruetur autem ius ecclesiasticum, id continens oportere non aliter fieri, nisi cum synodo et iudicio episcoporum, qui post obitum quiescentis potestatem habent cum qui dignus exstiterit, promouere.



CAP. 302.---Ut episcopo uiuente nullus superordinetur. Ex concilio Aruernensi, c. 13 .


Ut nullus uiuente episcopo alius superponatur, aut superordinetur episcopus, nisi forsitan in eius loco, quem capitalis culpa deiecerit.



CAP. 303.---Quod non liceat episcopo successorem eligere. Ex concilio Spalensi, c. 9 .

Episcopo non licet ante finem uite alium in loco suo constituere successorem. Si quis autem usurpare tentauerit, constitutio illa irrita erit. Non ergo aliter fieri oportet, nisi cum consilio et iudicio episcoporum, qui post exitum predecessoris potestatem habent dignum eligere.



CAP. 304.---Ut pro egritudine episcopi nullus alius succedat. Ex Registro Gregorii pape ad Anatolium Constantinopolitanum diaconum .


 Scripsit mihi dilectio tua, reuerendissimo [piissimum dominum nostrum reuerentissimo, etc.] fratri meo Ioanni prime Iustiniane episcopo pro egritudine capitis quam patitur, episcopum precipere succedi, ne fortasse dum episcopi iura eadem ciuitas non habeat, quod absit! ab hoste depereat. Hec quidem canones nusquam precipiunt, ut pro egritudine episcopi episcopus succedat et omnino iniustum est ut, si molestia corporis irruit, honore suo priuetur egrotus. Sed suggerendum est ut, si quis [is qui est] in regimine egrotat, dispensator illi talis requiratur qui possit eius curam agere omnem, et locum illius in regimine  Ecclesie ipso non disposito conseruare, ut neque Deus omnipotens offendatur, neque ciuitas neglecta esse inueniatur.



CAP. 305.---Ut episcopo assidua infirmitate capitis laborante, et diu grauato alter subrogetur. Ex registro Gregorii, c. 239 .

 Qualiter ordinati a nobis sacerdotibus corporali  impediente molestia, Ariminensis Ecclesia pastorali hactenus ac sacerdotali sit regimine destituta, dudum fraternitas uestra cognouit. Quem dudum habitatorem loci illius permoti preorbus, sepius hortati sumus, ut si de eadem capitis, qua detinebatur, molestia melioratum se esse sentiret, ad suam, auxiliante Deo, reuerteretur Ecclesiam. Qui datis induciis in  hoc quadriennio exspectatur. Quem dum uos clerici uel ciues illic uenientes, nos quoque precibus arguentes [urgentes], instantius hortaremur ut, si ualeret, cum eis auxiliante Domino, remearet, datis scriptis nos supplicatione petiit ut, quia ad eiusdem Ecclesie regimen uel susceptum officium pro eadem qua detinetur molestia assurgere nullatenus possit, Ecclesie ipsi ordinare deberemus episcopum. Unde quia cunctarum Ecclesiarum iniuncta nos sollicitudinis cura constringit, ne diutius gregi fidelium desit custodia pastoralis, illorum precibus, et huius ex sue impossibilitatis renuntiatione compulsi, iussum est a nobis eidem Ariminensi Ecclesie debere episcopum ordinari, et datis ex more preceptis clerum  plebemque eiusdem Ecclesie non destitimus adn onere, quatenus ad eligendum sibi antistitem concordi prouisione concurrant. Hortamur ergo ut fraternitas uestra eum quem in uno consensu omnes elegerint  ad se faciat euocari. Quem cauta ex omnibus examinatione discutite, et si ea in eo que in textu eptatici morte multata sunt, minime [heptateuchi continentur, minime, etc.] fuerint Domino opitulante reperta, atque fidelium personarum relatione, eius quoque uobis uita placuerit, ad nos eum cum decreta pagina uestra [decreti uestri pagina], addita quoque testificationis epistola, destinate, quatenus eiusdem a nobis Ecclesie, disponente Domino consecretur antistes.



CAP. 306.---De episcopo, qui per infirmitatem in hebetudinem mentis inciderit. Ex concilio Aurasic., c. 2.


Ut si quis episcopus in infirmitatem aut aliquam hebetudinem sensus inciderit, aut officium oris amiserit, ea que episcopis operari conueniunt, presbyterum agere non permittat, sed episcopum qui uicinus est uocet, cui que in Ecclesia agenda fuerint, imponat.



CAP. 307.---Item de episcopo qui propter dolorem capitis sepe amentiam incurrit, quod alter ei subrogandus et ipse de rebus Ecclesie sit procurandus. Ex registro Gregorii ad Eleuterium [Etherium] episcopum .

 Quamuis triste sit nobis ualde quod loquimur, atque fraterna nos compassio  potius arguat [aggrauat], quam aliquid de auditis definire permittat, suscepti tamen sollicitudo regiminis cor nostrum instanti pulsat aculeo, magna nos Ecclesiis cura prospicere, et ne qua earum possit utilitas deperire, quid fieri debeat, Deo auctore disponere. Peruenit ergo ad nos, quibusdam referentibus, quemdam episcopum ita passionem capitis incurrisse ut quod mente alienata agero soleat, gemitus et fletus audire sit. Ne ergo languente pastore, grex  insidiatoris laniandus dentibus exponatur, uel Ecclesie ipsius utilitates depereant, cauta nos necesse est prouisione tractare. Et ideo quia uiuentem episcopum ab officio suo necessitas infirmitatis, non crimen abducit, alium loco eius nisi [deest in origin. nisi] recusante  eo nulla sinit ratio ordinari. Sed si interualla egritudinis habere est solitus, ipse data petitione, non se ulterius ad hoc ministerium intellectum habere, nec ad alia officia subuertente infirmitate, posse fateatur assurgere, alium suo loco expetat ordinandum. Quo facto omnium solemniter electione alter qui dignus fuerit, episcopus ordinetur, sic tamen ut quousque eumdem episcopum in hoc seculo uita detinuerit, sumptus ei debiti de eadem Ecclesia ministrentur. Enimuero si nullo tempore ad sane mentis redit officium, persona fidelis ac uite probabilis est eligenda, que ad regimen Ecclesie idonea possit existere, atque de animarum utilitate cogitare, inquietos sub discipline uinculo restringere, ecclesiasticarum rerum curam gerere, et maturum atque  efficacem se in omnibus exhibere; qui etiam episcopo, qui nunc egrotat, superstes, loco eius debeat consecrari.



CAP. 308.---Ut sacerdotes Domini, sicut uulgus facere solet, iurare non presumant, nec compellantur. Ex decretis Cornelii pape .

 Sacramentum hactenus ab episcopis et reliquis ordinibus exigi, nisi pro recta fide, minime cognouimus, nec sponte eos iurasse reperimus. Summopere ergo sanctus Iacobus apostolus prohibens sacramentum, loquitur dicens: Ante omnia, fratres mei, nolite iurare neque per celum, neque per terram, neque aliud quodcunque iuramentum. Sit autem sermo uester: Est, est: Non, non, ut non sub iudicium decidatis .



CAP. 309.---De episcopo sinistro rumore asperso, per sacramentum purgato et absoluto. Ex registro Gregorii pape ad Iustinum imperat. [pretorem apud Gratianum, presbyterum habet Gregorius] .


 Habet hoc proprium antiqui hostis inuidia, ut quos in prauorum actuum perpetratione sibi resistentes [Deo sibi resistente] decipere non ualet, opinionem eorum, falsa ad presens simulando, dilaceret. Quoniam igitur quedam contra sacerdotale propositum de Leone fratre et cepiscopo nostro, sinister rumor asperserat, utrum uera essent, districta diutius fecimus inquisitione perquiri: et nullam in eo, de his que fuerant dicta, culpam inuenimus. Sed, ne quid uideretur omissum nostro potuisse [quod nostro potuisset] cordi dubium remanere,  ad B. Petri sacratissimum corpus districta eum ex abundanti fecimus sacramenta prebere. Quibus prestistis magna sumus exsultatione gauisi, quod huiuscemodi innocentia [huiusmodi experimento innocentia, etc.] eius euidenter enituit. Pro qua re gloria uestra predictum uirum cum omni caritate suscipiat, et reuerentiam ei qualem sacerdoti decet, exhibeat, ne ulla remaneat [ne qua in cordibus remaneat] de his quem iam sunt purgata dubietas. Sed ita suprascripto uos episcopo deuotissime oportet in omnibus adherere, ut congrue decenterque Deum in eius persona  uideamini honorare.



CAP. 310.---Correptio episcopi qui concubinam habuerit. Ex registro Gregorii ad Andream episcopum Tarentinum .


Tribunal eterni iudicis securus aspiciet, quisquis reatus sui conscius, digna eum modo penitentia placare contendit.  Habuisse te siquidem concubinam manifesta ueritate comperimus, de qua etiam contraria est quibusdam nata suspicio. Sed quia in rebus ambiguis absolutum non debet esse iudicium, hoc tue conscientie eligimus committendum. Qua de re, si in sacro ordine constitutus, eius te permistione recolis esse maculatum, sacerdotii honore deposito ad administrandum nullo modo presumas accedere, sciturus in anime tue periculo te ministrare, et Deo nostro te sine dubio reddere rationem, si huiusmodi sceleris conscius, in eo quo es ordine celans ueritatem, permanere uolueris.  Unde iterum adhortamur, ut si te deceptum hostis antiqui calliditate cognoscis, competenti eum dum licet penitentia superare festines, ne cum eo particeps  in die iudicii deputeris. Si uero huius reatus tibi conscius non es, in eo te necesse est quo es, ordine permanere. Preterea quoniam mulierem de matriculis contra ordinem sacerdotii cedi crudeliter fustibus deputasti, quam licet post octo menses exinde minime arbitremur fuisse defunctam, tamen quia ordinis tui habere noluisti respectum, propterea duobus te mensibus ab administratione missarum statuimus abstinere, in quibus ab officio te suspensum flere conuenit, quod fecisti. Nam ualde dignum est ut, postquam  te ad uite istius tranquillam rectitudinem laudabilium sacerdotum exempla non prouocant, saltem correctionis medicina compellat.



CAP. 311.---De episcopo per sacramenta purgato et absoluto. Ex registro Gregorii ad Brunichildum reginam Francorum .

 Mennam uero reuerendissimum fratrem cepiscopumque nostrum, postquam ea que de eo dicta fuerant requirentes, in nullo inuenimus eum esse culpabilem, qui insuper ad sacratissimum corpus beati Petri apostoli sub iureiurando satisfaciens, ab his que obiecta eius opinioni fuerant se monstrauit alienum; reuerti illum purgatum absolutumque permisimus, quia sicut dignum erat, ut si in aliquo reus existeret, culpam in eo canonice  puniremus, ita dignum non fuit, ut eum adiuuante innocentia, diutius retinere uel affligere in aliquo deberemus.



CAP. 312.---Qualiter senex episcopus corripiendus sit, et mali consiliarii eius excommunicandi. Ex eodem registro ad Ianuarium episcopum Caralitanum .

Predicator omnipotentis Dei Paulus apostolus dicit: Seniorem ne increpaueris . Sed hec eius regula tunc in eo seruanda est, cum culpa senioris exemplo suo non trahit ad interitum corda iuniorum. Ubi autem senior iuuenibus exemplum ad interitum prebet, ibi districta increpatione feriendus est. Nam scriptum est: Laqueus iuuenum omnes uos . Et rursum propheta dicit:  Peccator centum annorum maledictus est . Tanta autem nequitia ad aures meas de tua senectute peruenit, ut eam nisi adhuc humanitus pensaremus, fixa iam maledictione feriremus. Dictum quippe mihi est, quod Dominico die priusquam missarum solemnia celebrares, ad exarandam messem latoris presentium perrexisti, et post exarationem eius missarum solemnia celebrasti; et post missarum solemnia etiam terminos possessionis illius eradicare minime timuisti. Quod factum que pena debuit insequi, omnes qui audiunt sciunt. Dubii autem de tanta hac peruersitate fueramus, sed filius noster Cyriacus abbas a nobis requisitus, dum esset choralis, id est regionarius, ita se cognouisse perhibuit. Et quia adhuc canis tuis parcimus, hortamur aliquando, resipisce  senex , atque a tanta leuitate morum et operum peruersitate compescere. Quanto enim morti uicinior efficeris, tanto fieri sollicitior atque timidior debes. Et quidem pene sententia in te fuerat iaculanda, sed quia simplicitatem tuam cum senectute nouimus, interim tacemus. Eos uero quorum consiliis hec egisti, in duobus mensibus excommunicatos esse decernimus, ita ut si quid eis intra duorum mensium spatium humanitus euenerit, benedictione uiatici non priuentur. Deinceps autem ab eorum consiliis cautus existe. Te quoque sollicite custodi, ne si eis in malo discipulus fueris, quibus magister in bono esse debuisti, nec simplicitati tue ulterius, nec senectuti parcamus.



CAP. 313.---De purgationis Leonis pape III.


 Auditum est, fratres karissimi, et diuulgatum per multa loca qualiter homines mali aduersus me insurrexerunt, et debilitare uoluerunt, et posuerunt super me grauia crimina, propter quam causam iste clementissimus ac serenissimus dominus rex Carolus una cum sacerdotibus et optimatibus suis istam peruenit ad urbem. Quam ob rem ego [Leo] pontifex sancte Romane Ecclesie a nemine iudicatus, neque coactus, sed spontanea mea uoluntate purifico me in conspectu uestro coram Deo, et angelis eius, qui conscientiam meam nouit, et beato Petro principe apostolorum, in cuius conspectu consistimus, quia istas criminosas et sceleratas res, quas illi mihi obiiciunt,  neque perpetraui, neque perpetrare iussi. Testis est mihi Deus in cuius iudicium uenturi sumus, et in cuius conspectu consistimus. Et hoc propter suspiciones malas tollendas mea spontanea uoluntate facio, non quasi in canonibus inuentum sit, aut quasi ego hanc consuetudinem, aut decretum in sancta Ecclesia successoribus meis, nec non et fratribus et cepiscopis nostris imponam, sed ut melius a uobis abscidatis rebelles cogitationes.



CAP. 314.---Quod seipsum damnat quisquis ecclesiastico ordine excommunicatus fuerit, et communicare presumpserit. Ex Africano concilio, c. 29.

 Item placuit uniuerso concilio, ut qui excommunicatus fuerit pro suo neglectu, siue episcopus quilibet, siue clericus, et tempore  excommunicationis sue ante audientiam communicare presumpserit, ipse in se damnationis iudicetur protulisse sententiam.



CAP. 315.---De ordinatis si aliquis illorum percussor exstiterit. Ex Toletano concilio, cap. 6.

 His a quibus Domini sacramenta tractantur, iudicium sanguinis agitare non licet, et ideo magnopere talis excessus prohibendus est, ne indiscrete presumptionis motibus agitari, aut quod morte plectendum est sententia propria iudicare presumant, aut truncationes quibuslibet personis aut per se inferant, aut inferendas precipiant. Quod si quisquam horum immemor preceptorum, aut in Ecclesie sue familiis, aut in quibuslibet personis tale aliquid perpetrauerit,  et concessi ordinis honore priuetur et loco, et sub per perpetue damnationis religetur ergastulo: cui tamen communio exeunti de hac uita, non est neganda propter Domini misericordiam.



CAP. 316.---Ne episcopus sua manu aliquem cedat. Ex decretis Bonifacii pape .

 Non liceat episcopo manibus suis aliquem cedere, hoc enim alienum a sacerdote esse debet.



CAP. 317.---De episcopo qui seipsum et sibi commissos corrigere neglexerit. Gregorius .

 Qui nec regiminis in se rationem habuit, nec sua delicta detersit, nec  crimen filiorum correxit, canis impudicus magis dicendus est quam episcopus.



CAP. 318.---Quod bonus pastor subditos lauat a crimine. Hieronymus.

Ut lixiuia per cinerem humidum fluens lauat, et non lauatur; ita bona doctrina per malum doctorem animas credentium lauat sorde peccatorum.



CAP. 319.---Quod malum pastorem oues fugiunt. Ex dictis Augustini.

Sicut fugiunt oues uocem pastoris, quem non cognoscunt, et deserta petunt, ita malos pastores ouilia.



CAP. 320.---De eo qui nobilitatem Dei a se eiicit. Gregorius .

 Adam primus homo pro peccato de paradiso eiectus est, hoc est, qui nobilitatem  Dei a se proiecit nobilitate loci priuetur



CAP. 321.---Quod non sint omnes filii sanctorum qui tenent loca sanctorum. Ex dictis Hieronymi .

 Non facile est stare in loco Petri et Pauli, et tenere cathedram regentium cum Christo, quia hinc dicitur, noa sanctorum filii sunt, qui tenent loca sanctorum, sed qui exercent opera eorum.



CAP. 322.---Quod nullus ex genere, uel ex loco gloriari debet. Gregorius.

 Nos qui presumus, non ex locorum nec generis dignitate, sed morum nobilitate innotescere debemus, nec urbium claritate, sed fidei puritate.



CAP. 323. De sacerdotibus qui ouibus suis mala prebent exempla. Augustinus.


 Nemo quippe amplius in ecclesia nocet, quam qui peruerse agens nomen uel ordinem sanctitatis et sacerdotii habet. Delinquentem hunc namque redarguere nullus presumit, et in exemplum culpa uehementer extenditur, cum pro reuerentia ordinis peccator honoratur.



CAP. 324.---Ut tantum curam ecclesiasticarum rerum episcopi habeant. Ex canonibus apostolorum, cap. 39.

Omnium negotiorum ecclesiasticorum curam gerat episcopus, et ea, uelut Deo contemplante, dispenset, nec ei liceat ex his aliquid omnino contingere,  aut parentibus propriis, que Dei sunt condonare. Quod si pauperes sunt, tanquam pauperibus subministret, nec eorum occasione ecclesie negotia depredentur.



CAP. 325.---Ne usu pallii metropolitanus presumptiue utatur. Ex decretis Honorii pape, cap. 3.

Quicunque metropolitanorum per plateas, uel in litaniis uti pallio presumpserit, et non tantum in precipuis festiuitatibus et ab apostolica sede indictis temporibus ad missarum solummodo solemnia careat illo honore, et ut beatus papa Gregorius ad Ioannem Panormi episcopum ait, quia graue iugum atque uinculum ceruicis, non pro ecclesiastica, sed pro quadam seculari dignitate defendat, permissa qua abutitur careat dignitate, quia  iure priuilegium meretur amittere, qui audacter usurpat illicita.



CAP. 326.---Quod episcopus de rebus ecclesie sue nisi prius commutet, testamentare non possit. Ex concilio Agathensi, cap. 6 .

Si quis episcopus condito testamento aliquid de ecclesiastici iuris proprietate legauerit, aliter non ualebit, nisi tantum de iuris proprii facultatibus suppleuerit.



CAP. 327.---Ne episcopus res ecclesie parentibus suis indiscrete tribunt. Ex Spalensi concilio, cap. 10.

Ut episcopi in rebus ecclesie circa propinquos suos exponendam reprehensionem caueant, et ut discretionis modum teneant.



CAP. 328.---De eadem re. Ex eodem concilio,  cap. 5.

Quoniam multi episcoporum amore propinquorum suorum, de rebus sibi commendatis, suo aut quolibet amicorum nomine, predia et mancipia emunt, et ut propinquorum suorum ius cedant statuunt, et ob hoc iura ecclesiastica conuelluntur, et ministerium sacerdotale fuscatur, imo a subditis detrahitur et contemnitur, placuit omnibus ut deinceps hoc genus auaritie caueatur, fixumque abhinc et perpetuo mansurum esse decreuimus, ut episcopus res sui iuris, quas ante episcopatum aut certe in episcopatu hereditaria successione acquisiuit, secundum canonicam auctoritatem quidquid uult faciat, et cui uult conferat: postquam autem episcopus factus est, quascunque res de  facultatibus ecclesie, aut suo aut alterius nomine qualibet conditione comparauerit, decreuimus ut non in propinquorum suorum, sed in ecclesie cui preest iura deueniant.



CAP. 329.---Ne episcopus de rebus uiduate Ecclesie quidquam alienare presumat. Ex decretis Martini pape, cap. 20.

 Si quis episcopus nulla ecclesiastice rationis necessitate compulsus, in suo clero, aut ubi forte non est presbyter, de rebus ecclesiasticis aliquid presumpserit uendere, res ipsas ecclesie restaurare cogatur, et in iudicio episcoporum deiiciatur, et tanquam furti et latrocinii reus suo priuetur honore.



CAP. 330.---De sacerdotibus qui ad exsequias episcopi  uenire contemnunt. Ex concilio Toletano uIII, cap. 2 .

Ea que competunt honestati, contigit sepe quorumdam desidia non impleri. Proinde quia notum est que dignitas in exsequiis morientis episcopi ex canonibus conseruetur, traditione moris antiqui hoc tantum adiicimus, ut si quis sacerdotum secundum statuta ualentini concilii  ad humanda defuncti episcopi membra uenire commonitus, pigra uoluntate distulerit, appellantibus clericis obeuntis episcopi apud synodum, siue metropolitanum episcopum, tempore anni unius nec faciendi missam nec communicandi habeat omnimodo licentiam. Presbyteri autem siue ceteri clerici, quibus maior honoris locus apud eamdem  ecclesiam fuerit, cuius sacerdos obierit, si omni sollicitudine pro exsequiis iam mortui, aut continuo antistitis morituri, ad commouendum uicinum episcopum tardi inueniantur, aut per quamcunque molestiam animi id negligere uideantur [comprobentur], totius anni spatio ad penitentiam monasteriis deputentur.



CAP. 331.---Ut quod episcopo pro redemptione animarum datur, ecclesie relinquatur. Ex concilio Agathensi, cap. 6.

 Pontificibus uero, quibus in summo sacerdotio constitutis ab extraneis duntaxat donatur aliquid, uel cum ecclesia [extraneis aliquid, aut cum ecclesia, etc.], aut sequestratim dimittitur aut donatur, quia hoc ille qui donat pro  redemptione anime sue, non pro commodo sacerdotis probatur offerre, non quasi suum, sed quasi dimissum in facultates ecclesie computetur; quia iustum est, ut sicut sacerdos habet, quod ecclesie dimissum est, ita et ecclesia habeat quod relinquitur a sacerdote.



CAP. 332.---Ut nullus episcopus sine concilio aliorum episcoporum et principis, in hostem ire debeat. Capitulum Caroli imperatoris.

Carolus Dei gratia rex Francorum, et deuotus sancte Ecclesie defensor atque adiutor in omnibus apostolice sedis. Hortatu omnium fidelium nostrorum, maxime episcoporum ac reliquorum sacerdotum consulto, seruis Dei omnibus per omnia armaturam portare uel pugnare, aut in exercitum, et in hostem pergere omnino prohibemus, nisi illis tantummodo  qui propter diuinum ministerium, missarum solemnia scilicet adimplenda, et sanctorum patrocinia portanda allecti sunt, id est unum uel duos episcopos cum capellanis presbyteris, et unusquisque princeps unum presbyterum secum habeat, qui peccata confitentibus, indicere possit penitentiam.



CAP. 333.---De eodem. Item eiusdem.

Secunda uice propter ampliorem obseruantiam apostolica auctoritate et multorum episcoporum admonitione instructi, sanctorum quoque canonum regulis edocti, consultu uidelicet omnium nostrum nosmetipsos corrigentes, posterisque nostris exemplum dantes, uolumus ut nullus sacerdos in hostem  pergat, nisi duo uel tres episcopi tantum, electione cunctorum propter benedictionem, predicationem populique reconciliationem, et cum illis electi sacerdotes, qui bene populis penitentiam dare, missas celebrare, et infirmorum curam gerere, sacratique olei cum sacris precibus unctionem impendere sciant: et hoc maxime prouidere, ne sine uiatico quis de seculo recedat.



CAP. 334.---Item de eadem re. Nicolaus ad Carolum imperatorem.

 Reprehensibile ualde esse constat, quod subintulisti, dicendo maiorem partem omnium episcoporum die noctuque eum aliis fidelibus tuis contra piratas maritimos inuigilare, ob idque episcopi impediantur uenire; cum  militibus [militum] Christi sit Christo seruire: militibus uero seculi seculo [milites uero seculi seruiant secule], sicut scriptum est: Nemo militans Deo, implicat se negotiis secularibus . Quod si seculi milites militie student, quid ad episcopos, et milites Christi, nisi ut uacent orationibus?



CAP. 335.---De accusatis episcopis, qualiter ad concilium uocari debeant. Ex dec. Fel. P., cap. 3.

 Si primates accusatores episcoporum cum eis pacificari familiariter minime potuerint, tunc tempore legitimo eos ad synodum canonice conuocatam, non infra angusta tempora, canonice conuocent, priusquam eis per scripta significent quod eis opponitur, ut ad responsionem  preparati adueniant. Nam si aut ui, aut timore eiecti, aut suis rebus exspoliati fuerint, nec canonice ad synodum uocari possunt, nec respondere emulis debent, antequam canonice restituantur, et sua omnia eis legaliter reddantur.



CAP. 336.---Quod papa uiuente, nulli alium eo inconsulto eligere liceat. Ex decretis Symmachi pape, c. 3 .

Si quis presbyter, aut diaconus, aut clericus, papa incolumi et eo inconsulto, subscriptionem pro Romano pontificatu commendare, aut pitacia promittere, aut sacramentum prebere tentauerit, aut aliquod suffragium polliceri, uel de hac causa priuatis conuenticulis factis deliberare atque decernere, loci sui dignitate et communione priuetur.



CAP. 337.---De sessione episcopi. Ex concilio Carthaginensi .


 In ecclesia in consessu presbyterorum episcopus sublimior sedeat.



CAP. 338.---De ordinatione episcopi. Ex dictis Theodoti archiepiscopi.

In ordinatione episcopi, ipse qui ordinat missam celebrare debet, et qui ordinatur similiter.



CAP. 339.---Que sacerdotes Domini declinare debeant. Ex conc. Turonensi, cap. 7.

Quecunque ad aurium et ad oculorum pertinent illecebras, unde uigor animi emolliri posse credatur, ut de aliquibus generibus musicorum aliisque nonnullis rebus, omnes sacerdotes Domini se abstinere  debent; quia per aurium oculorumque illecebras uitiorum turba ad animum ingredi solet: histrionum quoque turpium et obscenorum insolentias iocorum, ipsi animo effugere ceterisque sacerdotibus effugienda predicare debent.



CAP. 340.---Ne episcopi propter suam quietem a ciuitatibus suis diu absint. Ex concilio apud sanctum Medardum, presente Carolo imp., cap. 5.

Prouidendum est ne episcopi propter suam quietem ad remotiora loca secedentes et suum ministerium negligentes, proprias deserant ciuitates, sed aut parechias suas cum officii efficacia circumeant, aut cum religione in suis ciuitatibus canonice cum filiis degant. Presbyteros etiam sibi commissos doctrina, castitate et sobrietate, atque hospitalitate  secundum suum ministerium ordinari compellant.



CAP. 341.---De episcopis, qui non uisitatis parechiis pretium seruitutis requirunt. Ex conc. apud Triburias habito, presente Arnulfo rege, cap. 26.

 Relata est coram sancta synodo querimonia plebium, eo quod sint quidam episcopi, nolentes ad predicandum uel ad confirmandum suas per annum parechias circuire, qui tamen exigant ut mansiones quibus in profectione uti debuerant, alio pretio redimant qui parare debent: que duplex infamia et negligentia, et auaritia sancte synodo horrori fuit magno, et statuerunt ne quis ultra exerceat id cupiditatis ingenium, et ut sollicitiores sint episcopi de suis gregibus  uisitandis.



CAP. 342.---De purgatione episcoporum. Ex concilio apud Altheim, presente Conrardo rege, cap. 16.

Statuimus propter Dei dilectionem, et proximi, et fidelium honorem catholicorum, et precipue ob multitudinum scandala eruenda et funditus exstirpanda, et perturbationes que nouiter exorte sunt et oriuntur, nec non ut omnes sciant, nos episcopos tales Dei misericordia nequaquam fuisse quales dicimur, exemplum S. Leonis pape, qui super quatuor Euangelia iurans coram populo se purgauit, sequi et imitari, salua tamen auctoritate canonica.



CAP. 343.---De eo qui ex monacho factus fuerit episcopus. Ex eodem comm., c. 36.

  Statutum et rationabiliter secundum sanctos Patres a synodo est confirmatum, ut monachus, quem canonica electio a iugo regulari [regule] monastice professionis absoluit, et sacra ordinatio de monacho episcopum facit, uelut legitimus heres paternam sibi hereditatem postea iure uindicandi potestatem habeat. Sed quidquid acquisierat, uel habere iussus fuerat monasterio relinquat, et abbatis sui qui fuerat, secundum regulam Sancti Benedicti, arbitrio. Postquam enim episcopus ordinatur, ad altare ad quod sanctificatur et titulatur secundum sanctos canones, quod acquirere poterit, restituat.



CAP. 344.---De illo qui de aliqua heresi infamatur, quod in sacro conuentu formulam istius libelli recitare  debeat. Ex epistola Cyrilli ad Ioannem Antiochenum.

Ego nomine N. hac scriptura quam manu mea perscripsi, profiteor, sequens sanctum iudicium Patrum Nicene synodi trecentorum decem et octo, uel Chalcedonensis synodi uniuersale concilium, cuius definitionem sedes apostolica confirmauit, quod etiam beatissimi pape Leonis epistola ad sancte memorie Flauianum Constantinopolitane urbis episcopum data, predicatione lucidissime ueritatis exposuit: confiteor unum eumdemque Dominum nostrum Iesum Christum, unigenitum Dei Patris, perfectum, eumdem in diuinitate [deitate], eumdem in humanitate, Deum uerum et hominem uerum, ipsum eumdemque ex anima rationali e,  carne, consubstantialem Patri secundum diuinitatem, consubstantialem nobis secundum humanam rationem, in omnibus similem nobis absque peccato: ante secula quidem de Patre genitum secundum diuinitatem, in nouissimis uero diebus eumdem propter nos, et propter nostram salutem de uirgine Maria natum, que eumdem Deum peperit secundum humanitatem unum eumdemque Christum, Filium Dei Dominum unigenitum in duabus naturis, inconfuse, inconuertibiliter, indiuidue et inseparabiliter cognitum, nequaquam naturarum differentia sublata propter unitionem, sed potius salua manente proprietate utriusque nature, in unam non in duas concurrisse personas, sed unum eumdemque Filium unigenitum Deum uerum Dominum Iesum Christum,  sicut olim prophete de eo, uel ipse nos Christus per semetipsum Dominus erudiuit. Qui autem ita non sentiunt, cum Nestorio et Eutiche, uel eorum sectatoribus eterno anathemate dignos esse pronuntio.



CAP. 345.---Quales debeant ad sacerdotii officium uenire. Ex decretis Damasi pape, cap. 8.

Didicimus etiam licenter et libere inexplorate uite homines, quibus etiam fuerint numerosa coniugia, ad prefatas dignitates, prout cuique libuerit, aspirare: quod non tantum illis qui ad hec immoderata ambitione perueniunt, quantum metropolitanis specialiter pontificibus imputamus, qui dum inhibitis ausibus non obsistunt, Dei nostri, quantum in se est, precepta contemnunt. Et ut taceamus  quod altius suspicamur, ubi illud est quod Deus noster data per Moysen lege constituit, dicens: Sacerdotes mei semel nubant . Et alio loco: Sacerdos uxorem uirginem accipiat, non uiduam, non repudiatam, non meretricem . Quod secutus Apostolus ex persecutore predicator, unius uxoris uirum, tam sacerdotem quam diaconum fieri debere mandauit.



CAP. 346.---Ut metropolitani sua iura seruent. Leo Anast. Thessalonic. episc., cap. 2 .

 Igitur secundum sanctorum Patrum canones spiritu Dei conditos, et totius mundi reuerentia consecratos, metropolitanos singularum prouinciarum episcopos, quibus ex delegatione nostra fraternitatis tue cura pretenditur,  ius tradite sibi antiquitus dignitatis intemeratum habere decernimus; ita ut a regulis prestitutis, nulla aut negligentia, aut presumptione discedant.



CAP. 347.---Ut nullus inuitus ordinetur episcopus. Ibidem, cap. 5.

 Cum ergo de summi sacerdotis electione tractabitur, ille modis omnibus preponatur, quem cleri plebisque consensus concorditer postularint, ita ut si in aliam fortasse personam partium se uota diuiserint, metropolitani iudicio is alteri preferatur, qui maioribus et studiis iuuatur et meritis tantum ut nullus inuitis et non petentibus ordinetur, ne plebs inuita episcopum non optatum aut contemnat, aut oderit, et fiat minus religiosa  quam conuenit, cui non licuit habere, quem uoluit.



CAP. 348.---Ut personam consecrandi episcopi primas quoque sua auctoritate confirmet. Ibidem, cap. 6.

 De persona igitur consecrandi episcopi, et de cleri plebisque consensu, metropolitanus episcopus ad fraternitatem tuam referat, quodque in prouincia bene placuit scire te faciat, ut ordinationem rite celebrandam tua quoque firmet auctoritas, que rectis dispositionibus nichil more aut difficultatis debebit afferre, ne gregibus Domini sui diu desit cura pastorum. Metropolitano uero defuncto, cum in loco eius alius fuerit subrogandus, prouinciales episcopi ad ciuitatem metropolim  conuenire debebunt, ut omnium clericorum atque omnium ciuium uoluntate discussa, ex presbyteris eiusdem ecclesie, uel ex diaconibus optimus eligatur. De cuius nomine ad tuam notitiam prouinciales referant sacerdotes, impleturi uota poscentium, cum quod ipsis placuit, tibi quoque placuisse cognouerint. Sicut enim iustas electiones nullis dilationibus uolumus fatigari, ita nichil permittimus te ignorante presumi.



CAP. 349.---Quod primates et metropolitani, a Romana Ecclesia sint uocati in partem sollicitudinis, non in plenitudinem potestatis. Greg.

Dilectissimis fratribus uniuersis episcopis per Galliam, Europam, Germaniam et per uniuersas prouincias constitutis, Gregorius seruus seruorum Dei.   Decreto nostro mandamus, ut si aliquis  suorum emulorum Aedricum Cenomanice Ecclesia episcopum accusare damnabiliter attentauerit, liceat illi post auditionem primatum dieceseos  nos appellare, et nostra auctoritate, aut ante nos, aut ante legatos nostros e latere missos iuxta Patrum decreta suas exsequi [exercere] atque finire actiones, nullusque illum ante hec iudicet aut damnare presumat.  Sed si quid, quod absit! graue intolerandumque ei obiectum fuerit, nostra erit exspectanda censura, ut nichil prius de eo, qui ad sinum sancte Romane confugit Ecclesie, eiusque implorat auxilium, decernatur, quam ab eius Ecclesie fuerit preceptum auctoritate, que uices suas ita aliis  impertiuit Ecclesiis ut in partem sint uocate sollicitudinis, non in plenitudinem potestatis. Proinde dilectio uestra quorum deuotione gaudemus, iungat curam suam dispositionibus nostris, et det operam ut non cuiusquam presumptione circa memoratum fratrem nostrum, uestra prouisione uel successorum uestrorum, si ipse superstes fuerit, aliter quam hic insertum est, fiat ullo modo. Nam nulli fas est uel uelle, uel posse transgredi apostolice sedis precepta, nec nostre dispositionis ministerium, quod uestram sequi oportet caritatem. Sit ergo ruine sue dolore prostratus, quisquis apostolicis uoluerit contraire mandatis [decretis], nec locum deinceps inter sacerdotes habeat, sed extorris a sancto fiat ministerio. Non de eius iudicio quisquam postea  curam habeat; quoniam iam damnatus a sancta et apostolica Ecclesia, ac auctoritate, sua de inobedientia atque presumptione a quoquam esse non dubitatur; quia maioris excommunicationis deiectione est exigendus, cui sancte Ecclesie commissa fuerit disciplina, qui non solum prelate sancte Ecclesie iussionibus parere debuit, sed etiam aliis ne preterirent insinuare. Sitque alienus a diuinis et pontificalibus officiis, qui noluit preceptis obtemperare apostolicis.



CAP. 350.---Quod pro quiete contemplationis non est fugiendus locus regiminis. Idem ad Syriacum episcopum Constantinopolitanum .

 In scriptis autem uestris requiem uos magnopere quesisse narratis. Sed per  hoc ad pastoralem sollicitudinem uenisse congrue ostenditis, quia sicut locus regiminis desiderantibus negandus est, ita fugientibus offerendus, et sicut scriptum est: Nec quisquam sumit sibi honorem, sed qui uocatur a Deo tanquam Aaron . Et rursum idem egregius predicator dicit: Si unus pro omnibus mortuus est, ergo omnes mortui sunt, et pro omnibus mortuus est Christus, ut qui uiuunt iam non sibi uiuant, sed ei [al. Deo], qui pro ipsis mortuus est et resurrexit . Et pastori sancte Ecclesie dicitur: Simon Ioannis, amas me? Pasce oues meas . Ex quibus uerbis colligitur, quia si is qui ualet, omnipotentis Dei oues renuit pascere, ostendit Pastorem summum se minime amare. Si enim Unigenitus Patris pro explenda utilitate omnium,  de secreto Patris egressus est ad publicum nostrum; nos quid dicturi sumus, si secretum preponimus utilitati proximorum? Quies itaque nobis et ex corde appetenda est, et tamen pro multorum lucro aliquando postponenda. Nam, sicut toto desiderio debemus occupationem fugere, ita, si desit qui predicet, occupationis onus libenti necesse est animo subire.



CAP. 351.---Ut episcopus pro propria iniuria non excommunicet. Gregorius Ianuario episcopo Calaritano .

 Isidorus a fraternitate tua frustra se excommunicatum anathematizatumque conquestus est. Quod quamobrem factum fuerit, dum a clerico tuo qui presens erat, uoluissemus addiscere, pro nulla alia causa, nisi quod te iniuriauerat,  factum cognouimus. Que res nos uehementer afflixit; quia si ita est, nil te ostendis de celestibus cogitare, sed terrenam mentem te habere [te habere conuersationem] significas, dum pro uindicta proprie iniurie  maledictionem anathematis inuexisti. Unde de cetero esto circumspectus atque sollicitus, et talia cuiquam pro defensione iniurie tue inferre denuo non presumas.



CAP. 352.---Episcopo infirmante, nisi de hac uita migrauerit, alter non substituatur, ne commissi talenti pulchritudo deleatur. Nicolaus Aluino Iouanensi [Ianuensi] episcopo.

 Pontifices, qui aliqua occupantur infirmitate uel egritudine, abiiciendi non  sunt, nec alios in loco eorum consecrari oportet, nisi ex hac fuerint luce subtracti. Quod si de ministerio sibi concesso conqueruntur, que licita sunt sacerdotes expleant. In his uero que eis presumere non licet, uicinorum usque ad recuperandam sanitatem episcoporum, auxilia subrogentur; et hoc cum cautele studio peragatur, ne per necessitatis occasionem presumptionis pullulet ambitio. Episcopi uero qui Dominici gregis susceperunt curam atque sollicitudinem, ab administratione eorum discedere non oportet, ut accepti talenti pulchritudo non deleatur, sed certamine eorum salubriter augeatur et triplicetur.



CAP. 353.---Quod episcopus uel clericus nullo modo uenationi debeat insistere. Idem ad eumdem.

  Quorumdam relatione fidelium auribus nostris intimatum est quod Lanfredus episcopus, qui et iuuenis esse dicitur, uenationi sit deditus. Quod uitium plurimos etiam de clericali catalogo genere duntaxat Germanos et Gallos irreuerentes [reuerentes] implicat, uerum iste si ita est, ut audiuimus, merito iuuenis dicitur, qui iuuenilibus desideriis occupatus, nulla senum grauitate constringitur. Item. O miseram uitam hominum, et maxime sacerdotum! qui, dum lucrandis fidelibus debent insistere, uenandis feris incumbunt, et quos capere oportet homines, capiunt aues et bestias; qui, dum mortibus student animantium, uitam suarum amittunt animarum. O infelicem uitam super omnem uitam! Nam,  in quo magis quisque carnalis apparet, quam in tali uita? uenatorum enim uita nil preter carnes capit, in qua dum quisque permansit nunquam probatus est. Nam, ut beatus dixit Hieronymus, uenatorem nunquam legimus sanctum. ue huiusmodi presulibus, qui, dum debent Petrum, Andream, Iacobum et Ioannem, quibus a Domino dictum est: uenite post me, faciam uos piscatores hominum , ad imitationem suam eligere, quorum et discipuli sunt, magis Nemrod et Ismelem, atque Esan reprobos imitantur, qui huiusmodi adinuentionibus incubuisse referuntur . Nihilominus autem de hoc episcopo relatum est apostolatui nostro quod cum quadam filia sua immoderatam  teneat familiaritatem, et ob id mala fama ei orta sit. Pro qua re a sanctitate sua ceterisque cepiscopis suis commonitus ac correptus est, sed nullatenus emendatus. Que res in hoc maxime displicet, et magis ac magis de se deteriorem reddit opinionem. In quo beatitudini tue et cepiscoporum suorum rationibus non obedit, et per inobedientiam in culpam protoplasti relabitur. Oportet ergo fraternitatem tuam, synodale cum episcopis et suffraganeis tuis conuocare concilium, et hunc salutaribus eloquiis episcopum conuenire, atque illi pastorali auctoritate precipere quatenus et ab omnium bestiarum et uolucrum uenatione penitus alienus existat, atque immoderata filie sue familiaritate semetipsum omnimodo cerceat. Quod si parere contempserit,  et tam pro uenationis declinatione quam pro immoderata filie sue uitanda conuersatione, uobis admonentibus obedire distulerit, a uestro collegio excommunicatus abscedat. Quod si in hoc contumax adhuc apparuerit, a ministerio cessare debebit.



CAP. 354.---Quod omnis metropolitanus infra tres menses consecrationis sue pro pallio debet Romam mittere, uel ire. Ioannes uIII, ex concilio III, apud Rauennam.

Quisquis metropolitanus intra tres menses consecrationis sue, ad fidem suam exponendam, palliumque suscipiendum ab apostolica sede, nulla ineuitabili necessitate imminente, non miserit, commissa sibi careat dignitate, ita ut tandiu episcopali illi sedi cedat, omnique consecrandi licentia careat, quandiu  in exponenda fide, et in expetendo pallio priscum morem contempserit.



CAP. 355.---Qualiter honorandi sunt ueri sacerdotes, cum Dominus falsos honorauerit. Cyprianus Rogatiano .

 Dominus noster iehsu Christus rex, et iudex, et sacerdos seruauit honorem malis sacerdotibus usque ad suam passionem, in qua sacerdotem appellauit, quem sciebat esse sacrilegum, et cum alapam accepisset, et ei diceretur : Sic respondes pontifici? nichil contumeliose locutus est in personam pontificis, sed magis innocentiam suam tuitus est, dicens: Si male locutus sum, testimonium perhibe de malo , ut nos eius humilitatis haberemus  exemplum, et docuit sacerdotes ueros legitime et plene honorari, dum circa falsos sacerdotes ipse talis exstitit.



CAP. 356.---Quod singule Ecclesie singulos debent habere prelatos. Hieronymus Rustico monacho.

 In apibus princeps unus est; grues unum sequuntur ordine litterato. Imperator unus, iudex unus prouincie. Roma, ut condita est, duos fratres simul reges habere non potuit, et parricidio dedicatur. In Rebecce utero Esau et Iacob bella gesserunt . Singuli Ecclesiarum episcopi, singuli archiepiscopi, singuli archidiaconi, et omnis ordo ecclesiasticus suis rectoribus nititur.



CAP. 357.---Ut in Treuerensi urbe et Coloniensi nullus inconsulto Romano pontifice eligatur. Nicolaus Lothario regi.


Porro quia relatum est nobis quod quicunque ad episcopatum in regno tuo promouendus est, non nisi fauentem tibi permittas eligi, idcirco apostolica auctoritate sub diuini iudicii obtestatione iniungimus tibi, ut in Treuerensi urbe, et in Agrippina Colonia nullum eligi patiaris, antequam relatum super hoc nostro fiat apostolatui.



CAP. 358.---De professione fidei. Pelagius Childeberto regi.

 Satagendum est ut pro auferendo suspicionis scandalo obsequium confessionis nostre regibus ministremus, quibus nos  etiam subditos esse Scripture sancte precipiunt. ueniens autem Ruffinus uir magnificus excellentie uestre legatus, confidenter a nobis  postulauit, quatenus uobis aut beate recordationis pape Leonis domum a nobis per omnia conseruari significare debuissemus, aut propriis uerbis nostre confessionem fidei destinare; et primam quidem petitionis eius partem quia facilior fuit, mox ut dixit, impleuimus, neque in omnibus presulis tomum pro catholice fidei assertione conscriptum Deo propitio custodire, manus nostre ad uos professione signauimus. Ut autem nullius deinceps  suspicionis resideret occasio, etiam illam aliam partem quam memoratus uir illustris Ruffinus admonuit facere [al. facere maturaui], scilicet  propriis uerbis confessionem fidei quam tenemus, exponens [exposui].



CAP. 359.---Quod post primum per electionem consecratum episcopum, secundus esse non possit. Cyprianus in epistola sua ad Romanos .

 Factus est Cornelius episcopus de Dei et Christi eius iudicio, de clericorum omnium testimonio, de plebeio suffragio, de sacerdotum antiquorum et bonorum uirorum consensu, cum nemo episcopus inibi factus esset, cum gradus cathedre uacaret. Quo occupato et omnium uestrum consensu firmato, quisquis iam episcopus fieri uoluerit, omnimodis necesse est ut ecclesiasticam non habeat ordinationem, qui Ecclesie non  tenet per consensum, unitatem. Post primum secundus esse non potest. Quisquis enim post unum, qui per electionem consecratus est, esse uoluerit, tam non secundus ille, sed nullus est.



CAP. 360.---Quod Ecclesie contradicit qui episcopo contradicit. Cyprianus ad Papianum .

 Scire debes episcopum in Ecclesia esse, et Ecclesiam in episcopo, et si quis eum episcopo non sit, in Ecclesia non esse, et frustra sibi blandiri eos, qui pacem cum sacerdotibus Dei non habentes, obrepunt et latenter apud quosdam communicare se credunt, quando Ecclesia, que catholica una est, scissa non sit, neque diuisa.



CAP. 361.---De unitate Ecclesie. Cyprianus.


Petri unitatem qui non tenet, tenere se fidem credit? Qui cathedram Petri, super quam fundata est Ecclesia, deserit, in Ecclesia se esse confidit?



CAP. 362.---Quid agendum sit de episcopo, uel quocunque clerico, qui post depositionem communicare presumpserit. Ex concilio Antiocheno, cap. 4.

 Si quis episcopus a synodo fuerit depositus, uel presbyter, uel diaconus a proprio episcopo condemnatus, et presumpserit sacerdotii seu sacri ministerii quidpiam, non ei amplius liceat, neque in alia synodo spem restitutionis habere, neque assertionis alicuius locum,   sed et communicantes ei abiici omnes ab ecclesia, et maxime si postquam cognouerunt sententiam aduersus eum fuisse prolatam, ei contumaciter communicauerint.



CAP. 363.---Ne episcopus in aliquem, etiam sibi confessum, dicat quod probare non possit. Ex concilio Carthaginensi uI, cap. 5

Item placuit, ut si quando episcopus dicit aliquem sibi soli proprium crimen fuisse confessum atque ille neget, non putet ad iniuriam suam episcopus pertinere, quod illi soli non creditur, et si scrupulo proprie conscientie se dicit neganti nolle communicare, quandiu excommunicato non communicauerit suus episcopus, eidem episcopo ab aliis non communicetur episcopis, ut magis caueat episcopus  ne dicat in quemquam, quod aliis documentis conuincere non potest.



CAP. 364.---Deo eodem. Ex concilio uasensi I, cap. 8.

 Quod si tantum episcopus alieni sceleris se conscium nouit, quandiu probare non potest, nichil proferat, sed cum ipso ad compunctionem eius secretis correptionibus elaboret. Qui, si correptus, pertinacior fuerit, et se communioni publice ingresserit, etiam si episcopus in redarguendo illo, quem reum iudicat, probatione deficiat, indemnatus, licet ab his qui nichil sciunt, secedere ad tempus pro persona maioris auctoritatis, iubeatur, illo, quandiu probari nichil potest in commune omnium preterquam eius qui cum reum iudicat,  permanente.



CAP. 365.---Qua etate diaconi consecrandi sint. Ex eodem concilio, cap. 16 .

 Episcopus benedictionem diaconatus minoribus quam uiginti et quinque annorum penitus non committat. Sane si coniugati iuuenes consenserint ordinari, etiam uxorum uoluntas ita requirenda est, ut sequestrato mansionis cubiculo, religione promissa, postea quam pariter conuersi fuerint ordinentur.



CAP. 366.---Ut episcopi, presbyteri et leuite canes ad uenandum et accipitres non habeant, ex concilio Agathensi, cap. 55.

 Episcopis, presbyteris, diaconibus, canes ad uenandum, aut accipitres habere  non liceat. Quod si quis talium personarum in hac uoluntate uoluptate] repertus [detectus al., detentus] fuerit: si episcopus est, tribus mensibus se a communione suspendat; presbyter, duobus mensibus se abstineat; diaconus uero ab omni officio et communione cessabit.



CAP. 367.---Quid agendum sit de episcopo uel cuiuscunque ordinis clerico a gradibus suis iniuste deiecto. Ex Toletano concilio , cap. 28 .

 Episcopus, presbyter, aut diaconus, si a gradu suo iniuste deiectus in sancta [secunda] synodo innocens reperiatur, non  potest esse quod fuerat, nisi gradus amissos recipiat coram altario, de manu episcoporum. Si episcopus est, orarium, annulum et baculum; si presbyter, orarium et planetam [al. platenam]; si diaconus, orarium et albam, si subdiaconus, patenam et calicem; sic et reliqui gradus, eam reparationem sui accipiant, quam, cum ordinarentur, perceperant.



CAP. 368.---Quod rectores Ecclesiarum magis sint exspectandi et corrigendi quam statim iudicandi. Gregorius uniuersis episcopis per Galliam, Europam, Germaniam constitutis .

 Licet plerumque accidant sacerdotibus que sunt reprehendenda, plus tamen erga corrigendos agat beneuolentia quam seueritas, plus exhortatio quam commotio, plus caritas  quam potestas, cum nemo nostrum sine reprehensione aut sine peccato uiuat. Nam si Dominus statim post trinam negationem , beatum Petrum preceptorem nostrum apostolum iudicasset, non tantum ex eo fructum, sicut fecit, recepisset. Exspectandi ergo magis sunt atque corrigendi rectores Ecclesie quam statim absque nostro consulto iudicandi, cum maiora negotia et difficiliores causarum exitus sanctorum Patrum canones Spiritu Dei conditi, et totius mundi reuerentia consecrati, iubeant sub nostre sententie exspectatione suspendere nostroque moderamine finiri. Unde necesse est hec et alia queque negotia ecclesiastica post multarum experimenta causarum, sollicitius perspici, et diligentius precaueri, quatenus per  spiritum caritatis et pacis omnis materies scandalorum, et presumptio inuidorum, atque oppressio simplicium fratrum de ecclesiis Domini auferantur. Et sicut non uult quisquam fratrum se aliorum iudicio pregrauari, ita non audeat alii inferre quod sibi non uult fieri.



CAP. 369.---Ut nullus episcopus cogatur ad seculare iudicium uenire, et de pena eius qui episcopum ad iudicium seculare uenire cegerit. De libro constitutionum, cap. 6.

Nullus episcoporum cogatur ad iudicium uenire dicendi causa, sed iudex apud episcopum mittat suos ministros, ut propositis sanctis Euangeliis quod scit episcopus dicat secundum quod sacerdotibus honestum est. Ex eodem cap. 7.  Nullus episcopus neque pro ciuili neque pro criminali causa apud quemuis iudicem siue ciuilem, siue militarem producatur, uel exhibeatur, nisi imperialis iussio processerit. Magistratus enim qui hoc iubere ausus fuerit, amissione cinguli et XX librarum auri condemnatione plectatur, ut iste uiginti libre ecclesie addicantur, cuius episcopus produci uel exhiberi iussus est. Litis autem exsecutor post cinguli amissionem tormentis subiiciatur et in equuleo mittatur.



CAP. 370.---Ne episcopus aleator, nec aliquis clericus, nec ludorum spectator fiat. Ibidem, cap. 9.

Neque episcopus, neque presbyter, neque diaconus,  neque subdiaconus, neque lector, neque alius cuiuscunque religiosi consortii uel habitus constitutus, tabolizare audeat, uel socius ludentium fieri, uel spectator, uel in quocunque spectaculo spectandi causa uenire. Ac si quis contra hec fecerit, per tres annos a sacro ministerio prohibeatur.



CAP. 371.---Ut nullus excommunicetur, antequam causa excommunicationis eius probetur. Ibid., c. 11.

 Nemo episcopus, nemo presbyter excommunicet aliquem, antequam causa probetur propter quam ecclesiastici canones hoc fieri iubent. Si quis autem aduersus eam excommunicauerit aliquem, ille qui excommunicatus est, maioris sacerdotis auctoritate ad gratiam sancte communionis redeat; is autem qui non legitime  excommunicauit, in tantum abstineat tempus quantum maiori sacerdoti uisum fuerit, ut quod iniuste fecit, ipse iuste patiatur.



CAP. 372.---Ut episcopus omni scientia legis diuine sit instructus. Synodi uII cap. 2.

Quoniam psallentes repromittimus Deo: In iustificationibus meditabor, non obliuiscar sermones tuos : omnes quidem christianos obseruare saluberrimum est, sed precipue hos qui ecclesiasticam consecuti fuerint dignitatem. Unde diffinimus, omnem qui ad episcopatus prouehendus est gradum, modis omnibus psalterium nosse: ut ex hoc etiam omnis clerus qui sub eo fuerit ita moueatur et imbuatur. Inquiratur autem diligenter a metropolitano, si in promptu habeat legem legere, scrutabiliter et  non transitorie, tam sacros canones et sanctum Euangelium, quam diuini apostoli librum, et omnem diuinam Scripturam; atque secundum mandata conuersari, et docere populum sibi commissum: substantia enim summi sacerdotii nostri sunt eloquia diuinitus tradita, id est, uera diuinarum Scripturarum disciplina, quemadmodum magnus perhibet Dionysius. Quod si disceptauerit, et ita libenter facere et docere minime spoponderit, nullatenus consecretur. Ait enim per prophetam Deus: Tu scientiam repulisti, et ego repellam te, ne sacerdotio fungaris mihi .



CAP. 373.---Quod semel in anno concilia episcoporum debeant celebrari, et non bis. Ibid., cap. 6.

  Quandoquidem regula est que dicit bis in anno per singulas prouincias oportere fieri per conuentum episcoporum regulares inquisitiones, propter fatigationem, et ut opportune habeantur, ad iter agendum, hi qui congregandi sunt, diffinierunt sexte synodi sancti Patres, omni excusatione remota, modis omnibus semel in anno fieri et deprauata corrigi. Hunc canonem et nos renouamus, et si quisquam princeps inuentus fuerit hoc prohibere, communione priuetur. Si quis uero metropolitanorum hoc neglexerit agere absque necessitate, uel ui, seu aliqua rationabili causa, occasione, canonicis penis subiaceat. Dum autem synodus agitur super canonicis et euangelicis negotiis, oportet congregatos episcopos in meditatione  et sollicitudine fieri custodiendorum diuinorum et uiuificorum Domini mandatorum. In custodiendis enim illis retributio multa ; quia et lucerna mandatum; lex autem lux, et uia uite argatio, et disciplina est ; et: Mandatum Domini lucidum, illuminans oculos . Porro non habeat metropolitanus licentiam ex his, que defert episcopus secum, siue iumentum, siue aliquam speciem expetendi. Quod si hoc egisse coniunctus fuerit, soluat quadruplum.



CAP. 374.---De economis per singulas ecclesias constituendis. Ibid., cap. 11.

 Cum simus debitores omnes sacras regulas custodire, eam que dixit in una quaque ecclesia economus esse, modis omnibus inuiolabilem  conseruare debemus, et siquidem unusquisque metropolitanus in sua ecclesia constituerit economum, bene utique; sin autem ex auctoritate propria Constantinopoleos episcopis licentia est preponendi economos in eius ecclesia, similiter et metropolitanis, si episcopi qui sub ipsis sunt non sategerint economos statuere in suis ecclesiis. Idipsum autem seruandum est etiam in monasteriis.



CAP. 375.---Ne episcopus uel abbas alicui principum, uel parentibus suis fundum ecclesie largiatur. Ibid., cap. 12.

Si quis episcopus uel abbas inuentus fuerit, de salariis episcopi, siue monasteriis transferre quidquam in principum manus, uel etiam aliquid persone  alicui conferre, irritum sit quod datum esse constiterit, secundum canonem sanctorum apostolorum qui dicit: Omnium ecclesiasticarum rerum episcopus habeat sollicitudinem, ut dispenset eas tanquam Deo contemplante. Non licere autem fraudare ei quidquam ex illis, uel cognatis propriis donare que Dei sunt. Quod si pauperes fuerint, ut pauperibus largiatur, sed non sub horum occasione que sunt ecclesie defraudentur. Quod si excusationem pretenderint, damnum facere, et nichil ad profectum agrum existere; nec sic principibus qui loca per illa sunt, tribuatur ager ille uel locus, sed clericis uel agricultoribus. Quod si calliditate usus fuerit, et a colono uel clerico emerit princeps agrum, etiam sic irrita sit uenditio, et restituatur in episcopio uel  in monasterio, et episcopus uel abbas hoc faciens abiiciatur, episcopus quidem ab episcopio, abbas autem a monasterio, tanquam qui dispergit male, que non collegit [colligit].



CAP. 376.---Quid abbati in proprio tantum monasterio lectorem liceat facere. Ibid., c. 14.

 Quia ordo debet in consecrationem custodiri, omnibus modis liquet, et cum diligentia conseruare sacerdotum [sacerdotii] promotiones, Deo est prorsus acceptum. Et quoniam uidemus sine manus impositione, a paruula etate quosdam tonsuram clerici accipientes, nondumque, ab episcopo manus impositione percepta, super ambonem irregulariter in collecta legentes, precipimus amodo id minime fieri. Idipsum  quoque  obseruandum est etiam inter monachos. Lectoris autem, manus impositione licentia est unicuique abbati in proprio monasterio solummodo faciendi, si duntaxat eidem abbati manus impositio facta noscatur ab episcopo, secundum morem preficiendorum abbatum, dum constet illum esse presbyterum. Simili modo secundum antiquam consuetudinem chorepiscopum preceptione episcopi oportet promouere lectores.



CAP. 377.---Ut episcopi uel clerici fulgidis et claris uestibus non ornentur. Ibid., cap. 16.

 Omnis iactantia et ornatura corporalis aliena est a sacro ordine. Eos ergo episcopos uel clericos, qui se fulgidis et claris uestibus ornant, emendari oportet. Quod si in hoc  permanserint epitimio tradantur; similiter et eos qui unguentis inunguntur. Quoniam uero radice amaritudinis exorta conterminatio facta est in Ecclesia catholica Christianos calumniantium heresis ]: et hi qui hanc receperunt non solum imaginarias picturas [ ] abominati sunt, sed etiam omnem reuerentiam repulerunt, eos qui pie ac religiose uiuunt offendentes, ac per hoc completur in eis quod scriptum est: Abominatio est peccatori Dei cultus . Igitur si inuenti fuerint deridentes eos qui uilibus et religiosis uestimentis amicti sunt, per epitimium [] corrigantur. Priscis enim temporibus omnis sacratus uir cum mediocri ac uili ueste conuersabatur. Omne quippe quod non  propter necessitatem suam, sed propter uenustatem accipitur, elationis habet calumniam, quemadmodum magnus ait Basilius. Sed neque ex sericis texturis uestem quis uariatam induebat, neque apponebant uariorum colorum ornamenta in summitatibus uestimentorum: audierant enim ex Deisona. lingua: Quia qui mollibus uestiuntur in domibus regum sunt .



CAP. 378.---Nullam dignitatem secularem, sed nec imperialem, honori uel dignitati episcopali posse adequari. Ex epist. Greg. ad Herimannum Metensem episc.

 Quis dubitet sacerdotes Christi regum et principum, omniumque fidelium patres et magistros censeri? Nonne miserabilis insanie esse cognoscitur, si filius patrem, discipulus  magistrum sibi conetur subiugere, et iniquis obligationibus illum sue potestati subiicere, a quo se credit non solum in terra, sed etiam in celis ligari posse et solui? Hec, sicut beatus Gregorius in epistola ad Mauritium imperatorem directa commemorat, Constantinus magnus imperator, omnium regum et principum fere totius orbis dominus, euidenter intelligens, in sancta Nicena sydono post omnes episcopos ultimus residens, nullam iudicii sententiam supra eos dare presumpsit; sed illos etiam dominos uocans, non suo debere subesse iudicio,  uerum ad illorum pendere se arbitrium iudicauit. Supradicto quoque Anastasio prelibatus papa Gelasius persuadens ne ille intimatam suis sensibus ueritatem arbitraretur iniuriam, subintulit dicens : »Duo sunt quippe, imperator Auguste, quibus principaliter mundus hic regitur, auctoritas uidelicet sacra pontificum et regalis potestas; in quibus tanto grauius est pondus sacerdotum, quanto etiam pro ipsis regibus hominum in diuino reddituri sunt examine rationem .« Et paucis interpositis ait: »Nosti itaque inter hec ex illorum te pendere iudicio; non illos ad tuam uelle redigi uoluntatem.« Talibus ergo institutis, talibusque fulti auctoritatibus plerique pontificum, alii reges, alii imperatores excommunicauerunt. Nam si speciale  aliquod de personis principum requiratur exemplum, beatus Innocentius papa Arcadium imperatorem, quia consensit ut sanctus Ioannes Chrisostomus a sede sua pelleretur, excommunicauit. Alius item Romanus pontifex regem Francorum, non tam pro suis iniquitatibus, quam pro eo, quod tante potestati erat inutilis, a regno deposuit, et Pippinum Caroli imperatoris patrem in eius loco substituit, omnesque Francigenas a iuramento fidelitatis absoluit. Quod etiam ex frequenti auctoritate agit sancta Ecclesia, cum milites absoluit a uinculo iuramenti, quod factum est his episcopis, qui apostolica auctoritate a pontificali gradu deponuntur. Et B. Ambrosius, licet sanctus, non tamen uniuersalis Ecclesie episcopus, pro culpa que ab aliis sacerdotibus  non adeo grauis uidebatur, Theodosium magnum imperatorem excommunicans, ab ecclesia exclusit. Qui etiam in suis scriptis ostendit quod aurum non iam pretiosius sit plumbo, quam regia potestate sit altior sacerdotalis, hoc modo circa principium sui Pastoralis scribens : »Honor, fratres, et sublimitas episcopalis nullis poterit comparationibus adequari. Si regum fulgori compares et principum diademati, longe erit inferius, quam si plumbi metallum ad auri fulgorem compares. Quippe cum uideas regum colla et principum submitti genibus sacerdotum, et exosculata eorum dextera, se credant communiri.« Et post pauca : »Hec cuncta, fratres, ideo nos premisisse debetis cognoscere, ut ostenderemus  nichil esse in hoc seculo excellentius sacerdotibus, nichil sublimius episcopis inueniri.« Nonne, sicut ait B. Gregorius, recordande memorie uigilius papa contra Theodoram tunc Augustam damnationis protulit [promulgauit] sententiam? Sic quoque Charibertus Parisiorum rex, cum Gotbergam [al. Ingobergam] legitimam uxorem suam reliquisset, et duas sorores Meroflidem et Marcoueuam in uxores duxisset, a beato Germano Parisiorum episcopo excommunicatus est. Et cum resipiscere nollet, non multo post diuino iudicio ipse defunctus est.



DECRETI PARS SEXTA. De clericorum conuersatione, et ordinatione, et correctione, et causis.



CAP. 1.---Unde clericus dicatur. Ex epist. Hieronymi id Nepotianum.


 Clericus, qui Christi seruit Ecclesie, interpretetur primo uocabulum suum, et nominis diffinitione prolata nitatur esse quod dicitur. Si enim cleros Grece, Latine sors appellatur, propterea clerici uocantur, quia de sorte sunt Domini, uel quia ipse Dominus sors, id est pars, clericorum est. Et quia [al., qui autem] uel ipse pars Domini est, uel Domini partem habet, talem se exhibere debet ut ipse possideat Dominum, et ipse possideatur a Domino. Qui possidet Dominum, et cum Propheta dicit: Pars mea Dominus , nichil extra Dominum habere potest. Quod si quidpiam aliud habuerit  preter Dominum, pars eius non erit Dominus. uerbi gratia, si aurum, si argentum, si possessiones, si uariam supellectilem, cum istis partibus Dominus pars eius fieri non dignatur. Si autem ego pars Domini sum, et funiculus hereditatis eius , nec accipio partem inter ceteras tribus, sed quasi Leuita et sacerdos uiuo de decimis, et altari deseruiens, altaris oblatione sustentor, habens uictum et uestitum, his contentus ero, et nudam crucem nudus sequar. Obsecro itaque te, et repetens iterum iterumque monebo, ne officium clericatus genus antique militie putes, id est, ne lucra seculi in Christi queras militia, ne plus habeas quam quando clericus esse cepisti, et dicatur tibi: Clericatus eorum non proderit eis.



CAP. 2.---Quod duo sint genera clericorum. Ex dictis beati Isidori de generibus clericorum.


 Duo sunt genera clericorum, unum ecclesiasticorum sub regimine episcopali degentium; alterum acephalorum, id est sine capite, quem sequantur ignorantium. Hos neque inter laicos secularium officiorum studia, neque inter clericos religio retentat diuina, sed solutos atque oberrantes, sola turpis uita complectitur et uaga. Qui quidem nullum [quique dum nullum, etc.] metuentes, explende uoluptatis sue licentiam consectantur, quasi animalia bruta libertate ac desiderio suo feruntur, habentes signum religionis, non religionis officium, hippocentauris similes, neque  equi, neque homines, mistumque  genus prolesque biformis . Quorum quidem sordida atque infami numerositate satis superque nostra pars occidua polluitur [pollet].



CAP. 3.---Quod clericis precipue conuenit Deum diligere et proximum, et de conuersatione et officio  eorum. Epilogus et regula clericorum breuiter collecta.

Legalibus interca institutis et euangelicis saluberrimis monemur preceptis ut Dominum nostrum totis precordiis diligamus, et proximos tanquam nosipsos , et cetera. Si igitur ab omnibus fidelibus his salutiferis preceptis totis nisibus est fauendum, quanto magis ab his qui diuinis cultibus mancipati sunt, et aliis exemplo uirtutum condimentum esse debent! Proinde oportet ut primo omnium Dominum Deum diligant ex toto corde, ex tota anima, tota uirtute, et proximos tanquam seipsos, et nosse quia in his duobus preceptis tota lex pendet et prophete. Non occidant, neque fratrem oderint, quia, ut ait Apostolus:  Qui fratrem suum odit, homicida est . Non adulterent, non faciant furtum, non concupiscant rem alienam, non falsum testimonium dicant, et quod sibi nolunt fieri, alteri non faciant. Non sint superbi, aut tumidi, non detractionibus assueti, non ebrietati seruientes, non luxuria eneruati, non iracundia turbidi, non quibuslibet aliis uitiis substrati, non uaniloqui, non inuidi, non somnolenti, non pigri, non murmuratores, non susurrones, non uinolenti, non multum edaces. Fraudes et dolositates caueant, usuris nequaquam inseruiant, non iurent, ne forte peierent [periurent], malum pro malo non reddant. Cum in se aliquid boni uiderint, Deo; et malum cum uiderint, sibi deputent. Discordiam fugiant, et quos nouerint discordes [inuenerint  discordantes], ad caritatis concordiam reuocent, et iuxta Psalmiste uocem, declinent a malo, et faciant bonum . Attendant et Apostolum prohibentem: Non, inquit, in comessationibus et ebrietatibus, non in cubilibus et impudicitiis, non in contentione et emulatione, sed induimini Dominum Iesum Christum . Animaduertant etiam quod ab his uitiis ab Apostolo prohibitis omnium uitiorum seges emergat, et quod horum morborum mater superbia sit. Oportet etiam ut animam corpusque suum ab omni inquinamento carnis et spiritus custodiant, ut, iuxta Apostolum, integer spiritus eorum, et anima et corpus sine querela in aduentu Domini Iesu Christi seruetur . Sobrie, et iuste, et pie uiuant. Secularia negotia prorsus abiiciant,  quia, iuxta eumdem Apostolum: Nemo militans Deo implicat se negotiis secularibus, ut ei placeat cui se probauit . Ieiunium ament, hospites colligant, pauperes recreent, nudos uestiant, infirmos uisitent, mortuos sepeliant, in tribulatione positis opem ferant, dolentem consolentur, amori  Christi nichil preponant, caritatem non derelinquant, pacem, si fieri potest, cum omnibus hominibus habeant. Diem iudicii timeant, uitam eternam spiritualiter concupiscant. Spem suam Deo committant: proprio episcopo in omnibus secundum canonicam institutionem obtemperent, magistros suos non temere reprehendant. Postremo in doctrinis spiritualibus operam dent, lectionibus, psalmis, hymnis, canticis spiritualibus, et ceterorum bonorum operum exercitiis iugiter incumbant. In dormitorio, nisi quem infirmitas detinuerit, omnes dormiant. In refectorio pariter reficiantur, quotidie ad collationem ueniant. Mox, ut signum datum fuerit, ad ecclesiam omnes festinate ueniant, et horas canonicas non negligenter, sed cum omni religione pariter  celebrent. Ecclesiam non pompatice, sed reuerenter ingrediantur. In choro cum baculis non stent. uaniloquiis nequaquam insistant, sed cum omni deuotione et ueneratione diuine seruitutis opus peragant, scientes angelorum presentiam semper illic adesse. E claustris nonnisi per licentiam egrediantur. Egressi irreprehensibiliter uiuant, ut ab his qui foris sunt bonum testimonium habeant, et religionem ac propositum suum actibus illicitis nequaquam maculent. Sed potius omnes quibus se coniunxerint, sale sapientie et bonorum operum exemplis condiant. Contubernia feminarum nullatenus appetant, non uanis oculis, aut petulanti tumidoque gestu ac dissolutis renibus incedant. Non spectaculis, non pompis secularibus intersint, non alee,  non quibuslibet uenationibus inseruiant. Apostoli namque instructi documento, quo ait: Non in ueste pretiosa , nequaquam pretiosis delectentur uestibus. Caueant summopere ne extra claustra moras faciant, nisi prout sibi a priore constitutum fuerit, et opportunitas temporis dictauerit. Intra claustra positi non otio uacent, sed aut diuinis officiis, aut propriis utilitatibus, aut certe magistrorum pareant iussionibus, ne otio torpentes ab Apostolo audiant: Qui non uult operari, nec manducet . Seniores spiritualiter iuniores diligant; iuniores senioribus obsequium dignum exhibeant. Doctiores minus doctis nequaquam se preferant, sed magis eos cum caritate edificent. Neque hi qui nobilitate generis, aut uirtutum donis pollent,  ceteris se tumide superextollant. Omnes in congregatione uicissim sibi caritatis officio seruiant. Quibus etiam in refectorio comedentibus, et religiosissime silentium tenentibus, continuatim legatur lectio. Delinquentes zelo rectitudinis pariter arguant, et castigent. Pueros et adolescentes negligentes uerborum disciplinis corrigant. Singuli secundum capacitatem suam diuersarum artium erudiantur disciplinis, ut nullus in collegio canonico inutilis appareat, nec uota fidelium otiosus comedat. Tales quippe esse, imo taliter conuersari decet omnes, qui diuinis officiis se manciparunt. Quapropter studeant hec breuiter collecta sedula meditatione perlegere et memorie commendare, et adiuuante diuina gratia,  iuxta uires adimplere, quo facilius et liberius maiora a sanctis Patribus edita, exsequi ualeant. uocatione ergo qua uocati sunt, nec ad dexteram, nec ad sinistram declinantes, ambulent, quatenus diuinis iussionibus obtemperantes, ad Christum, in cuius sorte esse noscuntur, qui uia, ueritas et uita est , eo opitulante, peruenire mereantur.



CAP. 4.---De tonsura clericorum. Isidorus in libro ecclesiasticorum officiorum .

Tonsure ecclesiastice usus a Nazareis  exortus est, qui prius crine seruato, denuo post uite magne continentiam deuotione completa [deuotionem continentia completa, etc.], caput radebant, et capillos in igne sacrificii ponere iubebantur , scilicet ut perfectionem deuotionis sue  Domino consecrarent. Huius ergo exempli usus ab apostolis introductus est, ut hi qui in diuinis cultibus mancipati, Domino consecrantur, quasi Nazarei, id est, sancti Dei crine preciso innouentur. Hoc quippe et Ezechieli prophete iubetur, dicente Domino: Tu, fili hominis, sume tibi gladium acutum, et duces per caput tuum, et barbam . uidelicet quia et ipse sacerdotali genere Deo in ministerio sanctificationis deseruiebat. Hoc et Nazareos illos Priscillam et Aquilam in Actibus apostolorum primum fecisse legimus . Paulum quoque apostolum, et quosdam discipulorum Christi, qui in huiusmodi cultu imitandi exstiterunt . Est autem in clericis tonsura, signum quoddam, quod in corpore figuratur, sed in animo agitur, scilicet ut  hoc signo in religione uitia recensentur, et criminibus carnis nostre quasi crinibus exuamur, atque inde innouatis sensibus, ut comis rudibus enitescamus, exspoliantes nos, iuxta Apostolum, ueterem hominem cum actibus suis, et induentes nouum qui renouatur in agnitionem Dei . Quam renuuationem in mente oportet fieri, sed in capite demonstrari, ubi ipsa mens noscitur habitare. Quod uero de tonso capite superius, inferius circuli corona relinquitur, sacerdotium regnumque Ecclesie in eis existimo figurari. Tiara enim apud ueteres constituebatur in capite sacerdotum. Hec ex bysso confecta rotunda erat, quasi sphera media, et hoc significatur in parte capitis tonsa. Corona autem latitudo aurea [aurei] est circuli, que regum capita  cingit. Utrumque itaque signum exprimitur in capite clericorum, ut impleatur etiam quadam corporis similitudine, quod scriptum est, Petro apostolo perdocente: uos estis genus electum, regale sacerdotium . Queritur autem cur, sicut apud antiquos Nazareos, non ante coma nutritur, et sic tondetur. Sed qui hec exquirunt, aduertant quid sit inter illud propheticum uelamentum, et hanc Euangelii reuelationem, de qua dicit Apostolus: Cum transieris ad Christum, auferetur uelamen . Quod autem significabat uelamen interpositum inter faciem Moysi, et aspectum populi Isrel, hoc significabat illis temporibus etiam coma sanctorum. Nam et Apostolus comam pro uelamento esse dicit. Proinde  iam non oportet, ut uelentur crinibus eorum capita, qui Domino consecrantur : sed tantum ut reuelentur, quia quod erat occultum in sacramento prophetie, iam in Euangelio declaratum est.



CAP. 5.---I. De ostiariis. Idem .

Ostiarii sunt, qui in ueteri Testamento ianitores templi uocabantur; qui preerant portis templi Hierusalem, quique ordinati, per uices suas omnia interiora templi uel exteriora custodiebant . Hi denique inter sanctum et iniquum discernentes, eos tantum in ecclesia qui sunt fideles, recipiunt. Intrare enim templum nisi per eos non possumus [possunt]. Habent enim potestatem tam bonos recipiendi, quam reiiciendi indignos.



CAP. 6.---II. De lectoribus. Idem .


Lectorum ordo formam et initium a prophetis accepit. Sunt igitur lectores, qui uerbum Dei predicant, quibus dicitur: Clama, ne cesses, quasi tuba exalta uocem tuam . Isti quippe dum ordinantur, primum de eorum conuersatione episcopus uerbum facit ad populum, deinde coram plebe tradit eis codicem apicum diuinorum, ad Dei uerbum annuntiandum. Qui autem ad huiusmodi prouehitur gradum, iste erit doctrina et libris imbutus, sensuumque ac uerborum scientia perornatus, ita ut distinctionibus sententiarum intelligat ubi finiatur iunctura, ubi adhuc pendeat oratio, ubi sententia extrema claudatur. Sicque expeditus uim [al., usum] pronuntiationis tenebit, ut ad intellectum omnium  mentes sensumque promoueat, discernendo genera pronuntiationum, atque exprimendo proprios sententiarum affectus, modo indicantis uoce, modo dolentis [iubentis], modo increpantis, modo exhortantis, siue his similia, secundum genus proprie pronuntiationis, in quo magis [maxime] illa ambigua sententiarum adhibenda cognitio est. Multa enim sunt in Scripturis, que nisi proprio modo pronuntientur, in contrariam recidunt sententiam: sicuti est: Quis accusabit aduersus electos Dei? Deus qui iustificat?  Quod si quasi confirmatiue, non seruato genere pronuntiationis sue, dicatur, magna peruersitas oritur. Sic ergo pronuntiandum est, ac si diceret: Deusne qui iustificat? Subauditur [ut subaudiatur], non. Necesse est ergo  in tantis rebus scientie ingenium, quo proprie singula conuenienterque pronuntientur. Propterea et accentuum uim oportet lectorem scire, ut nouerit in qua syllaba uox protendatur pronuntiantis. Plerumque enim imperiti lectores in uerborum accentibus errant, et solent irridere nos imperitie hi qui uidentur habere notitiam, detrahentes et iurantes penitus nos nescire quod dicimus. Porro uox lectoris simplex erit, clara, ad omne pronuntiationis genus accommodata, plena uirili succo, agrestem et subrusticum effugiens sonum, non humilis, nec adeo sublimis, non fracta uel tenera, nichilque femineum  sonans, neque cum motu corporis, sed tantum cum grauitatis specie. Auribus enim et cordi consulere debet lector, non oculis, ne potius ex seipso eos spectatores magis, quam auditores faciat. uetus opinio est, lectores pronuntiandi causa precipuam curam uocis habuisse, ut exaudiri in tumultu possent. Unde et dudum lectores precones uel proclamatores uocabantur.



CAP. 7.---III. De exorcistis. Idem .

In primo ordine et ministerio ecclesie esse exorcistas, secundum officia que in templo Salomonis erant disposita, queque posterius sunt ab Esdra dispertita inuenimus , eosque quos Esdras actores [auctores] memorat templi, eos nunc esse exorcistas in Ecclesia Dei. Fuerunt enim sub  Esdra actores templi, seruorum Salomonis filii qui actum templi totius sub cura sua haberent, aut sacris oblationibus [actionibus] deseruirent. Et cum fuissent ex ordine et ministerio templi, longe fuerunt ab officio altaris Dei; quia nec psalmistis nec ostiariis, nec sacrorum seruis, attingere licebat munera altaris, nisi tantummodo leuitis. Quid ergo est? Nullam aliam curam habebant actores templi, nisi ad sarta tecta sarcienda [reficienda], ut quecunque fuissent uexata in edificatione templi, aut dilapsa, per eosdem actores de thesauris Dominicis reficerentur atque excolerentur. Ergo actores templi exorciste sunt in templo [populo] Dei. Quomodo enim actor prudens et bonus scit, quis sit Domini  sui census, et omnis substantie modus, et redigit apud se totius possessionis instrumenta originalia, sic et exorcista redigit in sua diligentia totius regni Domini secreta, ut memorie mandet de Scripturarum sacramentis, unde exerceat, scilicet donum quod illi est a Spiritu sancto concessum, secundum Apostoli preconium. Exorcistas enim memorat Apostolus, cum dicit: Nunquid omnes donationes habent sanationum . Hi enim cum ordinantur, sicut ait Canon , accipiant de manu episcopi libellum, in quo scripti sunt exorcismi, accipientes potestatem imponendi manus super energumenos, siue baptizatos siue catechumenos.



CAP. 8.---Iu. De acolythis  . Idem.

  Acolythi Grece, Latine ceroferarii dicuntur, a deportandis cereis, quando legendum est euangelium, aut sacrificium offerendum. Tunc enim accenduntur luminaria ab eis, et deportantur, non ad effugandas tenebras, dum sol eo tempore rutilet, sed ad signum letitie demonstrandum, ut sub typo luminis corporalis, illa lux ostendatur, de qua in Euangelio legitur: Erat lux uera, que illuminat omnem hominem uenientem in hunc mundum .



CAP. 9.---u. De subdiaconibus. Idem .

Subdiaconi qui apud Grecos hypodiaconi uocitantur,  in Esdra inueniuntur appellanturque ibi Nathinei , id est, in humilitate Domino seruientes. Ex eorum ordine fuit ille Nathanel [Nathanei], qui in Euangelio Ioannis diuina proditione commonitus , Saluatorem meruit confiteri, quique etiam ad primum Diuinitatis indicium fidelis enituit, protestante Domino ac dicente: Ecce uere Isrelita, in quo dolus non est . Denique isti oblationes in templo Domini suscipiunt a populis. Isti obediunt officiis leuitarum, isti quoque uasa corporis et sanguinis Christi diaconibus ad altaria Domini offerunt. De quibus quidem placuit Patribus, ut qui sacra mysteria contrectant, casti et continentes sint ab uxoribus, et ab omni carnali immunditia liberi, iuxta quod illis propheta  dicente iubetur: Mundamini, qui fertis uasa Domini . Hi igitur cum ordinantur, sicut sacerdotes et leuite, manus impositionem non suscipiunt, sed patenam tantum et calicem de manu episcopi, et ab archidiacono scyphum aque cum aqua, manile [aquamanili] et manutergium accipiunt.



CAP. 10.---uI. De diaconis. Ibidem .

Diaconorum ordo a tribu Leui accepit exordium. Precepit enim Dominus Moysi ut, post ordinationem Aaron sacerdotis et filiorum eius, Leui [rursus Leui, etc.] tribus in diuini cultus ministerio ordinarentur, et consecrarentur Domino pro omnibus primogenitis, et seruirent pro Isrel coram Aaron et filiis eius in tabernaculo Dei, excubantes in templo  Dei die ac nocte, ipsique gestarent arcam et tabernaculum, et omnia uasa eius, et in circuitu tabernaculi castra ipsi constituerent, et in promouendo tabernaculo ipsi deponerent, rursus ipsi componerent. A uiginti quinque annis et supra, in tabernaculo illis seruire mandatum est . Quam regulam sancti Patres, et in Nouo Testamento constituerunt in Euangelio autem primordia eorum, in Actibus apostolorum ita leguntur: Conuocantes autem duodecim apostoli multitudinem discipulorum dixerunt: Non placet nos relinquere uerbum Dei, et ministrare mensis. Quid ergo est fratres? Considerate ex uobis uiros boni testimonii septem, plenos spiritu sapientie [Spiritu sancto et sapientia], quos constituamus in hanc rem: nos uero  erimus orationi et ministerio sermonis instantes. Et placuit hic sermo coram multitudine, et elegerunt statim Stephanum uirum plenum fide et Spiritu sancto, Philippum et Prochorum, Nicanorem et Timonem, Parmenam et Nicolaum aduenam Antiochensem. Hos statuerunt ante apostolos: et cum orassent, imposuerunt illis manus, uerbumque Dei crescebat, et multiplicabatur numerus credentium . Ex hinc iam decreuerunt apostoli, uel successores apostolorum, ut per omnes Ecclesias septem diacones, qui sublimiori gradu ceteris, proxime circa aram Christi quasi columne altaris assisterent, et non sine aliquo septenarii numeri mysterio. Hi enim sunt, quos in Apocalypsi legimus, septem angeli  tuba canentes. Hi sunt septem candelabra aurea; hi uoces tonitruorum . Ipsi enim clara uoce in modum preconis, admonent cunctos, siue in orando, siue in flectendis genibus, siue in psallendo, siue lectiones audiendo. Ipsi etiam ut aures habeamus ad Dominum clamant, ipsi quoque euangelizant. Sine ipsis sacerdos nomen habet, officium non habet. Nam, sicut in sacerdote consecratio, ita in ministro sacramenti dispensatio est. Ille orare, hic psallere mandat. Ille oblata sanctificat, hic sanctificata dispensat. Ipsis etiam sacerdotibus propter presumptionem non licet de mensa Domini tollere calicem, nisi eis traditus fuerit a diaconibus. Leuite inferunt oblationes in altaria; Leuite componunt mensam Domini; Leuite operiunt arcam testamenti. Non  enim omnes uident alta mysteriorum que operiuntur a Leuitis, ne uideant qui uidere non debent, et sumant qui seruare non possunt. Qui propterea altario albis induti assistunt, ut celestem uitam habeant, candidique ad hostias et immaculati accedant, mundi scilicet corpore et incorrupti pudore. Tales enim decet Dominum habere ministros qui nullo carnis corrumpantur contagio, sed potius eminentia castitatis splendeant. Quales enim diaconi ordinentur Paulus apostolus plenissime scribit ad Timotheum . Nam, cum premisisset de sacerdotum electione, continuo subiunxit: Diaconi similiter irreprehensibiles, hoc est sine macula, sicut episcopi; Pudici utique, id est, a libidine continentes;  non bilingues, scilicet ne conturbent habentes pacem; non multo uino dediti: quia ubi ebrietas, ibi libido dominatur et furor; non turpe lucrum sectantes, ne de celesti mysterio lucra terrena sectentur. Est quoque et turpis lucri appetitus, plus de presentibus quam de futuris cogitare. Post hec subiecit: Hi autem probentur primum, et sic ministrent nullum crimen habentes. Hi utique sicut episcopi, ante ordinationem probari debent, si digni sint, et sic postea ministrare.



CAP. 11.---uII. De presbyteris. Ibidem .

Presbyterorum ordo exordium sumpsit  a filiis Aaron. Qui enim sacerdotes uocabantur in ueteri Testamento, hi sunt qui nunc appellantur presbyteri. Et qui nuncupabantur principes sacerdotum, nunc episcopi nominantur. Presbyteri autem  interpretantur seniores, quia seniores etate Greci presbyteros uocant. His enim, sicut episcopis, dispensatio mysteriorum Dei commissa est. Presunt enim Ecclesie Christi, et in confectione diuini corporis et sanguinis consortes cum episcopis sunt. Similiter et in doctrina populorum, et in officio predicandi. Ad solam auctoritatem summi sacerdotii clericorum ordinatio et consecratio reseruata est, ne a multis disciplina Ecclesie uindicata concordiam solueret, et scandala generaret. Nam Paulus apostolus eosdem presbyteros, ut uere sacerdotes sub nomine episcoporum ita asseuerat, loquens ad Titum: Huius, inquit, rei gratia reliqui te Crete, ut ea que desunt corrigas, et constituas per ciuitates presbyteros,  quemadmodum ego tibi disposui. Si quis sine crimine est, unius uxoris uir, filios habens fideles, non in accusatione luxurie, aut non subditos. Oportet enim episcopum sine crimine esse . Qua sententia ostendit etiam presbyteros sub episcoporum nomine taxari. Unde ad Timotheum de ordinatione episcopi et diaconi scribens , de presbyteris omnino tacuit, quia eos in episcoporum nomine comprehendit. Secundus enim primo [al. et pene] coniunctus gradus est, sicut et ad Philippenses, episcopis et diaconibus, scribit , cum una ciuitas plures episcopos habere non possit. Et in Actibus apostolorum presbyteros Ecclesie, iturus Hierosolymam congregauit, quibus inter cetera, ait: uidete gregem, in quo uos Spiritus sanctus  episcopos ordinauit . Unde etiam tales in Ecclesia presbyteros constituendos esse sicut episcopos et Apostolus ad Titum loquitur , et canones ipsi testantur; presbyteros autem merito et sapienta dici, non etate . Nam et Moysi precipitur, ut eligat presbyteros . Unde in Prouerbiis dicitur: Gloria senum canities . Que est hec canities? Haud dubium quin sapientia, de qua scriptum est: Canities hominum prudentia est . Cumque nongentos et amplius annos ab Adam usque ad Abraham uixisse homines legerimus , nullus alius primus appellatus est presbyter, id est senior, nisi Abraham , qui multo paucioribus annis uixisse conuincitur. Non ergo propter  decrepitam senectutem, sed propter sapientiam presbyteri nominantur. Quod si ita est, mirum [miror] cur insipientes constituuntur.



CAP. 12.---Qualiter debeant ordinari presbyteri. Ex concilio Carthaginensi Iu, cap. 3, cui interfuit Augustinus.

 Presbyter, cum ordinatur, episcopo eum benedicente et manum super caput eius tenente, etiam omnes presbyteri qui presentes sunt, manus suas iuxta manum episcopi super caput illius teneant.



CAP. 13.---Qualiter ordinandi sint diaconi. Ibidem, cap. 4.

 Diaconus, cum ordinatur,  solus episcopus qui eum benedicit, manum super caput illius ponat, quia non ad sacerdotium, sed ad ministerium consecratur.



CAP. 14.---De ordinatione subdiaconorum. Ibidem, cap. 5.

 Subdiaconus, cum ordinatur  patenam de manu episcopi accipiat uacuam et calicem uacuum. De manu uero archidiaconi accipiat urceolum cum aqua, manile et manutergium.



CAP. 15.---De ordinatione acolythorum, cap. 6.

 Acolythus, cum ordinatur, ab episcopo quidem doceatur qualiter in officio suo agere debeat; sed ab archidiacono accipiat ceroferarium cum cerco, ut sciat se ad accendenda ecclesie  luminaria mancipari. Accipiat et urceolum uacuum ad suggerendum uinum in eucaristiam sanguinis Christi.



CAP. 16.---De ordinatione exorcistarum, cap. 7.

 Exorcista, cum ordinatur, accipiat de manu episcopi libellum in quo scripti sunt exorcismi, dicente sibi episcopo: Accipe et commenda memorie, et habeto potestatem imponendi manus super energumenum, siue baptizatum, siue catechumenum.



CAP. 17.---De ordinatione lectorum, cap. 8.

 Lector, cum ordinatur, faciat de illo uerbum episcopus ad plebem, indicans eius fidem, ac uitam atque ingenium. Post hec spectante plebe tradat ei codicem, de quo lecturus est,  dicens: Accipe et esto relator uerbi Dei, habiturus, si fideliter et utiliter impleueris officium, partem cum eis qui uerbum Dei ministrauerint.



CAP. 18.---De ordinatione ostiariorum, cap. 9.

 Ostiarius, cum ordinatur, postquam ab archidiacono instructus fuerit qualiter in domo Dei debeat conuersari, ad suggestionem archidiaconi tradit ei episcopus claues ecclesie de altario, dicens ei: Sic age, quasi redditurus Deo rationem pro his rebus, que istis clauibus recluduntur.



CAP. 19.---Qualiter psalmista ordinetur, cap. 10.

 Psalmista, id est cantor, potest absque scientia episcopi, sola iussione presbyteri officium suscipere cantandi, dicente sibi  presbytero: uide ut quod ore cantas, corde credas; et quod corde credis, operibus probes.



CAP. 20.---Qualiter ecclesiastica officia ordinentur, et in omnibus gradibus quid ad quemque pertineat. Epistola Isidori Hispalensis episcopi ad Ludefredum Cordubensem episcopum directa.

 Perlectis sanctitatis tue litteris gauisus sum quod optatam salutem tuam earum relatu cognoui. De his autem que in consequentibus insinuare eloquii tui sermo studuit, gratias ago Deo quod sollicitudinem officii pastoralis impendis, qualiterque ecclesiastica officia ordinentur perquiris. Et licet omnia prudentie tue sint cognita, tamen, quia affectu fraterno me consulis, ex parte qua ualeo expediam, et de omnibus Ecclesie  gradibus quid ad quemque pertineat eloquar. Ad ostiarium namque pertinent claues ecclesie, ut claudat et aperiat templum Dei, et omnia que sunt intus extraque custodiat, fideles recipiat, excommunicatos et infideles excipiat. Ad exorcistam pertinet exorcismos memoriter retinere, manusque super energumenos et catechumenos in exorcizando imponere. Ad acolythum pertinet preparatio luminariorum in sacrario. Ipse cereum portat, ipse suggesta [al. uasa sug.] pro eucaristia, calicis [calices subdiaconis] preparat. Ad psalmistam pertinet officium canendi, dicere benedictiones, laudes, sacrificium [al. laudis sacrif.], responsoria, et quidquid pertinet ad cantandi peritiam. Ad lectorem pertinet lectiones pronuntiare, et ea que prophete uaticinauerunt  populis predicare. Ad subdiaconum pertinet calicem et patenam ad altare Christi deferre, et leuitis tradere eisque ministrare; urceolum quoque cum aqua, manile et manutergium tenere, episcopoque presbytero, et leuitis pro lauandis ante altare manibus aquam prebere. Ad diaconum pertinet assistere sacerdotibus, et ministrare in omnibus que aguntur in sacramentis Christi, in baptismo scilicet, in chrismate, in patena et calice; oblationes quoque inferre et disponere in altari, componere etiam mensam Domini atque uestire, crucem ferre, et predicare euangelium, et apostolum [forte epistolam]. Nam sicut lectoribus uetus Testamentum, ita diaconibus Nouum predicare preceptum est. Ad ipsum quoque pertinet officium precum et  recitatio nominum. Ipse premonet aures habere ad Dominum, ipse hortatur orare, ipse clamat, et pacem ipse annuntiat. Ad presbyterum pertinet sacramentum corporis et sanguinis Domini in altario Dei conficere, orationes dicere, et benedicere dona Dei. Ad episcopum pertinet basilicarum consecratio, unctio altaris et confectio chrismatis. Ipse predicta officia et ordines ecclesiasticos distribuit, ipse sacras uirgines benedicit. Et dum precessit unusquisque in singulis, ipse tamen preordinator est in cunctis. Hi sunt ordines et ministeria clericorum, que tamen auctoritate pontificali in archidiaconi cura, et primicerii ac thesaurarii sollicitudine diuiduntur. Archidiaconus enim imperat subdiaconis et leuitis, ad quem pertinent ista ministeria, ordinatio  uestiendi altaris a leuitis, cura incensi, et sacrificii necessaria sollicitudo, quis Leuitarum apostolum (Gratianus, epistolam] et euangelium legat, quis preces dicat seu responsorium in Dominicis diebus aut solemnitatem decantet. Sollicitudo quoque parochiarum et ordinatio et iurgia ad eius pertinent curam; pro reparandis diecesanis basilicis, ipse suggerit sacerdoti. Ipse inquirit parochias cum iussione episcopi, et ornamenta, uel res basilicarum uel parochiarum: gesta libertatum ecclesiasticarum episcopo idem refert. Collectam pecuniam de communione ipse accipit, et episcopo defert, et clericis partes proprias idem distribuit. Ab archidiacono nuntiantur episcopo excessus diaconorum. Ipse denuntiat  sacerdoti in sacrario ieiuniorum dies atque solemnitatum, et ab ipso publice in ecclesia predicantur [predicatur]. Quando uero archidiaconus absens est, uicem eius diaconus sequens adimplet. Archipresbyter se esse sub archidiacono, eiusque preceptis sicut episcopi sui obedire sciat, et quod specialiter ad eius ministerium pertinet, super omnes presbyteros in ordine positos curam gerere, et assidue in Ecclesia stare, et quando episcopi sui absentia contigerit, ipse uice eius missarum solemnia celebret, et collectas dicat, uel cui ipse iniunxerit. Ad primicerium pertinent acolythi, exorciste, psalmiste atque lectores, signum quoque dandum pro officio clericorum, pro uite honestate, et officium cantandi [officii meditandi], et peragendi sollicite lectiones,  benedictiones, psalmum, laudes, offertorium, et responsoria, quis clericorum dicere debeat; ordo quoque et modus psallendi in choro pro solemnitate et tempore, ordinatio quoque pro luminaribus deportandis. Si quid etiam necessarium est, pro reparatione basilicarum, que sunt in urbe, ipse denuntiet sacerdoti. Epistolas episcopi pro diebus ieiuniorum parochianis per ostiarios ipse dirigat. Clericos quos delinquere cognoscit ipse distringat: quos uero emendare non ualet, eorum excessus ad agnitionem episcopi deferat. Basilicarios ipse constituat, et matriculas ipse disponat. Quando autem primicerius absens est, ea que predicta sunt ipse exquirat, qui ei aut lege est proximus, aut eruditione his explendis certus Ad thesaurarium pertinet  ostiarii basilicarum ordinatio, incensi preparatio, cura chrismatis conficiendi, cura baptisterii ordinandi, preparatio luminariorum in sacrificio et sacrificii [al. sacrario et sacrificiis.]



CAP. 21.---Qualiter ordinandi ab episcopo examinandi sint. Ex concilio Nannetensi, cap. 3 [cap. 6].

 Episcopus quando ordinationes facere disponit, omnes qui ad sacrum ministerium accedere uolunt, feria quarta ante ipsam ordinationem euocandi sunt, ad ciuitatem una cum presbyteris [al. archipresb.] qui eos representare debent. Et tunc episcopus a latere suo eligere debet sacerdotes, et alios prudentes uiros gnaros legis diuine, et exercitatos in ecclesiasticis sanctionibus, qui ordinandorum uitam, genus, patriam,  etatem, institutionem, locum ubi educati sunt, si sint bene litterati, si in lege Domini instructi, diligenter inuestigent. Ante omnia si fidem catholicam firmiter teneant, et uerbis simplicibus asserere queant. Ipsi autem, quibus hoc committitur, cauere debent, ne aut fauoris gratia, aut cuiuscunque muneris cupiditate illecti a uero deuient, ut in dignum et minus idoneum, ad sacros gradus suscipiendos episcopi manus applicent. Quod si fecerint, et ille qui indigne accesserit ab altari remouebitur, et illi qui donum sancti Spiritus uendere conati sunt, coram Deo iam condemnati, ecclesiastica dignitate carebunt. Igitur per tres continuos dies examinentur, et sic Sabbato qui probati inuenti sunt, episcopo represententur.



CAP. 22.---Que presbyteri necessario discere et scire debeant. Ex dictis Augustini.


Que ipsis sacerdotibus necessaria sunt ad discendum, id est liber sacramentorum, lectionarius, baptisterium, computus, canon penitentialis, psalterium, homilie per circulum anni Dominicis diebus, et singulis festiuitatibus apte. Ex quibus omnibus si unum defuerit sacerdotis nomen in eo uix constabit, quia ualde periculose sunt mine euangelice quibus dicitur: Si cecus ceco ducatum prestet, ambo in foueam cadunt .



CAP. 23.---De ordinationibus presbyterorum ac diaconorum. Ex epistola 2 Zepherini pape, fratribus per Aegyptum missa, cap. 10 [23].

 Ordinationes uero  presbyterorum, diaconorum [et leuitarum], tempore congruo et multis coram positis [astantibus] solemniter agite, et probabiles ac doctos uiros ad hoc constituite [ad hoc opus prouehite], ut de illorum societate et adiumento plurimum gaudeatis.



CAP. 24.---Quod ordinationes fieri non debeant, nisi in loco certo et religioso. Ex concilio Meldensi, cap. 6 [52].

Si qui ordinari petunt, nullatenus ordinentur, nisi in loco certo et religioso, uel etiam in ciuitate, saltem uno anno immorentur, ut de uita et conuersatione atque doctrina illorum, certitudo possit agnosci.



CAP. 25.---Quod Abraham primus appellatus sit presbyter, et cur presbyter nominetur. Ex epistola Anacleti pape omnibus episcopis in Italia constitutis, cap. 22, epist. 2, c. 2.


 Porro et Moysi precipitur ut eligat presbyteros, id est seniores . Unde et in Prouerbiis dicitur: Gloria senum canities . Hec uero canities sapientiam designat, de qua scriptum est: Canities hominum prudentia est . Cumque nongentos et amplius annos ab Adam usque ad Abraham uixisse homines legimus , nullus alius primus appellatus est presbyter, id est senior, nisi Abraham , qui multo paucioribus uixisse annis conuincitur. Non ergo propter decrepitam senectutem, sed propter sapientiam presbyteri nominantur. Initium enim sacerdotii Aaron fuit , licet Melchisedech prior obtulit sacrificium Deo ,  et posthec [post hunc] Abraham, Isaac, et Iacob. Sed hi spontanea uoluntate, non sacerdotali auctoritate ista fecerunt.



CAP. 26.---Quod nulli ordinandi sint, nisi alicubi attitulati sint. Ex concilio Chalcedonensi, cap. 6 .

 Nullum absolute ordinari debere presbyterum, aut diaconum, nec quemlibet in gradu ecclesiastico, nisi specialiter Ecclesie, ciuitatis, ant possessionis, aut martyrii, aut monasterii cui ordinandus est, pronuntietur. Qui uero absolute ordinantur, decreuit synodus irritam haberi huiuscemodi manus impositionem, et nusquam posse ministrare ad ordinantis iniuriam.



CAP. 27.---Quod non oporteat ordinationes celebrari sub aspectu audientium. Ex concilio Laodicensi, c. 4.


Quod non oporteat ordinationes sub audientium aspectu celebrari  .



CAP. 28.---Quod electione turbarum sacerdos promouendus non est. Ex eodem, c. 13.

 Quod non sit permittendum turbis, electiones eorum facere, qui sunt ad sacerdotium prouehendi.



CAP. 29.---Quod episcopum uel presbyterum ante 30, et diaconos ante 25 annos ordinari non licet. Ex eodem c. 14 

 Episcopum uel presbyterum,  ante triginta annos, id est antequam ad uiri perfectionem [perfecti etatem] perueniat, et diaconos ante 25 nullus metropolitanorum ordinare presumat, ne per etatem  aliquo errore detineantur [culpentur].



CAP. 30.---De eadem re. Ex decretis Fabiani pape Orientalibus missis.

 Si quis triginta etatis sue non impleuerit annos, nullo modo presbyter ordinetur, etiamsi ualde sit dignus; quia et ipse Dominus triginta annorum baptizatus est, et sic cepit docere . Non oportet ergo cum qui ordinandus est, usque ad hanc etatem legitimam consecrari.



CAP. 31.---Quod ante uiginti quinque annos diaconi non sint ordinandi. Ex Carthaginensi concilio, c. 20 .


 Placuit ut ante 25 annos etatis nec diaconi ordinentur, nec uirgines consecrentur, et ut lector populum non salutet.



CAP. 32.---De eadem re. Ex concilio Toletano Iu, c. 20.

 In ueteri lege ab anno 25 leuite in tabernaculo seruire precipiuntur; cuius auctoritatem in canonibus sancti Patres secuti sunt. Nos et diuine legis, et conciliorum precepti immemores, infantes et pueros leuitas facimus, ante legitimam etatem, et ante experientiam uite. Ideoque ne ulterius fiat a nobis, et diuine legis, et canonum admonemur sententiis, sed 25 annorum diaconi ordinentur, ita ut secundum apostolicum preceptum  probentur primum, et sic ministrent nullum crimen habentes .



CAP. 33.---De prebyteris sine examine prouectis. Ex concilio Niceno, c. 9.

 Si qui presbyteri sine examine sunt prouecti, id est, cum discuterentur peccata sua confessi sunt, et homines contra canones commoti, manus confessis imponere tentauerunt, tales regula non admittit, quia quod irreprehensibile est, catholica defendit Ecclesia.



CAP. 34.---De clericis qui medicorum incisione claudi efficiuntur. Ex concilio Hilerdensi, c. 20 .

 Si quis in infirmitate positus  clericus, in medicorum incisione claudus efficitur, promoueri eum ad sacros ordines non denegamus.



CAP. 35.---De illis qui inuident fratrum prouectionibus. Ex conc. Africano, c. 54 .

 Clericus inuidens, fratrum prouectionibus, donec in uitio est, non promoueatur



CAP. 36.---Ut seditionarii non ordinentur. Ex eodem, c. 67.

 Seditionarios nunquam ordinandos clericos decernimus, sicut nec usurarios, nec iniuriarum suarum ultores.



CAP. 37.---Quod illitteratus, et aliquo membro imminutus prouehi non debeat. Ex epistola Gelasii pape, c. 16 .


Illitteratos quoque, aut in aliqua parte corporis imminutos nullus presumat ad clerum prouehere; quia nec litteris carens sacris esse potest aptus officiis, et uitiosum nichil Deo prorsus offerri legalia precepta sanxerunt . Similiter qui seipsos abscindunt.



CAP. 38.---De bonis illorum qui a propriis dominis libertate donantur. Ex concilio Toletano, c. 2.

De rebus uero illorum uel peculiari, qui a dominis propriis libertate donantur, ut ad gradus ecclesiasticos promoueri debeant, statutum est, ut in potestate dominorum consistat, quidquid ante libertatem  habuerunt, utrum illis concedere uoluerint, an sibi retinere.



CAP. 39.---De filiis concubinarum. Ex concilio Aurelianensi, cap. 10 .

De his qui ex concubinis filios habent, et uxores legitimas post habuerint, et defunctis uxoribus sibi concubinas publice sociant: id obseruandum censuimus, ut sicut eos qui iam clerici per ignorantiam ordinati sunt, non remouemus, iam statuimus ne ulterius ordinentur



CAP. 40.---Ut demonibus similibusque passionibus irretiti sacra non tractent. Ex epistola Gelasii pape, c. 21 .

 Usque adeo sane comperimus  illicita queque prorumpere, ut demonibus [demonialis] similibusque passionibus irretitis, mysteria sacrosancta tractanda tribuantur. Et post pauca. Si corpore sauciatum aut debilem nequaquam sancta contingere lex diuina permisit , quanto magis doni celestis dispensatores esse non conuenit  mente perculsos.



CAP. 41.---Ut nulli de seruili conditione nisi prius liberi facti ordinentur. Ex concilio Triburiensi, cap. 5.

 Ut nulli de seruili conditione ad sacros ordines promoueantur, nisi prius a dominis propriis legitimam libertatem consequantur. Cuius libertatis charta ante ordinationem in ambone publice legatur, et si nullus contradixerit,  rite consecrabuntur. Porro seruus non canonice consecratus postquam de gradu deciderit, eius conditionis sit, cuius fuerat ante gradum.



CAP. 42.---Ut qui ab episcopis suis promoueri contemnunt, nec cum illis remaneant ubi uolunt. Ex concilio Carthaginensi.

 Si qui clerici ab episcopis suis promoueri contempserint, nec illic maneant, unde recedere noluerunt. Ex eodem concilio, cap. 31.  Placuit ut quicunque clerici uel diaconi pro necessitatibus ecclesiasticarum rerum non obtemperauerint episcopis suis, uolentibus eos ad honorem ampliorem in ecclesia sua promouere, nec illic ministrent in gradu suo, unde recedere noluerunt.



CAP. 43.---De eadem re. Ex registro Gelasii pape.


Qui proficere noluerunt, suis reddantur inferioribus posteriores, ipsaque commoda presbyteri propensius quam diaconi consequantur, ut hac saltem ratione constricti et honorem quem fugiunt, appetere nitantur et questum.



CAP. 44.---Quod presbyteri septuaginta discipulorum typum gerant. Anacletus papa in secundo decretali suo .

Electi ab apostolis sunt septuaginta duo discipuli , quorum typum gerunt presbyteri, atque in eorum loco sunt constituti in Ecclesia, de quorum ordinatione, et reliquorum ministrorum supra dixisse sufficiat.



CAP. 45.---Quod quanto digniores sunt sacerdotes, tanto facilius exaudiantur. Alexander in secundo decretali suo.


 Ipsi sacerdotes pro populo interpellant et peccata populi comedunt, quia suis precibus ea delent atque consumunt. Qui quanto digniores fuerint, tanto facilius in necessi tatibus pro quibus clamant exaudiuntur.



CAP. 46.---Ne clericus comam nutriat. Anicius papa .

 Prohibete, fratres, per uniuersarum regionum uestrarum Ecclesias, ut clerici, iuxta Apostolum , comam non nutriant, sed desuper caput in modum sphere radant.



CAP. 47.---Quales et qualiter ordinandi sint sacerdotes. Zephyrinus papa in primo decretali suo .


Ordinationes uero presbyterorum et leuitarum tempore congruo et multis coram astantibus solemniter agite, et probabiles ac doctos uiros ad hoc opus prouehite, ut de eorum societate et adiumento plurimum gaudeatis. Ponite indesinenter corda uestra in uirtute Dei, et enarrate hec, et cetera diuina uerba in progenies alteras, quoniam hic est Deus Deus noster in eternum, et ipse reget nos in secula .



CAP. 48.---De lapsis et eorum reparatione. Calixtus papa Benedicto episcopo .

Si quis lapsus quoquomodo fuerit, portemus eum, et fraterno corripiamus affectu, sicut ait beatus  Apostolus: Si preoccupatus fuerit homo in aliquo delicto, uos, qui spirituales estis, instruite huiusmodi in spiritu leuitatis, considerans teipsum ne et tu tenteris. Alter alterius onera portate, et sic adimplebitis legem Christi . Porro sanctus Dauid de criminibus mortiferis egit penitentiam, et tamen in honore permansit. Beatus quoque Petrus amarissimas lacrymas fudit, quando Dominum negasse penituit, sed tamen apostolus permansit. Et Dominus per prophetam peccantibus pollicetur dicens: Peccator in quacunque die conuersus ingemuerit, omnium iniquitatum illius non recordabor . Errant enim qui putant sacerdotes post lapsum si condignam egerint penitentiam Domino ministrare non posse, et suis honoribus  frui, si bonam deinceps uitam duxerint, et suum sacerdotium condigne custodierint. Et ipsi qui hoc putant, non solum errant, sed etiam traditas Ecclesie claues despicere uidentur, de quibus dictum est: Quecunque solueritis in terra erunt soluta et in celo . Alioquin hec sententia aut Domini non est, aut uera est. Nos uero indubitanter tam Domini sacerdotes, quam reliquos fideles post dignam satisfactionem posse redire ad honores credimus, testante Domino per prophetam: Nunquid qui cadit non adiiciet ut resurgat, et qui auersus est non reuertetur . Et alibi: Nolo, inquit Dominus, mortem peccatoris, sed ut conuertatur et uiuat . Et propheta Dauid penitentiam agens dicit: Redde mihi letitiam salutaris tui, et spiritu  principali confirma me . Ipse namque post penitentiam et alios docuit, et sacrificium Deo obtulit, dans exemplum doctoribus sancte Ecclesie si lapsi fuerint, et condignam penitentiam Deo gesserint utrumque facere posse. Docuit enim quando dixit: Docebo iniquos uias tuas, et impii ad te conuertentur . Et sacrificium Deo pro se obtulit, dum dicebat: Sacrificium Deo spiritus contribulatus .



CAP. 49.---Non prohibendam esse misericordiam. Idem .

Sententiam, fratres, que misericordiam uetat, non solum tenere, sed et audire refugite; quia potior est misericordia omnibus holocautomatibus et sacrificiis .



CAP. 50.---De clericis incontinentibus. Siricius papa Himerio Tarrac. episc. 


 Plurimos sacerdotes Christi atque leuitas post longa consecrationis sue tempora, tam de coniugibus propriis, quam etiam de turpi coitu sobolem didicimus procreasse, et crimen suum hac presumptione [prescriptione] defendere: quia in ueteri lege sacerdotibus ac ministris generandi facultas legitur attributa . Dicat mihi nunc quisquis ille est sectator libidinum, preceptorque uitiorum, si estimat quod in lege Moysi passim sacris ordinibus a Deo nostro laxata sunt frena luxurie, cur eos quibus commitebantur Sancta sanctorum premonet dicens: Sancti estote, quia ego sanctus sum, Dominus Deus  uester?  Cur etiam procul a domibus suis, anno uicis sue in templo habitare iussi sunt sacerdotes?  He uidelicet ratione, ne uel cum uxoribus possent carnale exercere commercium, ut conscientie integritate fulgentes acceptabile Deo munus offerrent. Quibus expleto deseruitionis sue tempore, uxoris [al. uxorius] usus solius successionis causa fuerat relaxatus, quia non ex alia, nisi ex tribu Leui quisquam ad Dei ministerium preceptus est admitti. Item. Paulo post: Quia aliquanti de quibus loquimur  ignorantia lapsos se esse deflent, his hac conditione, misericordiam dicimus non negandam, ut sine ullo honoris augmento, in hoc quo detecti  [deiecti] sunt quandiu uixerint officio perseuerent, si tamen post hec continentes se studuerint exhibere. Hi uero qui illiciti priuilegii excusatione nituntur, et sibi asserunt ueteri hoc lege concessum, nouerint se ab omni ecclesiastico honore, quo indigne usi sunt, apostolice sedis auctoritate deiectos, nec unquam posse ueneranda attrectare mysteria, quibus se ipsi dum obscenis cupiditatibus inhiant, priuauerunt. Et quia exempla presentia cauere nos premonent in futurum, si quilibet episcopus presbyter atque diaconus  deinceps fuerit talis inuentus, iam nunc sibi omnem per nos indulgentie aditum intelligat obseratum; quia ferro necesse est abscindantur uulnera, que fomentorum non senserint medicinam.



CAP. 51.---Ut clericus qui secundam uxorem duxerit deponatur, cap. 11.


 Quisquis sane clericus aut uiduam aut certe secundam coniugem duxerit, omni ecclesiastice dignitatis priuilegio mox nudetur, laica tantum sibi communione concessa. Quam ita demum poterit possidere, si nichil postea propter quod hanc perdat, admittat.



CAP. 52.---Que femine cum clericis habitare possint, cap. 12.

 Feminas uero alias non esse patimur in domibus clericorum, nisi eas tantum quas propter solas necessitudinum causas habitare cum eisdem synodus Nicena permisit.



CAP. 53.---De monachorum promotione, cap. 13.

  Monachos quoque, quos tamen morum grauitas, et uite ac fidei institutio sancta commendat, clericorum officiis aggregari et optamus et uolumus.



CAP. 54.---Ne penitens fiat clericus, cap. 14.

 Illud quoque nos par fuit prouidere, ut sicut penitentiam agere cuiquam non conceditur clericorum, ita et post penitudinem ac reconciliationem, nulli unquam laico liceat honorem clericatus adipisci.



CAP. 55.---Ut si laicus uiduam duxerit, clericus non fiat. Innocentius papa I uictorino [uictricio] episcopo .

 Ut is qui uiduam licet laicus uxorem duxerit, seu ante baptismum,  siue post baptismum, non admittatur ad clerum, quia eodem uitio uidetur exclusus. In baptismo enim crimina dimittuntur, non accepte uxoris consortium relaxatur.



CAP. 56.---De eadem re, cap. 6.

Nec is qui secundam duxerit uxorem clericus fiat, quia scriptum est: Unius uxoris uirum ; et iterum: Sacerdotes mei semel nubant



CAP. 57.---De incontinentia sacerdotum uel leuitarum. Ex epistola eiusdem ad Exuperium Tolosanum episcopum .

 Proposuisti quid de his obseruari debeat, quos in diaconii ministerio, aut in officio presbyterii positos, incontinentes esse aut  fuisse generati filii prodiderunt. De his et diuinarum legum est disciplina, et beate recordationis uiri, Siricii episcopi monita euidentia commearunt, ut incontinentes in officiis talibus positi, omni honore ecclesiastico priuarentur, nec admitterentur ad tale ministerium, quod sola continentia oportet impleri.



CAP. 58.---Quod si uolens partem sibi corporis absciderit clericus esse non possit, nolens autem possit. Ex epist. eiusdem ad Felicem episc. Nucerinum .

Innocentius Felici episcopo Nucerino salutem.  Qui igitur partem cuiuslibet digiti sibi ipsi uolens abscidit, hunc ad clerum canones non admittunt. Cui uero casu aliquo contigit, dum aut operi rustico curam impendit, aut  aliquid faciens se non sponte percussit, hos canones. precipiunt et clericos fieri, et si in clero fuerint reperti, non abiici. In illis enim uoluntas est iudicata, que sibi ausa fuit ferrum iniicere, quod scilicet, et alii id facere dubitari non possit. In istis uero casus ueniam meruit.



CAP. 59.---Quod non admittantur ad clerum ab hereticis ordinati. Item cuius supra .

Innocentius Rufo, et Eusebio, et ceteris episcopis Macedonibus.  uentum est ad tertiam questionem, que pro sui difficultate longiorem exigit disputationem: cum nos dicamus ab hereticis ordinatos uulneratum per illam manus impositionem habere caput. Ubi uulnus infixum  est, medicina est adhibenda, qua possit recipere sanitatem. Que sanitas post uulnus consecuta est, sine cicatrice esse non poterit, atque ubi penitentie remedium necessarium est, illic ordinationis honorem locum habere nos posse decernimus. Nam si, ut legitur, quod tetigerit immundus, immundum erit , quomodo ei tribuetur quod mun ditia ac puritas consueuit accipere? Sed econtra asseritur eum qui honorem amisit, honorem dare non posse, nec illum aliquid accepisse; quia nichil in dante erat, quod ille posset accipere. Acquiescimus, et uerum est certe, quia quod non habuit dare non potuit. Damnationem utique, quam habuit per prauam manus impositionem, dedit. Et qui particeps factus est damnato, quomodo debeat  honorem accipere, inuenire non possum. At dicitur uera ac iusta legitimi sacerdotis benedictio auferre omne uitium quod a uitioso fuerat iniectum .



CAP. 60.---Quod in ordinationibus crimina non auferuntur, cap. 4.

Ibidem continuo. Ergo si ita est, applicentur ad ordinationem sacrilegi, adulteri, atque omnium criminum rei, quia per benedictionem ordinationis crimina uel uitia putantur auferri: nullus sit penitentie locus, quia id potest prestare ordinatio, quod longa satisfactio prestare consueuit. Sed nostre lex est Ecclesie uenientibus ab hereticis, qui tamen illic baptizati sunt, per manus impositionem laicam tantum tribuere communionem, nec  ex his aliquem in clericatus honorem uel exiguum subrogare.



CAP. 61.---Quod in ecclesia peccatum populi inultum solet preteriri, capitulo sexto.

Peruideat ergo dilectio uestra hactenus talia transisse, et aduertite quod utique, ut dicitis, necessitas imperauit, in pace iam ecclesias constitutas non posse presumere.  Sed, ut sepe accidit, quoties a populis aut a turba peccatur, quia in omnes propter multitudinem non potest uindicari, inultum soleat transire. Priora ergo dico dimittenda Dei iudicio, et de reliquo maxima sollicitudine precauendum.



CAP. 62.---Ut quicunque contra formas canonum ordinati fuerint, cum ordinatoribus suis deponantur, cap. 3 .


Innocentius uniuersis episcopis in Tolosana synodo constitutis. Si quis aduersus formas canonum ad ecclesiasticum ordinem, uel ad ipsum sacerdotium uenire tentauerit, una cum ordinatoribus suis, ipso in quo inuenti fuerint ordine et honore priuentur. Et quamuis dilectioni uestre, fratres karissimi, regule Nicene sint cognite, secundum quas ordines faciendos esse per sententiam decernimus, tamen aliquam partem que de ordinationibus est prouisa, inserendam putaui: ut secundum eam ordinationes in posterum celebrandas esse sciamus, ne cui interpretandi aliter liberum arbitrium relinquatur. Ac primum que sunt prohibita digerantur.



CAP. 63.---De Niceno concilio in quo predicta prohibentur. Idem .


Prohibendum est de curialibus aliquem ad ecclesiasticum ordinem uenire posse, qui post baptismum uel coronati fuerunt, uel sacerdotium quod dicitur sustinuerint, et editiones publicas celebrauerint. Nam et hoc de curialibus est cauendum, ne idem qui ex curialibus fuerint, aliquando a suis curiis  reposcantur, que omnia rationabiliter prohibita, oportet modis omnibus custodiri



CAP. 64.---Ut nullus episcoporum seruum alterius ad clericatus officium promouere presumat. Leo papa omnibus episcopis per Campaniam et Picenum .

  Admittuntur passim ad ordinem sacrum, quibus nulla natalium, nulla morum dignitas suffragatur, et qui a dominis suis libertatem consequi minime potuerunt, ad fastigium sacerdotii  prouehuntur, et probari posse Deo creditur, qui Domino suo necdum probare se potuit. Duplex itaque in hac parte reatus est, quod est sacrum ministerium talis consortii uilitate polluitur, et dominorum quantum ad illicite usurpationis temeritatem pertinet, iura soluuntur. Ab his itaque, fratres karissimi, omnes uestre prouincie abstineant sacerdotes, et non tantum ab his, sed ab aliis etiam, qui aut originali [al. origini] aut alicui conditioni obligati sunt, uolumus temperari nisi  forte eorum petitio aut uoluntas accesserit, qui aliquid sibi in eos uindicant potestatis. Debet enim esse immunis ab aliis, qui diuine militie fuerit aggregandus, ut a castris Dominicis, quibus nomen eius ascribitur, nullis necessitatis uinculis abstrahatur.



CAP. 65.---Quod usuras non solum clerici exigere non debeant, sed nec laici, cap. 2 [3].

 Nec hoc quoque pretereundum esse duximus, quosdam lucri turpis cupiditate captos usurariam exercere pecuniam, et fenore uelle ditescere. Quod nos, ut non dicamus eos qui sunt in clericali officio constituti, sed et in laicos cadere qui Christianos se dici cupiunt, condolemus quod uindicari acrius in eos qui fuerint confutati,  decernimus, ut omnis peccandi opportunitas adimatur.



CAP. 66.---Ut clericus nec suo nec alieno nomine fenus exerceat, cap. 3 [4].

 Illud etiam duximus premonendum, ut sicut non suo, ita nec alieno nomine aliquis clericorum exercere fenus attentet. Indecens enim est crimen suum commodis alienis impendere. Fenus autem hoc solum aspicere et exercere debemus, ut quod hic misericorditer tribuimus, a Domino [ab cod.] qui multipliciter et in perpetuum mansura retribuit, recipere ualeamus.



CAP. 67.---Quomodo presbyteri uel diaconi in crimine lapsi reconciliari debeant. Leo Rustico Narbonensi episcopo, cap. 2 .

 Alienum est a consuetudine  ecclesiastica, ut qui in presbyterali honore aut diaconii fuerint gradu consecrati, ii pro crimine aliquo suo, per manus impositionem remedium accipiant penitendi: quod sine dubio ex apostolica traditione descendit, secundum quod scriptum est: Sacerdos si peccauerit, quis orabit pro illo?  Unde huiusmodi lapsis ad promerendam misericordiam Dei, priuata est expetenda secessio [successio uel concessio], ubi si illis satisfactio fuerit digna, sit etiam fructuosa.



CAP. 68.---Quod diaconibus eadem lex continentie est que episcopis et presbyteris, cap. 3.

 Lex continentie eadem est altaris ministris que episcopis atque  presbyteris. Qui cum essent laici siue lectores, licite et uxores ducere, et filios procreare potuerunt. Sed cum ad predictos peruenerunt gradus, cepit eis non licere quod licuit. Unde ut de carnali fiat spirituale coniugium, oportet eos nec dimittere uxores, et quasi non habeant sic habere , quo et salua sit caritas connubiorum, et cessent opera nuptiarum.



CAP. 69.---Ut nullus alienum clericum sollicitet inuito episcopo suo, cap. 9 .

 Alienum clericum inuito episcopo ipsius nemo suscipiat, nemo sollicitet, nisi forte ex placito caritatis, id inter dantem et accipientem conueniat. Nam grauis iniurie reus est, qui de fratris ecclesia, id quod est utilius aut  pretiosius, audet uel allicere uel tenere. Itaque si intra prouinciam res agitur, transfugam clericum ad ecclesiam suam metropolitanus redire compellat. Si autem longius recessit, sui precepti auctoritate reuocabitur, ut nec cupiditati, nec ambitioni occasio relinquatur.



CAP. 70.---Quod mane Dominico continuato ieiunio Sabbati possit fieri ordinatio. Epistola Leonis ad Dioscorum Alexandrinum episc. .

Leo Dioscoro episcopo Alexandrino.  Quod a patribus nostris propensiore cura nouimus esse seruatum, a uobis quoque uoluimus custodiri, ut non passim diebus omnibus sacerdotalis uel leuitica ordinatio celebretur, sed post diem Sabbati eiusque noctis que in prima Sabbati  lucescit, exordia consecrandi eligantur, in quibus his qui consecrandi sunt ieiunis, et a ieiunantibus sacra benedictio conferatur. Quod eiusdem obseruantie erit, si mane ipso Dominico die continuato Sabbati ieiunio celebretur, a quo tempore precedentis noctis initia non recedunt: quod ad diem Resurrectionis  pertinere non dubium est.



CAP. 71.---Ut in die Resurrectionis sacerdotalis et leuitica fiat ordinatio. Ad eumdem .

 Quod die Dominico ordinationes sacerdotum celebrantur non tantum ex consuetudine, sed etiam ex apostolica nouimus uenire doctrina Scriptura manifestante, quod cum apostoli Paulum et Barnabam, ex Spiritus sancti precepto  ad Euangelium gentibus mitterent predicandum, ieiunantes et orantes imposuerunt eis manus , ut intelligamus quanta et dantium et accipientium deuotione curandum sit ne tante benedictionis sacramentum negligenter uideatur impletum. Et ideo pie et laudabiliter apostolicis morem gesseris institutis, si hanc ordinandorum sacerdotum formam, per Ecclesias, quibus Dominus preesse te uoluit, etiam ipse seruaueris, ut his qui consecrandi sunt nunquam benedictio, nisi in die Resurrectionis Dominice tribuatur. Cui a uespere Sabbati initium constat ascribi, et tantis diuinarum dispensationum mysteriis est consecrata ut quidquid est a Domino insignius constitutum, in huius diei dignitate sit gestum. In hac mundus sumpsit exordium. In hac  per resurrectionem Christi et mors interitum, et uita accepit principium.



CAP. 72.---Quid plus habeant episcopi quam chorepiscopi uel presbyteri. Item eiusdem .

Leo Romane Ecclesie et apostolice sedis episcopus uniuersis Germaniarum atque Galliarum regionum episcopis. Quamuis cum episcopis plurima chorepiscopis ministeriorum communis sit dispensatio, quedam tamen auctoritate ueteris legis, quedam nouellis, et ecclesiasticis regulis sibi prohibita nouerit sicut presbyterorum et diaconorum, ac uirginum consecratio, sicut constitutio altaris, ac benedictio, uel unctio. Siquidem nec erigere eis altaria, nec ecclesias uel altaria consecrare permittimus, nec per impositiones manuum fidelibus baptizandis, uel  conuersis de heresi Paracletum Spiritum sanctum tradere, nec chrisma conficere, nec chrismate baptizatorum frontes signare, nec publice quidem in missa quemquam penitentem reconciliare, nec formatas cuilibet epistolas mittere. Hec etenim omnia illicita sunt chorepiscopis, qui ad exemplum et formam LXX discipulorum esse noscuntur, uel presbyteris, qui eamdem gestant figuram, quoniam quamquam consecrationem habeant, pontificatus tamen apicem non habent. Que omnia solis deberi summis pontificibus auctoritate canonum precipitur, ut per hoc et discretio graduum, et dignitatis fastigium summi pontificis demonstretur. Sed neque coram episcopo licere presbyteris in baptisterium introire, nec presente antistite infantem tingere, aut  signare, nec penitentem sine preceptione episcopi sui reconciliare, nec eo presente, nisi illo iubente, sacramentum corporis et sanguinis Christi conficere, nec eo coram posito populum docere uel benedicere, aut salutare, nec plebem utique exhortari.



CAP. 73.---Quod priorem dignitatem amittit, qui quod non accepit usurpat. Ex decretis Siluerii pape .

 Sic decet fidem sanctorum Patrum in Ecclesia seruari catholica, ut quod habuit amittat, qui improbabili temeritate quod non accepit, usurpauerit [assumpserit].



CAP. 74.---Ordinationes non esse faciendas, nisi in ieiunio Quatuor Temporum. Ex decretis Gelasii pape, c. 13 .

 Ordinationes etiam  presbyterorum et diaconorum nisi certis temporibus et diebus exerceri non debent, id est quarti mensis ieiunio, septimi et decimi, sed etiam Quadragesimalis initii, ac mediane Quadragesime die Sabbati, ieiunia circa uesperam nouerint celebranda [hebdomade et Sabbati ieiunio circa uesperam, ipsas ordinationes nouerint celebrandas] nec cuiuslibet utilitatis causa seu presbyterum seu diaconum his preferre, qui ante ipsos fuerint ordinati.



CAP. 75.---Ne illitteratus, uel membro imminutus ad clerum promoueatur. Ex eodem, c. 18.

Illitteratos quoque et nonnulla parte corporis imminutos, sine ullo respectu ad ecclesiasticum didicimus uenire seruitium, quod simul antiqua traditio, et apostolice sedis uetus forma non recepit: quia  nec litteris carens sacris esse potest aptus officiis, et uitiosum nichil Deo prorsus offerri legalia precepta sanxerunt . Itaque de cetero modis omnibus hec uitentur, nec quisquam talis suscipiatur in clerum.



CAP. 76.---De ministris incontinentibus. Gregorius ciuibus Rome.

 Oportet sacerdotes, ad quorum curam Dei populus commissus est, cum magna animi constantia uigilare super Dominicas oues, ut lupinis morsibus, id est, diaboli stimulis non lanientur. Neque enim hoc silere debeo  sacerdotes cum feminis habitare conspicio, quod nefarium est dicere et audire,  et contra sanctorum canonum sancita. Ubi enim talis fuerit commorantium cohabitatio, antiqui hostis stimuli non desunt. Ideoque admonendi sunt ut non antiqui hostis decipiantur fraude, quatenus, iuxta Apostoli uocem: Non uituperetur ministerium nostrum . Cauere enim nos oportet, fratres, ab illicitis, ut mundas ualeamus ad Dominum leuare manus . Scriptum est enim: Sancti estote quia ego sanctus sum . Si quis uero presumpserit aliter agere, sacerdotii sui honore priuetur. Unde omnino cauendum est, fratres, ne fallamus populum, et impleatur in nobis prophete dictum: Sacerdotes mei contaminant sancta, et reprobant legem . Quos et alius propheta increpat dicens: uos, o sacerdotes qui fallitis  nomen meum, et dixistis: In qua re fallimus nomen tuum?  Quibus responsum est: Offerentes ad altare meum panes pollutos. Non mihi uoluntas in uobis, dicit Dominus, et sacrificium non accipiam de manibus uestris, quia polluti estis .



CAP. 77.---De uitanda familiaritate mulierum. Idem in registro .

 Legitur quod B. Augustinus nec cum sorore sua habitare consenserit, dicens: »Que cum sorore mea sunt, sorores mee non sunt.« Docti ergo uiri cautela, magna nobis debet esse instructio.



CAP. 78.---De non reparandis lapsis. Idem ad Ianuarium episcopum Caralitanum .

 Peruenit etiam ad nos,  quosdam de sacris ordinibus lapsos, uel post penitentiam, uel ante penitentiam ad ministerii sui officium reuocari; quod omnino prohibemus, et in hac re sacratissimi quoque canones contradicunt. Qui ergo post acceptum sacrum ordinem lapsus in peccatum carnis fuerit, sacro ordine ita careat ut ad altaris ministerium ulterius non accedat.



CAP. 79.---De eodem. Idem Constantino Mediolanensi episcopo .

Iobinum [Iouinum] de portu ueneris quodam diaconum et abbatem suo decreuimus priuandum officio, atque ut alter in loco eius debeat ordinari scripsimus. Similiter et tres subdiaconos, quos fraternitas uestra lapsos innotuit, a suo semper uacare,  ac decernimus esse priuatos officio, quibus nichil aliud nisi inter laicos sacra est prebenda communio.



CAP. 80.---Idem de eodem. Ad eumdem .

 Si lapsis ad suum ordinem reuertendi licentia concedatur, uigor canonice procul dubio frangitur discipline, dum pro reuersionis spe, praue actionis desideria quisque concipere non formidat. Et post pauca. Illud igitur pre omnibus studete, ut lapsos in sacrum ordinem nullius uobis supplicatio aliquo modo reuocare suadeat, ne huiusmodi non statuta, sed temporaliter dilata credatur esse uindicta.



CAP. 81.---Cum quibus feminis sacerdotes possint habitare. Idem Symmacho defensori .


 uolumus ut sacerdotes prohiberi debeant, ne cum mulieribus conuersentur, excepta duntaxat matre uel sorore, uel uxore que caste regenda est.



CAP. 82.---Non fieri debere reordinationes. Idem Ioanni episcopo Rauennati .

Illud quod dicitis, ut ille qui ordinatus est iterum ordinetur, ualde ridiculum est.  Sicut enim baptizatus semel iterum baptizari non debet, ita qui consecratus est semel, in eodem ordine non debet iterum consecrari. Sed si quis cum leui forsitan culpa ad sacerdotium uenit,  pro culpa indici penitentia debet, et tamen ordo seruari.



CAP. 83.---De presbytero qui post depositionem sacrificare presumpserit. Idem uenantio Lunensi episcopo .

 Accedens ad Gorgonam insulam fraternitas uestra discutiat, id quod ad nos de Saturnino presbytero [ex presbyt.] est perlatum. Peruenit namque ad nos quia, postquam pro crimine lapsus sui a sacerdotii ordine est deiectus, ad explendum presbyterii ministerium presumpsit accedere, et omnipotenti Deo hostias immolare. Quod si ita factum fraternitas uestra repererit, eum sacri corporis et sanguinis Dominici participatione priuatum in penitentiam redigat, ita ut usque ad diem  obitus sui in eadem excommunicatione permaneat, et uiaticum tantummodo exitus sui tempore percipiat. Sin autem eum talem penitentiam agere fraternitas tua cognouerit ut ei iuste ad recipiendam communionem inter laicos, et ante exitum debeat misereri, hoc in tue fraternitatis ponimus potestate.



CAP. 84.---Quod que fuit uxor legitima diaconi non possit nubere alteri. Idem Ioanni episcopo Panormitano .

Itaque peruenit ad nos Fantinum [Fotinum] defensorem ultionem exercere in Petrum latorem presentium uoluisse, pro eo quod  relictam cuiusdam diaconi, tempore quo conductor fuerat, marito tradiderit. Sed quoniam iste coniugem diaconi asserit non fuisse, dicens nec illam uirginem  ad eum uenisse, denique nec religiosam uestem mutasse, postquam ille in ordine sacro promotus est, adiiciens et priusquam ad diaconatum ueniret, et postea, praua illam opinione uixisse: ideo fraternitatem tuam his hortamur affatibus, ut cum Dei  timore, causam hanc subtili omnino inuestigatione perquiras, et si in coniugio diaconi mulierem de qua agitur fuisse constiterit, et suprascriptus lator memorato defensori et rectori patrimonii [patrimonasterii] ad uindictam modis omnibus tradatur, et cum competenti emendatione hi qui male sociati sunt disiungantur. Si uero in eius coniugio non fuerit, memoratum Fantinum, ex nostro mandato commonere te uolumus, ut ei facere nichil  presumat, nec falsa illum accusatio apud eum in aliquo pregrauet.



CAP. 85.---Quomodo lapsi possint restitui. Idem ad Secundinum seruum Dei inclusum .

 Sanctitas tua hoc a nobis requisiuit ut tibi rescriberem de sacerdotali officio post lapsum resurgendi, dum dicis de hoc canones diuersos te legisse, diuersasque sententias, alias resurgendi, alias nequaquam. Nam nos generaliter a synodo Nicena incipientes, hanc cum reliquis quatuor ueneramur, que ipsam sequentes in cunctis sententiis unanimes concordant. Nos ergo precedentes Patres sequimur, qui auctore Deo a sacra doctrina illorum non discordamus. A capite  itaque incipientes usque in quartum altaris ministrum, hanc formam seruandam cognoscimus, ut quem minorem maior precedit, sicut est maior honore ita sit in crimine; et quem maior sequitur culpa, maior ei implicetur uindicta, et sic postea penitentia credatur esse fructuosa. Quid enim prodest triticum seminare, et fructum eius non colligere? Aut domum construere, et non illic habitare? Post dignam enim satisfactionem credimus lapsum posse redire ad honorem, Propheta dicente: Nunquid qui cadit non adiiciet ut resurgat?  Et qui auersus est, non reuertetur?  Idem peccatori ait: In quacunque die conuersus ingemueris tunc saluus eris . Unde Psalmista ait: Cor mundum crea in me Deus, et spiritum  rectum innoua in uisceribus meis. Ne proiicias me a facie tua , etc. Alienam quippe rex et propheta rapuisse se uxorem tremefactus expauit. Et Propheta indicante flagitium suum, et penitentiam agens, addit: Redde mihi letitiam Salutaris tui , etc. Si enim ipse dignam Deo penitentiam non fecisset, nequaquam aliis predicaret? Ait enim: Docebo iniquos uias tuas . Dum enim peccata sua perspexit per penitentiam mundata, non dubitauit predicando castigare [al. curare] aliena. Et sic sacrificium de semetipso offerre Deo studuit cum dixit: Sacrificium Deo , etc. Ad hec ista sufficerent, sed omnis sententia quo plus sacre Scripture testimoniis confirmatur, facilius creditur. De hoc  enim propheta dicit: Nolo mortem peccatoris, sed ut conuertatur et uiuat . De hoc, peccantibus dicitur: Peccator, in quacunque die conuersus ingemuerit, omnes iniquitates eius in obliuionem tradentur. Si enim Redemptor noster qui peccatores non perdere, sed iustificare uenit , in obliuione delicta peccantium derelinquit: quis hominum condemnanda reseruet, cum dicit Apostolus: Si Deus iustificat, quis est qui condemnet?  Ad fontem misericordie recurrentes euangelicam proferamus sententiam. Gaudeo, inquit, super uno peccatore penitentiam agente, magis quam super nonaginta nouem iustis qui non indigent penitentia : et ouem perditam nonaginta nouem non errantibus relictis, in humero reportauit  ad ouile . Si ouis errans post inuentionem ad ouile humero reportatur, cur lapsus post penitentiam ad ministerium non reuocetur? Quid est ergo grauius aut carnale delictum admittere  aut Dei Filium iureiurando negare? In quo peccato [al. uerbo] ipsum principem apostolorum beatum Petrum  lapsum esse cognoscimus. Sed post negationem penitentia secuta est, et post penitentiam misericordia data est quia illum ab apostolatu non deiecit, quem ante seipsum negaturum esse predixit. Tibi hec, fili carissime, dicta sufficiant, ut illum quem conspicis delicta fletu diluere, non dubites in conspectu diuinitatis misericordiam consequi, quia nullum peccantem reuersum despicit, qui  peccatores suo sanguine redimere uenit.



CAP. 86.---Quid agendum sit de clericis incontinentibus. Idem Augustino episcopo .

 Si qui sunt clerici extra sacros ordines constituti, qui se continere non possunt, sortiri uxores debent, et stipendia sua exterius accipere. Quia et de eisdem Patribus, de quibus prefati sumus, nouimus scriptum, quod diuidebatur singulis prout cuique opus erat . De eorum quoque [ergo] stipendio cogitandum atque prouidendum est, et sub ecclesiastica regula sunt tenendi, ut bonis moribus uiuant, et canendis psalmis inuigilent, et ab omnibus illicitis et cor, et linguam, et corpus Deo auctore conseruent.



CAP. 87.---Ut incontinens presbyter non ministret. Clemens in secunda epist.


Ad Dominica autem ministeria tales eligantur, qui ante ordinationem coniuges suas nouerint. Quod si post ordinationem ministro contigerit proprium inuadere cubile uxoris, sacrarii non intret limina, nec sacrificii portitor fiat, nec altare contingat, nec ab offerentibus holocausti oblationem suscipiat, nec ad Dominici corporis portationem accedat; sed aquam tantum sacerdotum manibus porrigat, ostia [al. nec aquam sacerdotibus porr. ad manus. Os.] forinsecus claudat, minora gestet officia, urceum sane ad altare suggerat [al. siue calicem ad altare non sufferat].



CAP. 88.---De non distrahendis a presbytero ecclesie ornamentis. Item eiusdem.


 Si forte quispiam presbyter siue diaconus sacrarii sindonem uel uelum subtracta uendiderit, Iude similis estimabitur Iscariotis. Qui propter cupiditatem fecerit hoc opus, nouerit se supradicti Iude suscepturum penam.



CAP. 89.---De uitanda familiaritate feminarum. Idem eiusdem.

 Clericus uero solus ad femine tabernaculum non accedat, nec properet sine maioris natu iussione. Nec presbyter solus cum sola adiungatur, sed duobus adductis testibus uisitet infirmam; nec solus cum sola femina fabulas misceat; nec archidiaconus, nec diaconus sub pretextu humilitatis uel officii frequenter domicilia matronarum,  aut forte per clericos aut domesticos eius matrone mandent secreti aliquid. Si cognitum fuerit, et ille deponatur, et illa a liminibus arceatur ecclesie. Sed si forte aliqua intercessio fuerit, episcopo suggeratur. Et si talis est, ad quam debeat ire pro interuentu, ipse pergat. Sin autem, de latere suo dirigat cum duobus aut tribus qui hoc debeant sanare.



CAP. 90.---Nihil agendum clericis absque licentia episcopi sui. Item eiusdem .

 Cunctis fidelibus, et summopere omnibus presbyteris et diaconibus, ac reliquis clericis attendendum est, ut nichil absque episcopi proprii licentia agant. Non utique missas sine eius iussu quisque presbyterorum in sua parecia  agat, non baptizet, nec quidquam absque eius permissu faciat. Similiter et reliqui populi maiores scilicet et minores per eius licentiam quidquid agendum est, agant; nec sine eius permissu a sua parecia abscedant, uel in ea aduentantes morari presumant. Anime enim eorum ei credite sunt, ideo omnia eius consilio agere debent, et eo inconsulto nichil.



CAP. 91.---Quomodo ad sacros ordines ascendendum sit. Siricius papa Himerio Tarraconensi episcopo .

 Quicunque se ecclesie uouit obsequiis a sua infantia, ante pubertatis annos baptizari, et lectorum debet ministerio sociari. Qui ab accessu adolescentie usque ad trigesimum  [al., uigesimum] etatis annum, si probabiliter uixerit, una tantum et ea, quam uirginem communi per sacerdotem benedictione percepit, uxore contentus, acolythus et subdiaconus esse debebit; posteaque ad diaconii gradum, si se ipse primitus continentia preeunte dignum probauerit, accedat. Ubi si ultra quinque annos laudabiliter ministrarit, congrue presbyteratum consequatur. Exinde post decennium episcopalem cathedram poterit adipisci, si tamen per hec tempora integritas uite et fidei eius fuerit approbata.



CAP. 92.---Quomodo laicus sit prouehendus. Idem .

Qui uero iam etate grandeuus melioris propositi conuersatione prouocatus, ex laico ad sacram militiam  peruenire festinat, desiderii sui fructum non aliter obtinebit, nisi eo quo baptizatur tempore, statim lectorum aut exorcistarum numero societur, si tamen unam habuisse uel habere, et hanc uirginem accepisse constet uxorem. Qui dum initiatus fuerit expleto biennio, per quinquennium aliud acolythus et subdiaconus fiat, et sic ad diaconatum, si per hec tempora dignus iudicatus fuerit, prouehatur. Exinde iam accessu temporum presbyterio uel episcopatui, si eum plebis ac cleri euocauerit electio, non immerito societur.



CAP. 93.---Non sedendum quando legitur Euangelium. Anastasius papa cunctis Germanicis .

Significatis enim quosdam sacerdotes in ecclesia  quando legitur Euangelium sedere, et Domini et Saluatoris uerba non stantes, sed sedentes audire, et hoc ex maiorum traditione se accepisse narrant.  Quod nullatenus fieri deinceps sinatis, apostolica auctoritate mandamus, sed dum sancta Euangelia in ecclesia recitantur, sacerdotes et ceteri [omnes presentes] fideles non sedentes, sed uenerabiliter curui in conspectu Euangelii stantes, Dominica uerba intente audiant, et fideliter adorent.



CAP. 94.---De castitate sacerdotum et leuitarum. Innocentius uictricio et Rothomagens. episcopo .

 Preterea quod dignum, quod pudicum, quod honestum est tenere Ecclesia  omnino debet, ut sacerdotes et leuite cum uxoribus suis non misceantur; quia ministerii quotidiani necessitatibus occupantur. Scriptum est enim: Sancti estote, quoniam et ego sanctus sum Dominus Deus uester . Nam priscis temporibus de templo Dei sacerdotes anno uicis sue non discedebant, sicut de Zacaria legimus, nec domum suam omnino tangebant, quibus utique propter sobolis successionem uxoris usus fuerat relaxatus , quia et ex alia tribu et preter ex semine Aaron, ad sacerdotium nullus fuerat preceptus accedere ; quanto magis hi sacerdotes uel leuite pudicitiam ex die ordinationis sue seruare debent, quibus uel sacerdotium uel ministerium  sine successione est, nec preterit dies, qua uel a sacrificiis diuinis, aut a baptismatis officio uacent?



CAP. 95.---Non repellendos omnes laicos a clericatu. Idem Exuperio Tolosano episcopo .

De laicis uero religio tua consuluit, quos canones ordinari prohibent. Certum est quidem hoc et regulas ecclesiasticas continere, sed non ita diffinitum est, ut de omnibus sit laicis constitutum. Neque enim clerici nasci et non fieri possunt.  Sed designata sunt genera, de quibus ad clericatum peruenire non possunt, id est si quis fidelis militauerit, si quis fidelis causas egerit, hoc est postulauerit, si quis fidelis administrauerit.  De curialibus autem manifesta ratio est, quoniam et si inueniantur huiusmodi uiri, qui debeant clerici fieri, tamen quoniam sepius ad curiam repetuntur cauendum ab his est, propter tribulationem que sepe de his ecclesie prouenit. Laici uero qui habentes uxores baptizati sunt, ac sic se instituerunt, ut opinio eorum in nullo uacillet, ut aut clericis iuncti sint, aut monasteriis ex quo baptizati sunt adheserint, si non concubinam, non pellicem nouerint, sed in omnibus operibus bonis uigilauerint, non prohibentur huiusmodi ad clericatus sortem [partem] assumi; ita sane ut in eis tempora a maioribus constituta seruentur, ne cito quilibet lector cito acolythus, cito diaconus, cito sacerdos fiat.



CAP. 96.---De presbyteris filios generantibus. Idem Maximo et Seuero episcopis .


 Eos presbyteros qui in presbyterio filios procrearunt iubebitis in medio collocari, discussisque obiectionibus que ipsis presbyteris impinguntur, si conuicti fuerint, a sacerdotali remoueantur officio, quia qui sancti non sunt, sancta tractare non possunt, atque alieni efficiantur a ministerio quod uiuendo illicite polluerunt. Miramur autem hec eorum dissimulare episcopos, ut aut cohibere [al. conuiuere], aut nescire esse illicita, iudicentur.



CAP. 97.---De reuertentibus ab heresi. Idem Ianuario [al. Iuliano] episcopo Aquileiensi [Leo I, ep. 1].

  Saluberrimum, et spiritualis medicine utilitate plenissimum est, ut siue presbyteri, siue diaconi, uel subdiaconi, aut cuiuslibet ordinis clerici, qui se correctos uideri uolunt, atque ad catholicam fidem quam pridem amiserant, rursum reuerti ambiunt, prius errores suos et ipsos auctores erroris a se damnatos, sine ambiguitate fateantur; et sensibus prauis etiam peremptis, nulla sperandi supersit occasio, nec ullum membrum talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem precipimus custodiri, ut in magno habeant beneficio, si adempta sibi omni spe promotionis, in quo inueniuntur ordine stabilitate perpetua maneant, si tamen  iterata tinctione non fuerint maculati.



CAP. 98.---De castitate ministrorum. Item Anastasio episcopo Thessalio .

. Sacerdotum enim tam excellens est electio, ut hec que in aliis membris Ecclesie non uocantur ad culpam, in illis tamen habeantur illicita. Nam cum extra clericorum ordinem constitutis, nuptiarum societati et procreationi filiorum studere sit liberum, ad exhibendum tamen perfecte continentie puritatem, nec subdiaconibus quidem carnale connubium conceditur; ut et qui habent, sint tanquam non habentes, et qui non habent permaneant singulares. Quod si in hoc ordine, qui quartus est a capite, dignum est custodiri, quanto magis in primo uel secundo, tertioue  seruandum est, ne aut leuitico, aut presbyterali honore, aut episcopali excellentia quisquam idoneus estimetur, qui se a uoluptate luxurie [uxoria] necdum refrenasse detegitur?



CAP. 99.---Ne diaconi baptizent sine episcopo uel presbytero. Gelasius uniuersis episcopis per Lucaniam .

Diaconos quoque propriam constituimus mensuram, nec ultra tenorem paternis canonibus deputatum quidpiam tentare permittimus, nichil eorum suo ministerio penitus applicare, que prioribus ordinibus proprie decreuit antiquitas. Absque episcopo uel presbytero baptizare non presumant, nisi predictis fortassis officiis longius constitutis necessitas extrema compellat, quod et la eis Christianis facere  pierumque conceditur. Hos non in presbyterio residere cum diuina celebrantur, uel ecclesiasticus celebratur [al. habetur] quicunque tractatus, sacrique corporis prorogationem [al., prerog.], sub conspectu episcopi uel presbyteri, nisi his absentibus, ius non habeant exercendi.



CAP. 100.---De non recipiendis seruis ad clerum. Idem Gelasius .

 Generalis etiam querele uitanda presumptio est, qua propemodum causantur uniuersi passim seruos et originarios dominorum iura possessionemque fugientes, sub religiose conuersationis obtentu, uel ad monasteria sese conferre, uel ad ecclesiasticum famulatum conniuentibus quoque presulibus indifferenter admitti. Que  modis omnibus est amouenda pernicies, ne per Christiani nominis institutum, aut aliena peruadi, aut publica uideatur disciplina subuerti, precipue cum nec ipsam ministerii clericalis hac obligatione fuscari conueniat dignitatem, cogaturque pro statu militantium sibi, conditioneque iurgari, aut uideri  obnoxia. Quibus sollicita competenter interdictione prohibitis, quisquis episcopus, presbyter, uel diaconus, uel eorum qui monasteriis preesse noscuntur, huiusmodi personas apud se tenentes, non restituendas patronis, aut deinceps uel ecclesiastice seruituti, uel religiosis congregationibus putauerit applicandas, nisi uoluntate forsitan dominorum subscriptionis testimonio primitus absolutas,  uel legitima transactione concessas, periculum se honoris proprii non ambigant communionisque subituros, si super hac re cuiusquam uerax nos querela pulsauerit. Magnis quippe studiis, secundum beatum Apostolum, precauendum est, ne fides et disciplina Domini blasphemetur .



CAP. 101.---De baptizatis in egritudine. Ex concilio Neocesariensi, cap. 12.

 Si quis in egritudine constitutus fuerit baptizatus, presbyter ordinari non debet. Non enim fides illius uoluntaria, sed ex necessitate est, nisi forte postea ipsius studium et fides probabilis fuerit, aut hominum raritas cogat.



CAP. 102.---Ne presbyter diaconum aut presbyterum ordinet. Ex concilio Spatensi II, c. 5.


 Quinto iudicio ad agnitionem nostri examinis [nostram Aniani] Gabrensis diaconi relatu deductum est, de quibusdam ipsius Ecclesie clericis, quorum dum unus ad presbyterium, duo ad leuitarum ministerium sacrarentur, episcopus eorum, oculorum dolore detentus, fertur super eos manum suam tantum posuisse, et presbyter quidam illis, contra ecclesiasticum ordinem, benedictionem dedisse. Qui licet propter tantam presumptionis audaciam poterat accusatus iudicio presenti damnari, si adhuc in corpore positus, non fuisset mortis uocatione preuentus. Sed quia iam ille examini diuino relictus, humano iudicio accusari non potest, hi qui supersunt, et ab eo non consecrationis  titulum, sed ignominie potius elogium perceperunt, ne sibi licentiam talis ultra usurpatio faciat, decreuimus ut a gradu sacerdotali uel leuitici ordinis, quem peruerse adepti sunt depositi, equo iudicio abiiciantur. Tales enim merito iudicati sunt remouendi, quia praue inuenti sunt constituti.



CAP. 103.---Quod non debeant presbyteri ecclesias consecrare uel altaria erigere. Ex eodem concilio, cap. 7.

Septimo examine relatum est nobis uenerandissimum quondam Agapium, Cordubensis urbis episcopum, frequenter presbyteros uel chorepiscopos  destinasse, qui absente pontifice altaria erigerent, basilicas consecrarent. Quod quidem non est mirum id precepisse  uirum, ecclesiastice discipline ignarum, et statim a seculari militia in sacerdotale ministerium delegatum. Ergo ne ultra talis a nobis licentia usurpetur communi sententia statuendum oportuit, scientes quia sicut presbytero uel chorepiscopo illicita consecratio est altaris, ita et constitutio. In diuinis enim litteris precipiente Domino, solus Moyses [Aaron] in tabernaculo Dei erexit altare, solus ipse unxit utique , quia summus sacerdos Dei erat, sicut scriptum est de eo: Moyses et Aaron in sacerdotibus eius .



CAP. 104.---De seruis super interdictum dominorum ordinatis. Gelasius Rufino et Aprili episcopis.

 Quis enim aut leges principum, aut Patrum regulas, aut admonitiones modernas  dicat debere contemni, nisi qui impunitum sibi tantum estimet transire commissum? Actores siquidem filie nostre, illustris et magnifice femine Maxime petitorii nobis insinuatione conquesti sunt Syluestrum atque Candidum originarios suos, contra constitutiones que supradicte sunt, etiam contradictione preeunte, a Lucerino pontifice diaconos ordinatos. Et ideo, fratres karissimi, tante preuaricationis excessus noueritis sagacius inquirendos. Et si constiterit querelam ueritate fulciri, continuo qui contradictione preeunte non legitime sunt creati, a sacris officiis repellantur.



CAP. 105.---De iureiurando possessoris. Gelasius Iusto episcopo.

Dilectio tua, quesita omnium fideliter rerum ueritate,  si de spatiis quibus memoratur orta contentio, diffinitio dudum certa processit, intemerata seruetur. Alioquin, si nichil unquam constiterit terminatum, nunc de prescriptione temporum, si qua pars fidit, prebeat sacramentum, ut tamen que hactenus possedisse probabitur. iusiurandum sinatur offerre.



CAP. 106.---Ne inuitus aliquis ordinetur. Gelasius uictori episcopo.

 Consuluit dilectio tua de suorum promotione clericorum, perhibens quod diaconi ad presbyterii gradum, quo Ecclesiam tuam commemoras indigere, uenire detrectant. Quapropter quia inuitos fieri ecclesiastica moderatio grauitasque non patitur, ut ex nolentibus sint [al. fiant]  uolentes, ordinatio illa potest proficere, quia scilicet si quos habes uel in acolytis, uel in subdiaconibus maturioris etatis, et quorum sit uita probabilis, hos, in presbyteratum studeas promouere.



CAP. 107.---Quod sauciatus et debilitatus, in sacerdotio ordinem non amittat. Gelasius Palladio episcopo.

 Precepta canonum quibus ecclesiastica regitur disciplina, sicut ad sacerdotium debiles corpore non patiuntur uenire, ita et si quis in eo actu fuerit constitutus, ac fuerit sauciatus, amittere non potest quod tempore sue sinceritatis accepit. Stephanus siquidem presbyter petitorio nobis defleuit oblato, quod haberet [habetur] in subditis, olim sibi ante plurimos  annos collatam presbyterii dignitatem, quam reuera immaculati corporis iudicio suscepit, sed nuper propter prouincie uastitatem, quam Thuscie pre omnibus [uastitatem Thuscie, quam pre omnibus prouinciis] barbarorum feritas diuersa sectantium, et ambiguitas inuexit animorum, cum imminentes gladiose euadere fuge presidio niteretur, acutis sudibus occurrentia sibi septa transiliens, inferiores [al. inter] partes corporis inseruisse [forte insecuisse] suggessit, que uix adhibita curatione biennio potuisset abstergi. Et ideo, frater carissime, supradicto locum suum, dignitatemque restitue quatenus sacrosancta mysteria, sicut consueuit, exerceat. Neque enim conuenit ob hoc auferri ante susceptum ordinem, in quo postmodum inualitudinem corporis  casu probatur faciente collapsus.



CAP. 108.---Ut qui a dominis suis manumissi sunt, post ordines ab heredibus non repetantur. Gelasius Crispino et Sabino episcopis.

 Syluester et Faustinianus Ecclesie Grumentie clerici lacrymosa nobis insinuatione conquesti sunt, libertatem sibi Domini sui benignitate concessam, heredum eius oppressione pulsari, sibique in clericatus officio pene ab incunabulis seruientibus, etiam manumissore uiuente, in eodem actu nichilominus constitutis, diuinis ministeriis impendere seruitium non licere, cum  contra patris et auctoris sui factum uenientibus, ut indignis hereditas legibus auferatur, nec eis liceat hereditatem capientibus  contra auctoris sui prosilire iudicium. Et ideo, fratres karissimi, quoniam se etiam ab archidiacono predicte Ecclesie queruntur oppressos, qui per eorum absentiam moderatoris iudicium promisit eos esse secuturos, calcatis omnibus [rationibus] et que contra leges diuinas et publicas pulsatis, forum suum putauit auferri, in uestro iudicio, queso, ille qui [al., quisquis ille est qui] clericum lacessit adueniat, ut Ecclesie iura que uetusti principes assidua sanctione firmarunt, impetitis clericis non negentur.



CAP. 109.---De eo qui nepotem suum tutandum suscepit, et paternis bonis priuauit. Gelasius Fortunato episcopo.

 Irreligiosum prorsus  et exsecrabile iudicamus, si quisquam uel extraneos, in sua tuitione susceptos, non omni fide et tota animi sui educauerit sanctitate. Ac cum Olympius diaconus dilectionis tue, Felicis atque Olympii suggeratur auunculus, eosque paruulos tutele uice susceperit nutriendos, ultra latrocinium esse iudicamus, quod eos bonisculis parentum  reliquit extorres, alia retinendo, alia contra leges et iura uendendo.



CAP. 110.---Quod ad inuocationem criminosi sacerdotis Spiritus sanctus non adueniat. Idem Helpidio episcopo.

 Sacrosancta religio, que catholicam continet disciplinam, tantam sibi reuerentiam uindicat ut ad eam quilibet nisi pura conscientia  non audeat peruenire. Nam quomodo ad diuini mysterii consecrationem celestis Spiritus inuocatus adueniet, si sacerdos et qui eum adesse deprecatur criminosis plenus actionibus reprobetur?



CAP. 111.---Ut qui caret oculo, sacerdotii officium adipisci non possit. Pelagius Rufino episcopo.

 Illi cui erutus oculus est, non possunt iuxta canones sacerdotii iura concedi. Neque enim aliquid ei prodest, quod oculum inuitus amisit, cum nec uolens quisquam oculum amisisse credendus est. Nec sacratissimos canones aliquem casum in amissionem oculi, ei [hec uox abest ab orig. et Grat. qui ad sacerdotium adipiscendum non impediret, suis excepisse regulis inuenimus,  sed hoc tantum modo ad prohibitionem fecisse uidemus Patribus, ut qui careret oculo, sacerdotii officium adipisci non possit. Sed nec illi ullatenus quasi in compensationem iniurie, sacratus ordo concedi poterit, qui ad tantam sacerdotem proprium potuit iracundiam prouocare, ut et ille officium in quo erat amitteret, et iste prouectus sui perderet facultatem.



CAP. 112.---Ut qui episcopum necessarium habent, concorditer eligant. Pelagius Tuliano episcopo Grumentino.

 Litteras caritatis tue suscepimus, quibus significas Latinum diaconum tuum ad episcopatum Ecclesie Marcellianensis a clero, et ab omnibus illic conuenientibus postulari,  de quo, iam ante hoc tempus, retinemus nobis a uisitatore et quibusdam loci habitatoribus fuisse relatum. Sed nos credentes quia iam dimissoriam ipsius a tua caritate perceperint, scripsimus cum uenire debere. uerum quia nunc consulis utrum nobis de persona eius placeat, et a te debeat relaxari, ad nos nichil attinet, nisi ut qui sacerdotem necessarium habent, concorditer personam eligant, cui canones obuiare non possint. Sed et nunc hoc dicimus, ut si eum omnes eligunt, et uis eum concedere, gratum nobis esse cognosce et si potest ante diem sanctum festinet occurrere, ut uel Sabbato ipso nostis magne post baptismum, cum Dei gratia ualeat ordinari. Alioquin necesse est eos usque ad quarti mensis ieiunia sustinere



CAP. 113.---De eo qui uxorem duxit cum alio ante uelatam. Pelagius Marcello episcopo Atoniensi.


 ualentino clerico, cui mulier cum alio ante uelata non tamen ei nupta, sed uirgo permanens, post mortem eius, cum quo uelata erat sponsa [sponso], coniugali est copula sociata, quia interim uelamen accepit, nullum in promouendo generetur obstaculum, quia nichil est  quod ei de canonicis obuiet institutis.



CAP. 114.---Quod sacerdos homicida non potest in sacerdotio permanere. Ioannes uIII. Cennemoco episcopo uenetiensi .

 Miror minus doctam scientiam tuam sacerdotem putare post perpetratum  homicidium posse in sacerdotio ministrare, imo  nobis suadere uelle ut ipsi tali presumptioni preberemus assensum. Quis enim tam demens tamque peruersi sensus tale quid estimaret, uel post quantamcunque penitentiam concedendum cum omni [omnino] sit canonice discipline contrarium? Debet ergo sacerdotio priuatus lacrymarum fonte flagitium tam immane diluere, ut talibus saltem remediis curatus, salutis possit inuenire suffragium.



CAP. 115.---Idem, ad Ludouicum imperatorem, non consentiendum malis.

 uides, fili carissime, quia quod contra leges accipitur per leges dissolui meretur. Item.  Facientis procul  dubio culpam habet, qui quod potest corrigere negligit emendare. Scriptum quippe est: Non solum qui faciunt, sed etiam qui consentiunt facientibus, participes iudicantur . Et libat Domino prospera, qui ab afflictis pellit aduersa. Et negligere, cum possis deturbare peruersos, nichil aliud est quam fouere, nec caret scrupulo consensionis occulte, qui manifesto facinori desinit obuiare. Et probat odisse se uitia, qui condemnat errantes nec relinquit sibi locum deuiandi, qui non pepercerit excedenti. Et primus innocentie gradus est, odisse nefanda. Et latum pandit delinquentibus aditum, qui iungit cum prauitate consensum, et nichil prodest alicui non puniri proprio, qui puniendus est alieno peccato.



CAP. 116.---Ne quis misso pape contradicat Greg. II uniuersis episcopis .


Si quis uero  aduersando Bonifacio misso nostro, prepedire conatus fuerit laborem, aut contrarius exstiterit ministerio sibi credito, successorumque eius eumdem laborem intrantium, ex diuina sententia anathematis uinculo percellatur, ac perpetue damnationi subiaceat.



CAP. 117.---De reordinandis presbyteris ab incognitis episcopis ordinatis. Gregorius III Bonifacio presbytero .

 Presbyteros quos ibidem reperisti, si incogniti fuerint uiri illi a quibus sunt ordinati, et dubium est fuisse episcopos, an non, qui eos ordinarunt, si bone actionis et catholici  uiri sunt presbyteri ipsi, et in ministerio Christo omnique lege sancta edocti, a Patre uel episcopo suo [al. apti, ab episc. origin.] benedictionem presbyteratus suscipiant, et consecrentur, et sic ministerio sacro fungantur.



CAP. 118.---De licita promotione eius cui digitus ab hostibus abscissus est. Stephanus Roberto Metensi episcopo.

 Lator presentium, Flauinus scilicet clericus, ad sanctam sedem apostolicam ueniens, detulit a te nobis directam epistolam, qua indagare studuisti cum a Northmannis nuperrime captum sinistre manus digitum haberet abscissum, sciscitans si ob hoc ad ecclesiasticum ordinem ualeat promoueri, an non. Quod et nos reperientes,  quia solertia tua magis super hoc sollicita a sede apostolica doceri flagitat, normam iustitie semper sequi exoptans, studium tue sanctitatis merito collaudamus, reuerentiam tuam, scire uolentes, quoniam si ita est quod a Northmannis digitum ipsum habeat abscissum, ad promouendum  nil ei nocebit, eo quod quid de his, qui a dominis uel medicis, siue a paganis non sponte tale quid patiuntur, sacri censeant canones, dilectionem tuam latere non credimus, quos eis obuiare debere, si ita est, minime reperimus, monentes religionem tuam, ut circa illum ita peragat, quatenus et mercedem pro eo magnam incurrat, et desiderium istius canonica ei auctoritate in aliis non obuiante,  Deo adiuuante perficiat.



CAP. 119.---De subdiacono, qui uxorem duxit post ordines. Stephanus Adoni uiennensi archiepiscopo  De illo clerico, Aluico nomine, quem per ordines ecclesiasticos, usque ad subdiaconatum uixisse dicitis, cur uestra auctoritate uxorem duxerit miramur, eo quod nulli unquam, exceptis illis quos ecclesiastica regula habere permittit uxorem, ducendi licentiam dederimus.



CAP. 120.---Quod clericus si paganum occiderit promoueri non possit. Nicolaus Wilfredo Morinensis Ecclesie episcopo .

 Clericum autem qui paganum  occiderit non oportet ad gradum [honorem] maiorem prouehi, qui carere debet etiam acquisito; homicida enim est. Nam cum discreti sint milites seculi a militibus Ecclesie, non conuenit militem Ecclesie seculo militare, per quod ad effusionem sanguinis necesse sit peruenire. Denique sicut turpe ac perniciosum est laicum missas facere, sacramenta corporis et sanguinis Christi conficere, ita ridiculum est et inconueniens, clericum arma sustollere, et ad bella procedere, cum Paulus Apostolus dicat: Nemo militans Deo implicat se negotiis secularibus . Ac si liquido uersa uice dicat: Nemo militans mundo implicat se negotiis spiritualibus.



CAP. 121.---Ne presbyteris et diaconis cum ordinantur manus chrismate inungantur. Idem Nicolaus Radulpho Bituricensi archieuiscopo .


 Sciscitaris utrum solis presbyteris, an et diaconibus debeant, cum ordinantur, manus chrismatis liquore perungi. Quod in sancta hac Romana, cui Deo auctore deseruimus, Ecclesia neutris agitur. Sed et quia sit a noue legis ministris actum, nusquam  legimus. Ergo ad beati Innocentii pape canonica decreta sanctitatem tuam transmittimus, et que tibi sint in consecrationibus, et ordinibus obseruanda, principia pagine ad Decentium Eugubinum episcopum misse, te affatim edocebunt.



CAP. 122.---Quod nemo damnandus sit nisi sponte confessus, uel canonice conuictus. Idem Salomoni Constantiensi episcopo.


 Presbyter, uel diaconus, quem asseris crimina nolle publice confiteri, sed uelle cum sacramento defendere se, et tamen notum est episcopo esse scelus ab ipso perpetratum, non potest per aliquam penitentiam sacerdotali uel diaconali officio potiri. Sed mirandum, si ipse confessus non fuerit, quomodo notum possit esse episcopo scelus ab ipso perpetratum, nisi accusatore forte idoneo per testes idoneos approbante. Unde si examinante episcopo causam presbyteri uel diaconi, non fuerit per testium approbationem ille presbyter uel diaconus forte conuictus, non est scelus episcopo legitime manifestatum, nisi presbyter uel diaconus sua sponte scelus ipsum confiteatur.  Quod nisi fecerit, interim non uidemus suo debere presbyterum uel diaconum officio priuari. Sola ergo spontanea confessio, et canonicus numerus uel qualitas testium, decernentibus episcopis, et accusatore quod obiecerat comprobante, clericum priuat proprio gradu.



CAP. 123.---Ne diaconus ante presbyterum sedeat. Canonum uI synodi c. 7.

 Precipimus ne diaconus  ante presbyterum sedeat, nisi cum uices habuerit proprii patriarche aut metropolitani pro aliquo capitulo. Tunc enim sicut illius locum tenens honorabitur. Si quis uero presumpserit hoc tyrannice facere, a proprio gradu repulsus, ultimus  omnium fiat in ordine suo.



CAP. 124.---De irrecuperabiliter depositis, cap. 10 [cap. 21].

Qui pro culpis suis irrecuperabiliter depositi sunt, et in locum laicorum redacti, si sponte sua conuertantur ad Deum, peccato renuntiantes pro quo depositi sunt, et omnino se alienant ab eo, clericalem tonsuram non perdant. Si uero peccato adheserint, quemadmodum laici comas dimittant, quia mundanam conuersationem celesti uite preposuerunt.



CAP. 125.---Ut seruus nesciente domino suo non ordinetur. Ex concilio Aurelianensi, c. 5 .

 Seruus si, absente domino  aut nesciente, episcopo autem sciente quod seruus sit, diaconus aut presbyter fuerit ordinatus, ipso in clericatus officio permanente, episcopus eum domino duplici satisfactione compenset. Si uero episcopus eum seruum nescierit, qui testimonium perhibet, aut eum supplicauerint ordinari, simili redhibitione teneantur obnoxii.



CAP. 126.---De his qui libertatem ita consequuntur ut nullum sibi domini obsequium retentent. Ex concilio Toletano, cap. 74 .

 Quicunque libertatem a dominis suis ita percipiunt ut nullum sibimet in eis obsequium patronus retentet, isti, si sine crimine capitali sunt, ad clericatus ordinem libere suscipiantur, quia directa manumissione absoluti  esse noscuntur. Qui uero retento obsequio manumissi sunt, pro eo quod adhuc patroni seruitute tenentur obnoxii, nullatenus ad ecclesiasticum ordinem promouendi sunt, nequando uoluerint eorum domini, fiant ex clericis serui.



CAP. 127.---De seruis ordinandis quomodo ingenui fieri debeant. Ex concilio Remensi, cap. 1.

Auctoritas ecclesiastica patenter admonet, insuper et maiestas regia canonice religioni assensum prebet, ut quemcunque ad sacros ordines ex familia propria promouere Ecclesia queque delegauerit, in presentia sacerdotum canonicorum, simul et nobilium laicorum, eius cui subiectus est subscriptione uel manumissione, sub libertatis testamento, solemniter roboretur.



CAP. 128.---De eodem. Ex concilio Toletano .


Debent autem suprascripte ingenuitatis charte non solum nomen illius qui has fieri rogat, sed etiam nomina sacerdotum et nobilium laicorum qui ibi fuerint, in ordine digesta, cum signis propria manu impressis continere. Nam sine horum astipulatione pagina auctoritate testium nudata pro nichilo deputatur. Oportet etiam ut locus, dies, annus, princeps, et indictiones in fine uel in margine adnotata habeantur in hunc modum. Actum in illa ciuitate, in domo Sancti Petri, Kalendis illis, anno Dominice Incarnationis illo, regnante illo rege, et presidente in cathedra supradicte ciuitatis episcopo illo uel in  monasterio illo , indictione illa, in Dei nomine feliciter. Amen. Ait enim Romana auctoritas: Quecunque leges sine die et consule fuerint prolate, non ualeant.



CAP. 129.---Item de eodem. Ex eodem concilio .

Instruendi sunt preterea laici ut sciant quod nullatenus alio loco manumittere proprios possunt seruos, quos dominicis castris aggregari decreuerunt, nisi in sacrosancta Ecclesia ordine supranotato. Quomodo enim clerici extra sanctam Ecclesiam libertatem consequi possunt, qui a lege mundana extranei sunt? Et quibus interdicitur ne ad seculare iudicium procedant, quomodo seculari iudicio a iugo seruitutis absoluuntur? Sed fortasse dicit  aliquis: Clericus fieri non permittitur, nisi ante susceptum clericatus officium, ingenuitate potiatur. Reuera uerum dicit: Et ideo quod infirmari uel uituperari potest, precaueri debet.



CAP. 130.---Item de eodem. Ex eodem concilio .

Non solum autem qui ad clericatus ordinem promouendi sunt in Ecclesia manumittendi sunt, uerum etiam hi, quos quisque pro remedio anime sue emancipari uult, quia sic scriptum quippe est in pacto Francorum.



CAP. 131.---Exemplar libertatis de proprio seruo. Ex eodem concilio .

Qui debitum sibi nexum, atque competens relaxat  seruitium, premium in futuro apud Dominum sibi prouenire non dubitet. Quapropter ego, in Dei nomine, illum pro remedio anime mee, uel eterna retributione in ecclesia Sancti Petri, uel illius sancti, sub presentia episcopi uel sacerdotum ibi consistentium, ac nobilium laicorum, ante cornu altaris istius ecclesie, absoluo seruum meum illum, per hanc chartam absolutionis, et ingenuitatis, ab omni uinculo seruitutis, ita ut ab hac die, et deinceps ingenuus sit, et ingenuus permaneat, tanquam si ab ingenuis parentibus fuisset natus, aut procreatus. Eam pergat partem quam maluerit, uel quam ei auctoritas canonica permittit, et sicut alii ingenui uitam ducat ingenuam. Nulli autem heredum meorum, ac proheredum, nec cuiquam persone alii quidquam  debeat seruitutis, uel libertatis obsequium, nisi soli Deo, cui omnia subiecta sunt, uel pro cuius amore ipsum deuotus ad eius seruitium obtuli. Peculiare uero suum quod Dominus ei dederit, uel deinceps, Deo auxiliante, assequi [al. laborare] potuerit, concessum in perpetuum habeat, ut inde faciat quidquid illi placuerit, secundum ecclesiasticas sanctiones. Si quis uero  si ego ipse, aut aliquis de heredibus meis, uel quelibet opposita persona, contra hanc ingenuitatis chartam uenire tentauerit, aut eam quolibet modo infringere uoluerit, inprimis iram Dei incurrat, et a liminibus sancte ecclesie extraneus efficiatur: et insuper qui litem intulit quadraginta [sexaginta] solidos persoluat, et quod repetit uindicare non  ualeat; sed presens ingenuitas mea uel aliorum bonorum hominum manibus roborata, aut astipulatione subiuncta [al. subnixa] omni tempore maneat inconuulsa.



CAP. 132.---De seruorum ordinatione. Ex eodem concilio, cap. 32.

 De seruorum ordinatione qui passim ad gradus ecclesiasticos in discrete promouentur, placuit omnibus cum sacris canonibus concordare debere: et statutum est ut nullus episcoporum deinceps, eos ad sacros ordines promouere presumat, nisi prius a dominis propriis consecuti fuerint libertatem. Et si quilibet seruus dominum suum fugiens aut latitans, aut adhibitis testibus  munere conductis uel corruptis, aut qualibet calliditate uel fraude ad gradus ecclesiasticos peruenerit, decretum est ut deponatur, et dominus eius eum recipiat. Si uero auus aut pater ab alia patria in aliam migrans in eadem prouincia filium genuerit, et ipse filius ibidem educatus ad gradus ecclesiasticos promotus fuerit, et utrum seruus sit ignotum sit, et postea ueniens dominus illius legibus eum acquisierit, sancitum est ut si dominus ei [eius] libertatem dare uoluerit, in gradu suo permaneat. Si uero eum catena seruitutis a castris Dominicis abstrahere uoluerit, gradum amittat; quia iuxta sacros canones uilis persona manens, sacerdotii dignitate fungi non potest.



CAP. 133.---De ecclesiarum seruis. Ex eodem concilio, cap. 33 .


De ecclesiarum uero seruis communi sententia est decretum, ut archiepiscopi per singulas prouincias constituti nostram auctoritatem sequantur. Suffraganei autem illorum exemplar illius penes se habeant, et quandocunque de familia ecclesie utilis inuentus aliquis ordinandus est, in ambone ipsa auctoritas coram populo legatur, te coram sacerdotibus et omni clero ante cornu altaris  remota qualibet calliditate, libertatem consequatur, et tunc demum ad gradus ecclesiasticos promoueatur.



CAP. 134.---Ut penitentes uel bigami non promoueantur. Ex concilio Arelatensi III, cap 3.

 Ut bigami uel penitentes,  uel repudiatarum mariti, ad sacerdotium non promoueantur.



CAP. 135.---De energumenis. Ex concilio Arausico, cap. 6 .

Energumeni non solum assumendi non sunt ad ullum ordinem clericatus, sed etiam qui ordinati sunt, ab imposito officio repellendi sunt.



CAP. 136.---Item ne penitentes ordinentur. Ex concilio Carthaginensi, cap. 77 .

 Ex penitentibus, quamuis sit bonus, clericus non ordinetur. Si per ignorantiam episcopi factum fuerit, deponatur a clero; quia se ordinationis tempore non prodidit fuisse in penitentia. Si autem sciens episcopus ordinauerit  talem, etiam ab episcopatus sui, ordinandi duntaxat, potestate priuetur.



CAP. 137.---De actoribus et procuratoribus si ordinari debeant. Ex eodem concilio, cap. 9.

Magnus episcopus Astuagensis dixit: Quid dilectioni uestre uidetur, procuratores et actores, etiam exsecutores pupillorum, si debeant ordinari? Gratus episcopus dixit: Si post disposita uniuersa et reddita ratiocinia, actus uite ipsorum fuerint comprobati in omnibus, debent et cum laude clericatus si postulatum fuerit, honore munerari. Si enim ante libertatem negotiorum uel officiorum ab aliquo sine consideratione fuerint ordinati, ecclesia infamatur. Uniuersi dixerunt: Recte omnia statuit sanctitas tua, ideoque ita nostra est quoque sententia.



CAP. 138.---Item de penitentibus. Ex Toletano concilio I, cap. 2.

 Item placuit ut penitentes non admittantur ad clerum, nisi tantum, si necessitas aut usus exegerit inter ostiarios deputentur [et tunc deputentur]; uel inter lectores, ita ut Euangelia et Apostolum non legant. Si qui autem ante ordinati sunt, inter subdiaconos habeantur, ita ut manum non imponant, aut sacra contingant. Eum uero penitentem dicimus, qui post baptismum pro homicidio, aut pro diuersis criminibus grauissimisque peccatis publicam penitentiam gerens, sub cilicio diuino reconciliatus altario.



CAP. 139.---Laicus, si secundam uxorem duxerit, clericus non fiat. Ex concilio Aureliensi, cap. 8 .


Si quis de laicis post uxorem aliam cuiuscunque conditionis cognouerit mulierem, in clerum nullatenus admittatur.



CAP. 140.---Ut nullus alterius parecianum retinere presumat. Ex decretis Adriani pape, cap. 15 .

Nullus episcopus alterius parecianum presumat retinere aut ordinare absque eius uoluntate, uel iudicare; quia sicut irrita erit eius ordinatio, ita et iudicium; quoniam censemus nullum alterius iudicis, nisi sui sententia teneri. Nam qui eum ordinare non potuit, nec iudicare ullatenus poterit.



CAP. 141.---Ut ab alio episcopo ordinatus in clero non maneat. Ex concilio Maguntiensi, cap. 4.

 Ordinatus clericus ab alio episcopo, non deprecante uel consentiente suo, in clero non maneat.



CAP. 142.---De quodam episcopo, qui alterius episcopi clericum eo nolente ordinauerat. Ex concilio Africano, cap. 42 .

Epigonius episcopus dixit: In multis conciliis hoc statutum est, et nunc confirmandum est a uestra prudentia, fratres karissimi [beatissimi] ut clericum alienum nullus sibi preripiat episcopus, preter eius arbitrium cuius fuerit clericus. Dico autem Iulianum, qui ingratus est Dei beneficiis, per meam paruitatem in se collatis, ita temerarium et audacem exstitisse, ut eum qui a me baptizatus est, cum esset puer egentissimus mihi ab eodem commendatus,  cumque multis annis a me aleretur, atque incresceret, hunc  baptizatum esse in ecclesia mea, per manum paruitatis mee constat: idem in diecesi Mapaliensi lector esse ceperat, imo annis ferme duobus legerat, nescio quo contemptu [al. humilitatis mee] immanissimo idem Iulianus eum arripuit: quem dicit quasi proprium ciuem sui loci uazaritani me inconsulto usurpare. Nam et diaconem illum ordinauit. Hoc si liceat, pateat hec licentia a uobis, beatissimi fratres. Sin minus, tam impudens cohibeatur ne se misceat communioni cuiusquam. Numidius episcopus dixit: Si non postulata neque consulta tua dignatione, id uidetur fecisse Iulianus, iudicamus omnes inique factum atque indigne. Quapropter idem Iulianus si non correxerit errorem  suum, et cum satisfactione eumdem clericum quem fuit ausus ordinare, reuocauerit tue plebi, contra statuta concilii faciens, contumacie sue separatus a nobis excipiet iudicium. Epigonius episcopus dixit: Aetate pater, et ipse promotione antiquissimus uir laudabilis frater et collega noster uictor, uult hanc petitionem generalem omnibus effici.



CAP. 143.---Ne alienum clericum quis retineat. Ex concilio Carthaginensi, c. 20 .

 Ut clericum alienum non concedente proprio episcopo nemo audeat uel retinere, uel promouere in ecclesia sibi credita. Clericorum autem nomen etiam lectores, et psalmiste et ostiarii retineant.



CAP. 144.---Ut nullus episcopus alienum clericum sine litteris episcopi sui suscipiat. Ex eodem concilio c. 6 .


 Primatus episcopus uegesilitanus dixit: Suggero sanctitati uestre ut statuatis non licere clericum alienum ab aliquo suscipi sine litteris episcopi sui, neque apud se retinere, nec laicum usurpare sibi de plebe aliena, ut eum ordinet sine conscientia episcopi eius, de cuius plebe est. Gratus episcopus dixit: Hec obseruantia pacem custodit. Nam et memini in sanctissimo concilio Sardicensi statutum , ut nemo alterius plebis hominem usurpet. Sed, si forte erit necessarius, petat a collega suo, et per consensum habeat.



CAP. 145.---De presbyteris et diaconibus qui sine litteris episcopi sui ambulant. Ex concilio Agathensi, c. 5 .


Presbyter et diaconus, aut clericus si sine antistitis sui epistolis ambulant, communionem eis nullus impendat.



CAP. 146.---De eodem. Ex concilio Laodicensi, c. 41.

 Quod non oporteat sacerdotem uel clericum sine litteris proficisci canonicis.



CAP. 147.---Ut unusquisque presbyter cum ordinatur, litteras ab ordinatore suo accipiat. Ex concilio Mileuitano, c. 14.

Deinde placuit ut quicunque deinceps ab episcopis ordinantur, litteras accipiant ab ordinatoribus suis  manu eorum subscriptas, continentes annum Domini et diem [consulem et diem], ut nulla altercatio de posterioribus uel anterioribus oriatur.



CAP. 148.---Ut ordinatus in locis ad que ordinatus est, permaneat. Ex concilio Agathensi, c. 2.

De his qui in quibusdam locis ordinati fuerint, ministri in ipsis locis perseuerent.



CAP. 149.---De presbytero, qui confessus fuerit ante ordinationem se peccasse. Ex concilio Cabilonensi, c. 25 .

 Si quis presbyter ante ordinationem peccauerit, et post ordinationem peccata confessus fuerit quod ante errauerit, non offerat, sed tamen tantum pro religione nomen  presbyteri portet. Si autem non ipse confessus, sed ab alio publice conuictus; nec hoc ipsum habeat, ut nomen presbyteri portet. Similiter et de diaconibus obseruandum est: ut si ipse confessus fuerit, ordinem subdiaconi retineat.



CAP. 150.---De eadem re. Ex concilio Neocesariensi, cap. 13 [cap. 9].

 Presbyter, si preoccupatus corporali peccato promoueatur, et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de seipso confessus non fuerit, et argui manifeste nequiuerit, potestatis sue iudicio relinquatur.



CAP. 151.---De ministeriis presbyterorum, et quid eis commissum sit. Ex dictis Augustini.


uos presbyteri nosse debetis, et semper meminisse, quia nos quibus regendarum animarum cura commissa est, pro his qui nostra negligentia pereunt, rationem reddituri sumus; pro his uero quos uerbis et exemplis lucrati fuerimus, premium eterne uite percipiemus. Nobis enim a Domino dictum est: uos estis sal terre . Quod si populus fidelis cibus est Dei, eiusdem cibi condimentum nos sumus. Scitote uestrum gradum nostro gradui secundum, et pene coniunctum esse. Sicut enim episcopi apostolorum in Ecclesia, ita nimirum presbyteri ceterorum discipulorum Domini uicem tenent. Et illi tenent gradum summi pontificis Aaron, isti uero filiorum eius. Unde oportet uos semper memores  esse tante dignitatis, memores uestre consecrationis, memores sacre, quam in manibus suscepistis, unctionis, ut nec ab eadem dignitate degeneretis, nec uestram consecrationem irritam faciatis, nec manus sacro unguine delibutas peccando polluatis, sed cordis et corporis munditiam conseruantes plebibus exemplum bene uiuendi prebentes, his quibus preestis ducatum ad celestia regna prebeatis.



CAP. 152.---Ut singuli presbyteri singulos clericos habeant. Ex concil. Nannetensi, cap. 8.

Ut quisque presbyter qui plebem regit, clericum habeat qui secum cantet, et Epistolam et lectionem legat, et qui scholam possit tenere: et admoneat suos parecianos, ut filios suos ad fidem discendam mittant  ad ecclesiam, quos ipse cum omni castitate erudiat.



CAP. 153.---De discutienda fide presbyterorum. Ex concilio Maticensi, cap. 3.

Primo omnium discutienda est fides sacerdotum, qualiter credant, et alios credere doceant. Ibi exempla proponenda sunt, quatenus creatura Creator quantulumcunque possit intelligi.



CAP. 154.---Quomodo uel quid presbyteri sibi commissos docere debeant. Ex dictis Augustini.

Hortamur uos paratos esse ad docendas plebes uestras. Qui Scripturas scit, predicet Scripturas; qui uero nescit, saltem hoc quod notissimum habet plebibus dicat, ut declinent a malo et faciant bonum, inquirant pacem et sequantur eam. Quia oculi Domini  super iustos, et aures eius in preces eorum . uultus autem Domini super facientes mala, ut perdat de terra memoriam eorum . Nullus ergo excusare se poterit, quod non habeat linguam unde aliquam possit edificare. Mox enim ut quemlibet errantem uiderit, prout ualet et potest, aut arguendo, uel obsecrando, uel increpando ab errore retrahat, et ad peragendum opus bonum hortetur.



CAP. 155.---De eadem re. Ex concilio Rothomagensi, cap. 6.

In primis predicandum est omnibus generaliter, ut credant Patrem, et Filium, et Spiritum sanctum unum esse Deum omnipotentem, qui omnia fecit, et unam esse Deitatem et substantiam, et maiestatem  in tribus personis Patris, et Filii, et Spiritus sancti.



CAP. 156.---Item de eadem re. Ex eodem concilio, cap. 2.

Item predicandum est quomodo Filius Dei incarnatus est de Spiritu sancto, ex Maria uirgine, pro salute humani generis passus, sepultus, tertia die resurrexit, et in celum ascendit, in fine mundi uenturus iudicare omnes homines secundum opera propria: quomodo impii cum diabolo in ignem eternum mittentur, iusti cum Christo in uita eterna erunt.



CAP. 157.---Item de eodem, cap. 3.

Item predicandum est quod omnes homines in propria carne resurgent.



CAP. 158.---Ut omnis presbyter parecianis suis Symbolum et orationem Dominicam insinuet. Ex concilio Remensi, cap. 8.


Ut omnis presbyter omnibus parecianis suis Symbolum et orationem Dominicam, aut ipse per se insinuet, aut aliis insinuandum iniungat: ut cum ad confessionem tempore quadragesimali ueniunt, hec ab unoquoque memoriter sibi decantari faciat, nec ante sanctam communionem alicui tradat, nisi hec ex corde pronuntiare nouerit. Siquidem sine horam scientia, nullus saluus esse poterit. In uno enim fides et credulitas Christiana continetur, in alio quid orare et petere a Deo debeamus exprimitur. Quod uero sine fide nemo possit esse saluus Dominus ostendit, cum dicit: Qui crediderit et baptizatus fuerit,  saluus erit . Nullus autem credere potest quod nescit, nec audiuit. Ait enim Paulus: Quomodo credent ei, quem non audierunt?  Nec sola sufficit fides in corde, nisi etiam uerbis enuntietur, ut idem Apostolus testis est: Corde enim, inquit, creditur ad iustitiam, ore autem confessio fit ad salutem . Nullus autem de stoliditate sensus uel tenuitate ingenii causetur; quia hec tam parua sunt, ut nemo tam hebes et barbarus sit qui hoc discere et uerbis communibus pronuntiare non possit; tam magna, ut qui horum scientiam pleniter capere potuerit, sufficere sibi credatur ad salutem perpetuam. Illud etiam obseruandum ut nullus suscipiat infantem in baptismo a sacro fonte, antequam idem Symbolum et orationem Dominicam coram  populo [presbytero] decantent. Et tunc presbyter omnibus patrinis annuntiet, quod debitores sint suis filiolis cum ad intelligibilem etatem uenerint, hec eadem insinuare.



CAP. 159.---De eadem re. Ex concilio Cabilonensi, cap. 3.

Iubendum est, ut oratio Dominica in qua omnia necessaria humane uite comprehenduntur, et Symbolum apostolorum in quo fides catholica ex integro comprehenditur, ab omnibus discatur, tam Latine quam barbarice, ut quod ore confitentur, corde credaut.



CAP. 160.---De predicanda dilectione Dei et proximi. Ex eodem, cap. 5.

Item predicandum est de dilectione Dei et proximi, de fide, et spe in Deo, de humilitate, patientia,  castitate, benignitate, misericordia, de elecmosynis, de confessione ut fratribus ex corde remittatur, quia qui hec et similia agunt, regnum Dei consequentur.



CAP. 161.---De criminalibus peccatis. Ex eodem, cap. 3.

Item predicandum est, pro quibus criminibus homines cum diabolo deputantur, que Apostolus sic enumerat: Fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes et his similia. Qui talia agunt, regnum Dei non consequentur . Et ideo hec omnia cum omni studio prohibeantur.



CAP. 162.---Ut de auditorio nullus egrediatur sacerdote uerbum faciente. Ex concilio Carthaginensi Iu, cap. 24.


 Sacerdote in ecclesia uerbum faciente, qui egressus de auditorio fuerit sine graui necessitate [hec tria uerba desunt in orig.], excommunicetur.



CAP. 163.---De eadem re. Ex canonibus apostolorum, cap. 10.

 Omnes fideles qui conueniunt in solemnitatibus sacris ad ecclesiam, et Scripturas apostolorum et Euangelium audiunt, non autem perseuerant in oratione usque dum missa peragatur, nec sanctam communionem percipiunt, uelut inquietudines ecclesie commouentes,  conuenit communione priuari.



CAP. 164.---Item de eodem. Ex canone apostolorum.

Omnes Christiani qui ingrediuntur in ecclesiam Dei, et Scripturas sacras audiunt, neque communicant in oratione cum populo, sed pro quadam intemperantia se a perceptione sacre communionis auertunt, hi de ecclesia remoueantur, donec per confessionem penitentie fructus ostendant.



CAP. 165.---De precibus post allocutionem. Ex concilio Laodicensi, cap. 19.

Quod oporteat seorsum primum post allocutionem episcoporum uel presbyterorum orationes super catechumenos celebrari, et postquam catechumeni  egressi fuerint, super eos qui sunt in penitentia preces fieri, his etiam accedentibus ad manum sacerdotis et discedentibus, tres orationes consummari fidelium, ita ut prima quidem sub silentio, secunda uero et tertia per exclamationes solitas expleantur. Et ita demum pacem sibi inuicem dabunt. Et postea quam dederit episcopus presbyteris osculum pacis, tunc laici sibi tribuent, et ita sancta celebrabitur oblatio.



CAP. 166.---Que admonere debeant presbyteri. Ex concilio Aurelianensi, cap. 4.

Ut sacerdotes admoneant populum, ut eleemosynam dent, et orationes faciant pro diuersis plagis, quas assidue pro peccatis nostris patimur.



CAP. 167.---Quomodo unusquisque orare debeat. Ex eodem, cap. 6.

 Item instruendus est populus, ut singulis diebus qui amplius non potest, saltem duabus uicibus oret, mane scilicet et uespere, dicens Symbolum et orationem Dominicam, siue: Qui plasmasti me miserere mei, uel etiam: Deus, propitius esto mihi peccatori , et Deo gratias agens pro quotidiane uite commeatibus, et quia se ad imaginem suam creare dignatus sit, et a pecudibus segregare. His ita peractis et solo Deo creatore suo adorato, sanctos inuocet, ut pro se intercedere apud maiestatem diuinam dignentur. Hec faciant, quibus basilice locus prope est, in basilica; qui uero in itinere, aut pro qualibet occasione in siluis, aut in agris ubicunque eos ipsa hora matutinalis uel uespertina  inuenerit, sic faciant, scientes Deum ubique presentem esse, dicente Psalmista in omni loco dominationes eius .



CAP. 168.---De filiis quomodo parentibus obedire deueant. Ex concilio apud Auernas, cap. 6 [3].

Admonendi sunt fideles sancte Ecclesie Dei, ut filii et filie parentibus suis obedientiam exhibeant, dicente Domino: Fili, honorifica patrem tuum. Nam, ut ipsi parentes erga filios suos ac filias modeste se agant, admonendi sunt, dicente Apostolo: Et uos parentes, nolite ad iracundiam prouocare filios uestros . Nam et hoc dicendum est eis, ut si illi genitali affectu parcere uelint iniuriis filiorum, non hos impunitos Dominus sinit, nisi forte penitentie subiiciantur. Sed tamen leuius est filiis parentum  quelibet flagella suscipere, quam Dei iram incurrere.



CAP. 169.---Ut ad salutationes sacerdotis in missa omnes respondeant. Ex concilio Aurelianensi.

Item intimandum est, ut ad salutationes sacerdotales congrue responsiones discantur, ubi non solum clerici et Deo dicati, sacerdoti responsiones offerant, sed omnis plebs consona uoce deuote respondere debet.



CAP. 170.---Ne presbyter relicta ecclesia sua, per sancta loca discurrat. Ex dictis Augustini.

Interdicendum est ut nullus ordinatus migret de sua parecia ad aliam nec in limina apostolorum causa orationis, sue ecclesie cura derelicta, nec ad palatium causa interpellandi. Quod si fecerit, nichil  ualet huiusmodi aut ordinatio uel demigratio. Et hoc omnibus denuntiandum, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur, qui a proprio episcopo suo, aut a sacerdote ligandi aut soluendi sunt, non ab extranco.



CAP. 171.---Nihil agendum sine licentia episcopi. Ex epistola Clementis .

Nullum enim presbyterum in alicuius episcopi parecia aliquid agere debere, absque eius permissu docebat. Cunctos presbyteros propriis episcopis in omnibus absque mora obedientes, instituente Domino, esse debere docebat. Nullum aliena concupiscere aut presumere que eorum erant, sed unumquemque suis sibique commissis contentum esse  docebat. Neminem etiam alicui aliquid facere, nisi quod sibi uult fieri, instruebat.



CAP. 172.---Ne presbyteri relictis locis sibi commissis ad alia transeant. Ex concilio Arelatensi primo, cap. 2.

De presbyteris aut diaconibus, qui solent dimittere loca sua, in quibus ordinati sunt, et ad alia loca se transferunt, placuit ut iisdem locis ministrent quibus prefixi sunt. Qui, si derelictis locis suis ad alium se locum transferre uoluerint, deponantur.



CAP. 173.---Quod non liceat clericum in duarum ciuitatum simul conscribi ecclesiis. Ex concilio Chalcedonensi, cap. 10, actione 15.

 Non licere clericum in duarum ciuitatum conscribi simul ecclesiis,  sed in qua ab initio ordinatus est ministret; nec ad aliam confugiat, quasi potiorem, ob inanis glorie cupiditatem. Hoc autem facientes reuocari debent ad suam ecclesiam, in qua primitus ordinati sunt, et ibi tantummodo ministrare.



CAP. 174.---Ne quis ordinatus de ciuitate in ciuitatem transferatur. Ex concilio Niceno, cap. 15 .

 Propter multam perturbationem, seditionesque que fiunt, placuit consuetudinem omnimodis amputari, que preter regulam in quibusdam partibus uidetur admissa; ita de ciuitate in ciuitatem non episcopus, non presbyter, non diaconus transferatur. Si quis autem post diffinitionem sancti et magni concilii tale quid agere  tentauerit, et se huiusmodi negotio manciparit, hoc factum prorsus irritum ducatur, et restituatur Ecclesie cui fuerit, episcopus aut presbyter, aut diaconus ordinatus.



CAP. 175.---De eadem re. Ex eodem concilio, cap. 17.

Quicunque temere aut periculose neque timorem Domini pre oculis habentes, nec agnoscentes ecclesiasticam regulam discedunt ab Ecclesia commissa presbyteri aut diaconi, uel quicunque sub regula prorsus existunt, hi nequaquam debent in aliam Ecclesiam recipi, sed omnem necessitatem conuenit illis imponi, ut ad suas parecias reuertantur. Quod si non fecerint, oportet eos communione priuari.



CAP. 176.---Ne presbyteri per diuersa loca legati mittantur, dimissa cura animarum. Ex concilio Arelatensi, cap. 3.


Statutum est ut presbyteri, sicut hactenus factum est, indiscrete per diuersa non mittantur loca, nec ab episcopis nec ab aliis prelatis, nec etiam a laicis, ne forte propter eorum absentiam et animarum pericula fiant, et ecclesiarum in quibus constituti sunt negligant officia.



CAP. 177.---Quod presbyteri assidue legere debeant et orare. Ex dictis Augustini.

Presbyteri, oportet uos assiduitatem habere legendi et instantiam orandi, quia uita uiri iusti lectione instruitur, oratione ornatur, et assiduitate lectionis munitur homo a peccato, iuxta illum qui dicebat: In corde meo abscondi eloquia tua ut non peccem tibi  . Hec sunt enim arma uidelicet lectio et oratio, quibus diabolus expugnatur. Hec sunt instrumenta quibus eterna beatitudo acquiritur; his armis uitia comprimuntur; his alimentis uirtutes nutriuntur. Sed et si quando a lectione cessatur, debet manuum operatio subsequi, quia otiositas inimica est anime. Et antiquus hostis quem a lectione siue ab oratione uacantem inuenerit, facile ad uitia rapit. Per usum namque lectionis discetis qualiter et uos uiuatis, et alios doceatis. Per usum orationis et uobis, et his quibus in caritate coniuncti estis, prodesse ualebitis. Per manuum operationem et corporis macerationem, et uitiis alimenta negabitis et uestris necessitatibus subuenietis, et habebitis unde necessitatem patientibus porrigatis .



CAP. 178.---Ut presbyteri sine orariis non uadant. Ex conc. Maguntiensi .


Presbyteri sine intermissione utantur orariis, propter differentiam sacerdotalis dignitatis.



CAP. 179.---Ut clericus honesto artificio uictum sibi querat. Ex concilio Africano .

 Clericus quilibet [quantumlibet] uerbo Dei eruditus, artificio honesto uictum querat.



CAP. 180.---De eadem re. Ex eodem, cap. 52.

 Clericus quilibet uerbo Dei eruditus artificio uel agricultura, absque officii sui duntaxat detrimento, preparet sibi uictum et uestimentum.



CAP. 181.---De presbyteris quid matutinali officio expleto agere debeant. Ex concilio Nannetensi, cap. 60.


 Presbyter mane, matutinali officio expleto pensum seruitutis sue canendo primam, tertiam, sextam, nonamque persoluat; ita tamen ut postea horis competentibus, et signis designantibus, iusta possibilitatem, aut a se, aut a scholaribus publice compleantur. Deinde peractis horis, infirmis uisitatis, si uoluerit ad opus rurale exeat ieiunus, ut iterum necessitatibus peregrinorum et hospitum, siue diuersorum commeantium, infirmorum quoque atque defunctorum succurrere possit, usque ad statutam horam, pro qualitate temporis et opportunitate.



CAP. 182.---De eadem re. Ex dictis sancti Benedicti .


Propheta dicente: Septies in die laudem dixi tibi , qui septenarius sacratus numerus a nobis sic implebitur, si matutino, prime, tertie, sexte, none, uespere, completoriique tempore nostre seruitutis officia persoluamus, quia de his dixit Propheta: Septies in die laudem dixi tibi. Nam de nocturnis uigiliis idem ipse Propheta ait: Media nocte surgebam ad confitendum tibi . Ergo his temporibus referamus laudes Creatori nostro super iudicia iustitie sue.



CAP. 183.---Ut presbyteri super eos solliciti sint quorum bonis participantur. Ex dictis Augustini.

Admonendi sunt presbyteri ut perpendant quia quidquid  a fidelibus datur, redemptio peccatorum est. Et ideo non glorientur talibus sumptibus uti, sed magis timeant quod in ueteri Testamento de sacerdotibus dictum est: Iniquitatem populi eos debere portare . Et ideo cum magno timore super eos solliciti sint, quorum bonis [donis] participantur, quia magnum periculum est iudicem fieri uite aliene, qui nescit tenere moderamina uite sue.



CAP. 184.---Ut presbyteri iuxta ecclesiam hospitentur. Ex conc. Meldensi, cap. 5 .

Ut presbyteri nullatenus ubicunque hospitari sinantur, aut aliquo modo ipsi presumant, sed assidue omnes apud ecclesias suas esse studeant, propter sacra mysteria uel ministeria fidelibus exhibenda,  nec etiam alibi habitare permittantur. Neque mulieres quamcunque habitationem [al. frequentationem] habeant in locis, in quibus presbyteri aliquem recursum habuerint. Quod si obseruare paruipenderint ita ut transgressores, et qui contra interdicta fecerint, iudicentur.



CAP. 185.---Ut presbyter si uxorem duxerit deponatur. Ex concilio Neocesariensi, cap. 1.

 Presbyter si uxorem acceperit ab ordine deponatur. Si uero fornicatus fuerit, aut adulterium perpetrauerit, amplius pelli debet, et ad penitentiam redigi. Simili modo etiam diaconus, si eidem peccato succubuerit, ab ordine ministerii subtrahatur.



CAP. 186.---De eadem re. Ex consilio Niceno, cap. 3.

  Interdixit per omnia magna synodus non episcopo, non presbytero, non diacono, nec alicui omnino qui in clero est licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt.



CAP. 187.---De eodem. Ex decretis Syricii pape, cap. 12 .

 Feminas uero non alias esse patimur in domibus clericorum, nisi eas tantum quas propter solas necessitudinis causas habitare cum iisdem synodus Nicena permisit.



CAP. 188.---Item de eodem. Ex decretis Syricii pape, cap. 2 [cap. 3].

Statutum est ab episcopis de presbyteris, qui  feminas secum indiscrete habitare permittunt, et propter hoc male opinionis suspicione denotantur; ut si deinceps admoniti non se correxerint, uelut contemptores sanctorum canonum, canonica inuectione feriantur.



CAP. 189.---Cum quibus mulieribus presbytero habitare liceat. Ex concilio Agathensi, cap. 4 [cap. 10].

Id etiam ad custodiendam uitam et famam nostra speciali ordinatione precipimus, ut nullus clericorum extranee sit mulieri qualibet consolatione [al. collatione], aut familiaritate coniunctus; et non solum in domum illius extranea mulier non accedat, sed nec ipse frequentandi extraneam mulierem habeat potestatem, sed cum matre tantum, et sorore, et nepte, si habuerit, aut uoluerit, liberam habeat  uiuendi potestatem: de quibus nominibus nefas est aliud quam natura constituit suspicari.



CAP. 190.---Ut ancille a cellario fratrum remoueantur. Ex conc. Remensi, cap. 4 .

Ancillas uel libertas a cellario, uel a secreto ministerio, et ab eadem mansione in qua clericus manet, placuit remoueri.



CAP. 191.---Ut nullus clericorum cum extraneis feminis habeat familiaritatem. Ex concilio Turonico, cap. 6 .

Et quia diabolo nullum locum dare oportet , hoc precipue custodiendum decernimus, ut nulli clericorum cum extraneis feminis habeant familiaritatem, nec ullum male loquendi uel sentiendi hominibus aditum tribuant, quia frequenter  per hanc indecentem occasionem contingit ut diabolus qui insidiatur sicut leo in cubili suo de ruinis seruorum Dei insultet. Si quis uero clericus post interdictum episcopi sui his inherere presumpserit [illicitis familiaritatibus extranearum feminarum], a communione habeatur alienus



CAP. 192.---De eadem re. Ex concilio Nannetensi, cap. 10 [cap. 3].

Inhibendum, et modis omnibus interminandum est ut nullus sacerdos eas personas feminarum  de quibus suspicio esse potest, in domo sua habeat; sed neque illas, quas canones concedunt, matrem, amitam, sororem, quia instigante diabolo etiam in illis scelus frequenter perpetratum reperitur, aut etiam in pedissequis  illarum. Sed si quis de his habuerit talem necessitatem patientem, cui sit necessaria sustentatio presbyteri, habeat in uico aut in uilla domum longe a presbyteri conuersatione, et ibi eis subministret que necessaria sunt. Sed hoc secundum auctoritatem canonum modis omnibus prohibendum ut nulla femina ad altare presumat accedere, aut presbytero ministrare, aut infra cancellos stare aut sedere.



CAP. 193.---De incontinentibus clericis. Ex canonibus apostolorum, cap. 22.

De presbyteris et diaconibus diuinarum legum est disciplina, ut incontinentes in officiis talibus positi omni honore ecclesiastico priuentur, et ad tale  ministerium non recipiantur, quod sota continentia oportet impleri.



CAP. 194.---De eadem re. Ex eisdem.

Preterea quod dignum et pudicum, et honestum eos tenere Ecclesia omnino debet, ut sacerdotes et leuite cum mulieribus non cocant, quia ministerii quotidiani necessitatibus occupantur. Scriptum est: Sancti estote, quoniam ego sanctus sum Dominus Deus uester .



CAP. 195.---De clericis usuram exigentibus. Ex concilio Nannetensi .

 Episcopus, presbyter, aut diaconus usuras a debitoribus exigens, aut desinat, aut certe damnetur.



CAP. 196.---De eadem re. Ex concilio Niceno .


  Quoniam multi sub regula constituti auaritiam et turpia lucra sectantur, oblitique diuine Scripture dicentis: Qui pecuniam suam non dedit ad usuram : mutuum dantes centesimas exigunt, iuste censuit sancta et magna synodus, ut si quis inuentus fuerit post hanc diffinitionem usuras accipiens, aut adinuentione aliqua, uel quolibet modo negotium transigens, aut hemiolia, id est, sexcupla exigens, uel aliquid tale prorsus excogitans turpis lucri gratia , deiiciatur a clero, et alienus existat a regula.



CAP. 197.---Item de eadem re. Ex concilio Tarraconensi, cap. 2 .

  Quicunque esse uoluerit in clero, emendi uilius et uenundandi carius studio non utatur. Quod certe si uoluerit exercere, cohibeatur a clero.



CAP. 198.---Item de eodem. Ex concilio Agatensi, cap. 1 .

 Item placuit, ut clericus si commodauerit pecuniam, pecuniam accipiat; si speciem, eamdem speciem, quantum dederit accipiat.



CAP. 199.---Ut presbyteri plebes sibi commissas ab usuris abstinere doceant. Ex concilio Aurelianensi [Arelatensi], cap. 36.

Ut presbyteri a turpibus lucris et usuris non solum ipsi abstineant, uerum etiam plebes sibi subditas abstinere instruant.



CAP. 200.---Quid sit usura. Ex concilio Carthaginensi, cap. 13 .


 Usura est ubi plus requiritur quam datur. uerbi gratia: si dedseris solidos decem, et amplius requisieris, uel dederis frumenti modium unum, et super aliquid exegeris.



CAP. 201.---De eadem re. Ex decrelis Iulii pape usurariis missis, cap.131.

 Quicunque enim tempore messis uel uindemie, non necessitate, sed propter cupiditatem, comparat annonam uel uinum, uerbi gratia, de duobus denariis comparat modium unum, et seruat usque dum uenundetur denariis quatuor aut sex, aut amplius, hoc turpe lucrum dicimus.



CAP. 202.---Quod qualitas lucri, negotiantem aut excusat, aut arguit. Ex decretis Leonis pape .


 Qualitas lucri negotiantem aut excusat, aut arguit, quia est honestus questus et turpis. uerumtamen penitenti utilius est dispendia pati, quam periculis negationis astringi, quia difficile est, inter ementis uendentisque commercium, non interuenire peccatum.



CAP. 203.---Ut nullus ecclesiastici ordinis, tabernas ingrediatur. Ex dictis Aug.

Canonum statuta prohibent ut nullus ecclesiastici ordinis, sumendi cibi aut potus causa, nisi peregrinationis necessitate compulsus, tabernas ingrediatur [ingredi habeat]. Sed si aliquis hec interdicta uiolauerit, ut sanctorum canonum contemptor, acerrimis  corripiatur disciplinis.



CAP. 204.---De eadem re. Ex concilio Carthaginensi, cap. 25 .

 Ut clerici edendi uebibendi causa tabernas non ingrediantur, nisi peregrinationis necessitate compulsi.



CAP. 205.---Item de eodem. Ex concilio Laodicensi, cap. 24.

 Quod non oporteat sacro ministerio deditos a presbyteris usque ad diaconos, et reliquum ecclesiasticum ordinem, id est usque ad subdiaconos, lectores, cantores, exorcistas ostiarios et ex numero continentium et monachorum, ingredi tabernas.



CAP. 206.---Ut quibus licentia nubendi non est, nuptias deuitent. Ex epistola Leonis pape.

 Quibus licentia uxores ducendi non est, alienarum nuptiarum euitent conuiuia.



CAP. 207.---Ut presbyter bigami nuptiis non intersit. Ex concilio Neocesariensi, cap. 7.

 Presbyterum in nuptiis bigami prandere non conuenit, quia cum penitentia bigamus egeat, quis erit presbyter, qui propter conuiuium, talibus nuptiis possit prebere consensum?



CAP. 208.---Ut presbyteri, et diaconi, et reliqui clerici nuptiarum euitent conuiuia. Ex dictis Augustini .

 Presbyteri, diaconi, uel  deinceps quibus ducendi uxores non est licitum, etiam alienarum nuptiarum euitent conuiuia, neque his cetibus admisceantur  ubi amatoria cantantur, et turpia carmina, aut obsceni motus corporum choris [al. choreis] et saltationibus efferuntur, ne auditus et obtutus sacris mysteriis [al. ministeriis] deputati, turpium spectaculorum atque uerborum contagione polluantur.



CAP. 209.---De eadem re. Ex decretis Martini pape, cap. 1 .

Non liceat sacerdotibus uel clericis aliqua spectacula in nuptiis uel conuiuiis spectare, sed oportet antequam ingrediantur ipsa spectacula, surgere et redire [al. recedere] inde.



CAP. 210.---Ut nullus clericus in aliena ciuitate suscipiatur sine commendatitiis litteris. Ex canonibus apostolorum, cap. 13.

Ut si quis clericus uel laicus ad alteram properat ciuitatem, et suscipitur preter commendatitias litteras,  et qui susceperit, et qui susceptus est communione priuetur.



CAP. 211.---De eadem re. Ex concilio Antiocheno, cap. 7 .

 Nullus peregrinorum sine pacificis, id est, commendatitiis suscipiatur epistolis.



CAP. 212.---Item de eodem. Ex concilio Aurelianensi, cap. 8.

In concilio Antiocheno, similiter et in Chalcedonensi precipitur ut fugitiui clerici et peregrini a nullo suscipiantur, nec ordinentur, nisi cum commendatitiis litteris, et sui episcopi uel abbatis licentia.



CAP. 213.---Ut clerici in aliena ciuitate non maneant, nisi causas eorum episcopus cognouerit. Ex concilio Carthaginensi, cap. 35 .


Ut clerici in aliena ciuitate non immorentur, nisi causas eorum iustas episcopus loci, uel presbyteri locorum peruiderint.



CAP. 214.---Ne clerici uel monachi sine commendatitiis litteris uagentur. Ex concilio Carthaginensi, cap. 36 (conc. uene. I, cap. 5.

Clericis uel monachis sine litteris commendatitiis licentia non pateat euagandi.



CAP. 215.---De eadem re. Ex concilio Neocesariensi, cap. 7 

Clericis sine commendatitiis epistolis episcopi sui, licentia non pateat euagandi. In monachis quoque presentis sententie forma seruetur



CAP. 216.---Ut pauperibus exsulantibus pacificis tantum litteris subueniatur. Ex concilio Chalcedonensi, cap. 11 .


Omnes pauperes et indigentes auxilio, cum proficiscuntur, sub probatione epistolis uel ecclesiasticis pacificis tantummodo commendari decreuimus, et non commendatitiis litteris, propter quod commendatitias litteras honoratioribus tantummodo prestari personis conueniat.



CAP. 217.---Quando clerici formatis litteris uti debeant. Ex conc. Meldensi, cap. 2 .

Quincunque cum senioribus suis de aliis prouinciis in aliam prouinciam [ad nostras parochias orig.] ueniunt, sine formata ministrare non permittantur; quam et si attulerint, et ministrare idonei inuenti fuerint, instruantur quam religiose atque studiose  sacrum ministerium peragant, et in quibus locis illud agere debeant [non deb., orig].



CAP. 218.---Ne clerici uel monachi possessiones conducant, aut negotiis secularibus se misceant. Ex concilio Chalcedonensi, cap. 3 .

 Peruenit ad sanctam synodum quod quidam qui in clero uidentur electi, propter lucra turpia conductores alienarum possessionum fiant, et secularia negotia sub cura sua suscipiant, Dei quidem ministerium paruipendentes, secularium uero discurrentes domos, et propter auaritiam patrimoniorum sollicitudinem sumentes. Decretum itaque est nec clericum, nec monachum aut possessiones conducere, aut negotiis secularibus  se miscere, preter ecclesiasticarum rerum sollicitudinem.



CAP. 219.---Ut nullus laicus presbyterum uillicatione implicare presumat. Ex concilio Meldensi cap. 6 .

Item iubendum est ut nemo laicorum presbyteros Ecclesiarum suarum turpi uillicationi, et, secundum Apostolum, seculari et inhonesta negotiatione implicare , nec secum aliorsum contra auctoritatem presumat ducere, quo ministerium sibi commissum cogantur negligere. Quod si contra interdicta presumpserit, excommunicetur.



CAP. 220.---De illis presbyteris qui contra statuta canonum uillici fiunt. Ex eodem concilio, cau. 15 .

Similiter de illis presbyteris qui contra statuta  canonum uillici fiunt, tabernas ingrediuntur, turpia lucra sectantur, et diuersissimis modis usuris inseruiunt: et aliorum domos inhoneste et impudice frequentant, et comessationibus et ebrietatibus deseruire non erubescunt, et per diuersos mercatus indiscrete discurrunt, obseruandum iudicauimus ut abhinc districte seueriterque cerceantur, ne per eorum illicitam et indecentem actionem, et ministerium sacerdotale uituperetur, et quibus debuerant esse in exemplum deueniant in scandalum [opprobrium orig.].



CAP. 221.---Quod nec subdiaconis connubium carnale concedatur. Ex epistola Leonis pape, cap. 34 .

Nam, cum extra clericorum ordinem constitutis  nuptiarum societati et procreationi filiorum studere sit liberum arbitrium [arbitr. non est in originali], ad exhibendam tamen perfecte continentie puritatem, nec subdiaconis quidem connubium carnale conceditur, ut et qui habent sint tanquam non habentes, et qui non habent, permaneant singulares . Quod si in hoc ordine, qui quartus est a capite, dignum est custodiri, quanto magis in primo, aut secundo, uel tertio seruandum est, ne aut leuitico [leuitico ministerio], aut presbyterali honore, aut episcopali excellentie quisquam idoneus estimetur, qui se a ueluptate uxoria necdum frenasse detegitur.



CAP. 222.---De principibus qui solent illorum sacerdotes, ministeriales facere. Ex concilio Toletano u, cap. 30 .


 Sepe principes contra quoslibet maiestatis obnoxios, sacerdotibus negotia sua committunt, et quia sacerdotes a Christo ad ministerium salutis electi sunt, ibi consentiant regibus fieri iudices, ubi iureiurando supplicii indulgentia promittitur, non ubi discriminis sententia preparatur. Si quis ergo sacerdotum contra hoc commune consultum discussor in alienis periculis exstiterit, sit reus effusi sanguinis apud Christum, et apud Ecclesiam perdat proprium gradum.



CAP. 223.---De eo qui auribus principis suggestionem attulerit sine consensu episcopi. Ex concilio Carthaginensi, cap. 7.

Nicasius Euaristanus episcopus dixit: Credo  placere suggestorem abiici oportere, non solum a communione, uerum et ab honore cuius particeps uidetur existere, qui uenerandi principis auribus molestiam tentauerit inferre, contra leges Ecclesie. Si igitur contra principem necessaria causa deposcit, hoc agatur cum tractatu et consilio metropolitani, et ceterorum episcoporum qui in eadem prouincia commorantur; qui etiam proficiscentem suis sequantur epistolis.  Nicasius episcopus Culusitanus dixit: Credo placere suggestionem meam sanctitati uestre, et displicere uobis ut qui seruiunt Deo, et annexi sunt clero, accedant ad actus seu administrationem uel procurationem  domorum. Gratus episcopus dixit: Et apostolorum statuta sunt, qui dicunt: nemo militans Deo, ingerit [implicat] se negotiis secularibus , proinde aut clerici sint sine actionibus domorum, aut actores sine officio clericorum uniuersi dixerunt: Hoc obseruamus.



CAP. 224.---De presbytero deposito, si ministerium presumpserit. Ex concilio Toletano, cap. 6.

 Si quis presbyter ab episcopo suo fuerit degradatus, aut ab officio pro certis criminibus suspensus, et ipse per contemptum, et superbiam aliquid de ministerio sibi interdicto agere presumpserit, et postea ab episcopo suo correptus incepta presumptione perdurauerit, hic omnimodis excommunicetur, et ab Ecclesia expellatur. Et quicunque cum eo  communicauerit, similiter se sciat excommunicatum. Similiter de clericis, laicis, et feminis excommunicatis obseruandum est. Quod si aliquis ista omnia contempserit, et episcopus emendare non potuerit, regis iudicio exsilio damnetur.



CAP. 225.---De presbytero damnato qui imperatoris auribus molestus exstiterit. Ex concilio Antiocheno, c. 12. .

. Si quis a proprio episcopo presbyter, aut diaconus, aut a synodo fuerit episcopus forte damnatus et imperialibus auribus molestus exstiterit, oportet ad maius episcoporum conuerti concilium, et que putauerint habere iusta plurimis episcopis suggerant, eorumque discussiones ac iudicia prestolentur. Si uero hec paruipendentes  molesti fuerint imperatori, hos nulla uenia dignos esse, nec locum satisfactionis habere, nec spem future restitutionis penitus aperiri diiudicamus.



CAP. 226.---De presbytero qui prauis exemplis mala de se suspicari permiserit. Ex concilio Agathensi, cap. 4 .

Si quis presbyter uite sue negligens prauis exemplis mala de se suspicari permiserit, et populus ab episcopo iuramento seu banno Christianitatis constrictus, infamiam eius patefecerit, et certi accusatores criminis eius defuerint, admoneatur primo seorsum ab episcopo, deinde sub duobus uel  tribus testibus. Si non emendauerit, in conuentu presbyterorum episcopus cum publica increpatione admoneat. Si uero neque sic se correxerit, ab officio suspendatur, usque ad dignam satisfactionem, ne populus fidelium in eo scandalum patiatur.  Si autem accusatores legitimi non fuerint, qui eius crimina manifestis indiciis probare contenderint, et ipse negauerit, tunc ipse cum septem sociis suis eiusdem ordinis, si ualet, a crimine semetipsum expurget. Diaconus uero si eodem crimine accusatus fuerit, semetipsum cum tribus expurget.



CAP. 227.---Quomodo controuersia inter clericum et laicum exorta finiatur. Ex concilio Triburiensi. cap. 21.

  Si quis presbyter contra laicum, uel laicus contra presbyterum aliquam habet querimonie controuersiam, episcopo precipiente sine personarum acceptione finiatur. Laicus per iuramentum, si necesse sit, se expurget. Presbyter uero uice iuramenti per sanctam consecrationem interrogetur; quia sacerdotes ex leui causa iurare non debent. Manus enim per quam corpus et sanguis Christi conficitur, iuramento polluetur? Absit. Cum Dominus in Euangelio discipulis suis  dicat: Nolite iurare omnino: sermo uester est, est, non non; quod autem his abundantius est, a malo est .



CAP. 228.---Ne clericus aduersus clericum habens negotium, ad secularia recurrat iudicia. Ex concilio Chalcedonensi, cap. 9 .


 Si quis clericus aduersus clericum habet negotium, non deserat episcopum suum, et ad secularia percurrat iudicia, sed prius actio uentiletur apud proprium episcopum; uel certe consilio eiusdem episcopi, apud quos utreque partes uoluerint, iudicium obtinebunt. Si quis autem preter hec fecerit, canonicis correptionibus subiacebit.



CAP. 229.---De presbyteris qui a plebibus suis in famantur, quomodo purgari debeant. Ex concilio Hilerdensi, cap. 10 .

 Si quis presbyter a plebe sibi commissa mala opinione informatus  fuerit, et episcopus legitimis testibus approbare non potuerit, suspendatur [ab officio in conc.] presbyter usque ad dignam satisfactionem, ne populus fidelium in eo scandalum patiatur. Digna enim satisfactio est, si eis a quibus reus creditur, post factam [al. rectam] securitatem de imposito crimine, innocens esse manifestetur. Quod ita a nobis et a maioribus constitutum esse docetur. Sed siue secundum canones, siue ad arbitrium episcopi sibi collegas septem coniungat, et iuret in sacro coram posito Euangelio, quod eum sancta Trinitas, et Christus Filius Dei qui illum fecit et docuit quod Euangelium continet: et sancti quatuor euangeliste  qui illud scripserunt, sic adiuuent quod ille prenominatam actionem ita non perpetrarit, sicut ei de illo oblatum est. Et in hac satisfactione purgatus, secure deinceps suum exerceat ministerium. Quam satisfactionem nonnulli precedentium Patrum sanctum papam Leonem in basilica sancti Petri apostoli, coram reuerendissimo Cesare Carolo, ac clero, et plebe ita fecisse commemorant, atque ita mox uenerandum principem contra eiusdem sancti pape aduersarios, digne ultionis uindictam exercuisse.



CAP. 230.---Quod nullus ordinatus ab episcopo suo damnatus, ab aliquo defensari debeat. Ex concilio Africano, cap. 29 .

 Et illud petendum  ut statuere dignentur, ut si quis cuiuslibet honoris clericus iudicio episcopi quocunque crimine fuerit damnatus, non liceat eum, siue ab ecclesiis quibus prefuit, siue a quolibet homine defensari, interposita pena damni pecunie et honoris, quo nec etatem nec sexum excusandum esse precipiant.



CAP. 231.---De presbytero a populo accusato. Ex epist. Gregorii pape .

 De presbytero uel quolibet [sacerdote] in clero a populo accusato, si certi non fuerint testes, qui crimini illato ueritatem dicant, iusiurandum erit in medio, et illum testem proferat de innocentie sue puritate, cui nuda et aperta sunt omnia; sicque maneat in proprio  gradu.



CAP. 232.---De clericis conuictis et confessis, si intra annum causam suam finire contempserint. Ex concilio Africano, cap. 46 .

 Rursum constitutum est ut aliquoties clerici conuicti et confessi in aliquo crimine, uel propter eorum quorum uerecundie parcitur uel propter Ecclesie opprobrium, aut insolentem exsultationem hereticorum atque gentilium, si forte cause sue adesse uoluerint, et innocentiam suam asserere, intra unum annum excommunicationis hoc faciant. Si uero intra annum causam suam purgare contempserint, nulla eorum uox postea penitus audiatur.



CAP. 233.---Ut nullus ex ordinatis laico iurare  presumat. Ex concilio Remensi, cap. 5.

 Ut nullus ex ecclesiastico ordine cuiquam laico quidquam supra sacrosancta Euangelia iuret, sed simpliciter cum ueritate et puritate dicat: Est est, non non. Sed, si est aliquid quod eis a laicis obiiciatur ad episcopum in cuius territorio est, deferatur; et iuxta id quod illi qui eiusdem sunt ordinis diiudicarint, aut corrigatur aut expurgetur.



CAP. 234.---De presbytero si in aliquo criminali peccato deprehensus fuerit. Ex canonibus apostolorum, cap. 25.

 Presbyter [Episcopus presb. in orig.] aut diaconus qui in fornicatione, aut periurio, aut in furto, aut homicidio captus  est, deponatur, non tamen communione priuetur. Dicit enim Scriptura: Non iudicat [hoc uerbum non est in orig. . Naum I, secundum aliam litteram apud LXX interp.] Dominus bis in idipsum.



CAP. 235.---De ordinatis, si aliquis illorum percussor exstiterit. Ex concilio Agathensi, cap. 3.

Si quis aliquo ecclesiastico gradu sacratus percussor exstiterit, corripiatur acerrime. Si non emendauerit, deponatur.



CAP. 236.---De presbyteris qui suo uitio degradantur. Ex conc. Mogontiensi, cap. 60.

 Dictum est nobis presbyteros propter suam negligentiam canonice degradatos, et seculariter gradu amisso uiuere, et  penitentie agende bonum negligere. Unde statuimus ut gradu amisso, agende penitentie gratia in monasterio aut canonico aut regulari mittantur. Si uero quid horum fieri causa quelibet prohibuerit, ubicunque sint penitentiam agere non desistant. Si autem amisso gradu seculariter uiuere uoluerint, et penitentiam agere neglexerint, ab Ecclesie communione separentur.



CAP. 237.---Quomodo restituendi sint qui iniuste degradantur. Ex eodem conc., cap. 28 .

 Episcopus, presbyter, aut diaconus, si a gradu suo iniuste deiectus in secunda synodo innocens reperiatur, non potest esse quod fuerat, nisi gradus amissos recipiat coram altari de manu episcoporum. Si episcopus est,  orarium, annulum, et baculum; si presbyter, orarium et planetam; si diaconus, orarium et albam; si subdiaconus, patenam et calicem. Sic et reliqui gradus in reparatione sui recipiant, que cum ordinarentur perceperant.



CAP. 238.---De clericis qui proprium episcopum contempserint. Ex concilio Antiocheno, cap. 5 .

Si quis presbyter aut diaconus episcopum proprium contemnens se ab Ecclesia sequestrauerit, et seorsum colligens altare constituerit, et commonenti episcopo non acquieuerit, nec consentire uel obedire uoluerit, semel et iterum conuocatus hic damnetur omnino, nec ultra remedium consequatur, quia suam non potest recipere dignitatem. Quod si  Ecclesiam conturbare et sollicitare persistat, tanquam seditiosus per potestates exteras opprimatur [castigetur].



CAP. 239.---De presbytero, qui contra episcopum suum schisma fecerit. Ex concilio Carthaginensi, cap. 11 (alia uersio, conc. Carth. II, cap. 8.

 Ab uniuersis episcopis dictum est: Si quis presbyter ab episcopo suo excommunicatus uel correptus fuerit, debet utique apud uicinos episcopos conqueri, ut ab ipsis eius causa possit audiri, ac per ipsos suo episcopo reconciliari. Quod si non fecerit, sed superbia, quod absit! inflatus secernendum se ab episcopi sui communione duxerit; ac separatim, cum aliquibus schisma faciens, sacrificium Deo obtulerit, anathema  habeatur et locum amittat. Si querimoniam iustam aduersus episcopum non habuerit, inquirendum erit.



CAP. 240.---De illis qui aliquem ex ordinatis falso crimine appetierint. Ex eodem cap. 5 .

 Si quis episcopum, aut presbyterum, uel diaconum falsis criminibus appetierit, et probare non potuerit, nonnisi in fine dandam ei esse communionem.



CAP. 241.---Ut nullus clericorum alium nisi scripto criminetur. Ex concilio Aurelianensi, cap. 10.

Illud preterea omni ecclesiastico ordini omnino obseruandum est, ut nullatenus aliquis presumat in concilio uel synodali conuentu aliquem confratrum accusatione pulsare, nisi prius ipsum  accusationis crimen et litigationis causas litteris per ordinem comprehensas manu propria conscripserit [subscripserit], et episcopo uel sacre synodo porrexerit, ut iuste canonice litigantium controuersie finiantur. Non enim licet, ut auctoritas Romana testatur, nisi inscriptione celebrata reum quemquam fieri, nec ad iudicium exhiberi; quia, sicut conuictum de crimine pena constringit, ita et accusatorem, si non probauerit quod obiecit.



CAP. 242.---Ut nullus ex clero conductor priuatorum fiat. Ex eodem cap. 14 .

 Item placuit ut episcopi, presbyteri, diaconi, uel clerici non sint conductores  aut procuratores priuatorum, neque ullo turpi et inhonesto negotio uictum querant, quia respicere debent scriptum esse: Nemo, militans Deo, implicat se negotiis secularibus .



CAP. 243.---Ut clericus non habeatur qui intra ciuitatem manens ad quotidianum sacrificium non uenerit. Ex concilio Toletano I, cap. 5.

Presbyter, diaconus, uel subdiaconus, uel quilibet Ecclesie deputatus clericus, si intra ciuitatem fuerit, uel in loco in quo ecclesia est, aut in castello, aut in uico, uel in uilla, si ad ecclesiam ad sacrificium quotidianum non uenerit, clericus non habeatur, si castigatus non emendauerit.



CAP. 244.---De eadem re. Ex concilio uenetico cap. 5 .

Clericus qui intra muros ciuitatis manet, qua die  [et ea die] matutinis hymnis sine egritudine defuerit, septem dies a communione habeatur extraneus, quia ministrum sacrorum eo tempore quo non potest ab officio suo ulla honesti necessitas occupare, fas non est a salubri cessare.



CAP. 245.---Quod omnes sacerdotes doceri oporteat, ut ceteros instruant, et sibi proficiant. Ex epist. Anacleti pape, cunctis fidelibus missa. cap. 10 .

Doceri ergo omnes oportet qui Domini sacerdotio funguntur, et ut ceteros instruant, et sibi proficiant. Scriptum enim est: Qui docti fuerint fulgebunt quasi splendor firmamenti; et qui ad iustitiam crudiunt multos, quasi stelle in perpetuas eternitates ; et alibi: Populus autem sciens Dominum  suum obtinebit et faciet, et docti in populo docebunt multos . Ipsa enim ueritas per se infert, et dicit: Beatus est qui non fuerit scandalizatus in me . Ille procul dubio scandalizatus est in Deum, qui recta [recte] non docet, et qui eius scandalizat episcopum uel sacerdotem.



CAP. 246.---Ut presbyteri singulis annis episcopo de ministerio suo rationem reddant. Ex concilio Mogontiensi a Richelpho [Riculfo] eiusdem sedis archiepiscopo habito, cap. 10.

Unusquisque presbyter per singulos annos episcopo suo rationem ministerii sui reddat, tam de fide catholica, quam de baptismo atque omni ordine ministerii sui.



CAP. 247.---Ut omnis presbyter sibi subditos fidem discere constringat. Ex concilio Gangrensi cap. 5 .


Symbolum, quod est signaculum fidei, et orationem Dominicam discere semper admoneant sacerdotes populum Christianum: uolumusque ut disciplinam condignam habeant, qui hec discere negligunt, siue in ieiunio, siue in alia castigatione. Propterea dignum est, ut filios suos ducant ad scholam, siue ad monasterium, siue foras presbyteris, ut fidem catholicam recte discant, et orationem Dominicam, ut domi alios edocere ualeant. Qui uero aliter non potuerint, uel in lingua sua hoc discant.



CAP.---248. Qualem professionem presbyteros aut diaconos episcopo suo facere oporteat. Ex concilio Toletano, cap. 27 .


 Quando presbyteri aut diaconi per parecias constituuntur, oportet eos professionem episcopo suo facere, ut caste et pie uiuant, sub Dei timore, ut, dum eos talis professio alligat, uite sancte disciplinam teneant.



CAP. 249.---Ne monachi uel laici qualicunque scientia instructi predicare audeant. Ex epistola Leonis pape .

De his uero que in sepe dicto concilio illicita contra uenerandos Nicenos canones presumptione tentata sunt, ad fratrem et cepiscopum nostrum Antiochene sedis presulem scripsimus,  adiicientes et illud, quod nobis propter improbitatem monachorum quorumdam regionis  [al. religionis] uestre uerbo mandastis per uicarios nostros, et hoc specialiter statuentes, ut preter Domini sacerdotes nullus audeat predicare, seu monachus, siue ille sit laicus, qui cuiuslibet scientie nomine glorietur.



CAP. 250.---Ut clerici ab episcopis suis canones discant. Ex concilio Aurelianensi, cap. 6 

Ut pareciani clerici a pontificibus suis necessaria sibi statuta canonum legenda percipiant, ne uel ipsi [ne rei ipsi, etc.] uel populi que pro salute eorum decreta sunt, excusent se postmodum ignorasse.



CAP. 251.---Quod nulli sacerdotum liceat canones ignorare. Ex epistola Celestini pape, cap. 20 .

 Celestinus uniuersis  episcopis per Apuliam et Calabriam constitutis. Nulli sacerdoti liceat suos canones ignorare, nec quidquam facere, quod Patrum possit regulis obuiare. Que enim a nobis res digne seruabitur, si decretalium norma constitutorum pro aliquorum libitu licentia populis permissa frangatur?



CAP. 252.---Ut presbyteri, quando ad collectam ueniunt, minime se inebriare presumant. Ex concilio Nannetensi, cap. 10.

 Ut nullus presbyterorum quando ad anniuersarium diem XXX. aut uII. uel III. alicuius defuncti, aut quacunque uocatione ad collectam presbyteri conuenerint, se inebriare nullatenus presumat, nec precatus in amore sanctorum, uel ipsius anime, bibere, aut alios ad bibendum cogere, uel se aliena precatione ingurgitare,  nec plausus et risus inconditos et fabulas inanes ibi referre aut cantare presumat, uel turpia ioca, uel urso, uel tornatricibus ante se facere permittat [fieri patiatur]. Nec laruas demonum ante se ferri consentiat, quia hoc diabolicum est, et a sacris canonibus prohibitum.



CAP. 253.---Quam religiose in conuiuio se presbyteri habere debeant. Ex eodem concilio, cap. 11.

 Quando autem conuenerint presbyteri ad aliquod conuiuium, prior illorum uersum ante mensam incipiat, et cibum benedicat, et tunc secundum ordinem sedeant, alter alteri honorem prebentes, et per uices cibum et potum benedicant, et aliquis de illorum clericis aliquid de sancta Scriptura legat. Et post refectionem similiter  sanctum hymnum dicant, ad exemplum Domini, sicut in cena fecisse legitur ; et sic contineant se omnes presbyteri maxime in talibus locis, ut non uituperetur ministerium illorum.



CAP. 254.---De eadem re, Ex eodem, cap. 12.

Summopere etiam quisque presbyter caueat, sicut de statu suo uult gaudere, ut non quacunque occasione patrem suum aut alium quemlibet ad iram et ad rixam, quantominus ad pugnam, uel ad cedem aliquo uerbo irritet seu prouocet, nec prouocatus ad hec quisquam prosiliat, quia in talibus comessationibus et potationibus semper se immiscet diabolus.



CAP. 255.---Item de eadem re. Ex eodem cap. 15.


 Quando presbyteri per Kalendas simul conueniunt post peractum diuinum ministerium [mysterium] ad necessariam collationem, non quasi ad plenam refectionem, se quas ad prandium ibi ad tabulas resideant, ne per talia inhonesta conuiuia se inuicem grauent, quia indecens est et onerosum. Sepe etiam tarde ad ecclesiam redeuntes maius damnum de reprehensione conquirunt,  quam lucrum ibi faciant. Nam de huiusmodi conuentu Paulus Corinthios reprehendit, qui inconuenienter cenam Dominicam manducare conueniebant . Sic et quid ad cenam  Dominicam, id est ad collationem uerbi sub occasione conueniunt, et ex ingluuietate [ueritate] uentris causa, coniunguntur, reprehensibiles coram Deo et hominibus habentur. Et ideo peractis omnibus, qui uoluerint, panem cum caritate in domo fratris sui simul cum fratribus frangant, et singuli singulos bibere faciant, maxime ut ultra tertiam uicem poculum non contingant, et sic ad ecclesias redeant.



CAP. 256.---Ne clerici nec religiosi laici ante horam tertiam conuiuia ineant. Ex concilio Carthaginensi, cap. 12.

Non oportet clericos uel laicos religiosos ante sacram horam diei tertiam inire conuiuia, neque aliquando clericos nisi hymno dicto ecclesie panem sumere, et post cibum gratias auctori Deo referre.



CAP. 257.---Ut presbyteri hospitales sint. Ex concilio Nannetensi, cap. 3.


Ut curam hospitum, maxime pauperum atque debilium, orphanorum quoque atque peregrinorum habeat presbyter: hos quoque ad prandium suum quotidie iuxta possibilitatem conuocet, eisque hospitium tribuat.



CAP. 258.---De eadem re. Ex eodem concilio cap. 5.

Ut autem omnis rapine tollatur occasio, uolumus ut presbyteri qui bonum exemplum caritatis omnibus ostendere debent, hospitales, existant iuxta Dominicum et apostolicum preceptum, ut humanitatem prebeant iter facientibus, quia per hospitalitatem placuerunt quidam Deo angelis hospitio receptis  . Et Dominus in die iudicii dicturus est electis: Hospes eram et suscepistis me . Et Iob dicit: Ostium meum semper uiatori patuit 



CAP. 259.---De eodem. Ex concilio apud Aruernas .

Placuit ut presbyteri suas plebes admoneant, ut ipsi hospitales sint, et nulli iter facienti mansionem denegent. Et ut omnis rapine occasio tollatur, nichil carius uendant transeuntibus nisi quantum [quanto] in mercato uendere possint. Quod si carius uendere uoluerint, ad presbyterum transeuntes hoc referant, et illius iussu cum humanitate eis uendant.



CAP. 260.---Ut cibis sacerdotum semper diuina lectio misceatur. Ex concilio Africano, cap. 7 .


 Pro reuerentia Dei et sacerdotum, id uniuersa sancta synodus statuit, ut quia solent crebro mensis otiose fabule interponi, in omni sacerdotali conuiuio lectio diuinarum Scripturarum misceatur. Per hoc enim et anime edificantur ad bonum, et fabule [non necessarie, orig.] recenseri prohibetur.



CAP. 261.---De clericis inter epulas cantantibus. Ex concilio Carthaginensi, cap. 62.

 Clerici inter epulas cantantes ab officio detrahendi sunt.



CAP. 262.---De clericis scurrilibus. Ex eodem cap. 80 

 Si quis clericus aut  monachus scurrilia, iocularia, risumque mouentia uerba loquitur, acerrime corripiatur.



CAP. 263.---De eadem re. Ex Carthag. cap. 60.

Clericos scurriles et uerbis turpibus iocundatores ab officio detrahendos.



CAP. 264.---Ut clericus fideiussor non sit. De eodem cap. 70.

 Clericus fideiussionibus inseruiens abiiciatur.



CAP. 265.---Ne clericus comam uel barbam nutriat. Ex eodem cap. 44.

Clericus nec comam nec barbam nutriat.



CAP. 266.---Ne clericus per creaturam furet. Ex eodem cap. 71.

 Clericum per creaturam iurantem acerrime obiurgandum; si perstiterit in  uitio, excommunicandum.



CAP. 267.---De clericis adulatoribus. Ex eodem cap. 56.

 Clericus qui adulationibus et proditionibus uacare deprehenditur, degradetur ab officio.



CAP. 268.---Ne quis ex clero sine consensu episcopi ad imperatorem querimoniam deferat. Ex concilio Antiocheno, cap. 11

 Si quis episcopus aut presbyter, aut quilibet regule subiectus Ecclesie, preter consilium et litteras episcoporum prouincie et precipue metropolitani, adierit imperatorem, hunc reprobari, et abiici oportere non solum  a communione, uerum et ab honore cuius particeps uidetur existere: quia uenerandi principis auribus molestiam tentauit inferre contra leges Ecclesie. Si igitur adire principem necessaria causa deposcit, hoc agatur cum tractatu et consilio metropolitani et et ceterorum episcoporum qui in eadem prouincia commorantur, qui etiam proficiscentem suis prosequantur epistolis.



CAP. 269.---Ut nullus ex clero se proclamet in synodo nisi scriptis. Ex concilio apud sanctum Medardum, cap. 8 .

Hincmarus archiepiscopus Remorum suis accusatoribus dixit: Que est uestra petitio, fratres? Misericordiam, inquiunt, petimus nobis a uestra paternitate impendi de ministratione ordinum ecclesiasticorum,  ad quos a domino Ebbone quondam prouecti, a uestra auctoritate suspensi sumus. Hincmarus archiepiscopus dixit: Habetis libellum reclamationis siue postulationis, sicut ecclesiastica se habet traditio? Illi autem responderunt se pre manibus nullum habere libellum. Hincmarus archiepiscopus dixit: Legum ecclesiasticarum consuetudo et auctoritas talis est, in causis gestorum, semper scripturam requirant, adeo ut qui ad sacrum fontem accedit, suum dare nomen precipiatur, et qui ad summum sacerdotium prouehitur, decreto manibus omnium roborato eligitur. Ordinatus autem a suis ordinatoribus litteras accipere iubetur. Qui etiam ab ecclesiastica societate quolibet excessu discinditur, libellari inscriptione recipitur aut deiicitur. Sed  qui accusatur, uel aut recipitur qui excommunicatur, seu reconciliatur, per scripturam accusari uel reconciliari iubetur. Et sic in ceteris huiusmodi in tantum scriptura deposcitur, ut sicut beatus Gregorius  in commonitorio ad Ioannem defensorem ex Romanis legibus sumens  scribit: Sententia que sine scriptura [scripto] profertur nec nomen sententie habere non meretur. Quapropter fratres et filii, oportet uos secundum ecclesiasticam auctoritatem reclamationem uestram libelli serie allegare, eamque manibus uestris roboratam, synodo sacre porrigere, ut conuenienter et canonice uobis ualeat responderi. Et tunc ipsi fratres libellum conscribentes, eique sua nomina subscribentes, porrexerunt  Hincmaro archiepiscopo, qui tunc una cum Wenilone Senonensi [Muclone Senensi] archiepiscopo, et Amalrico [Almarico] Turonensi eque archiepiscopo, sub presentia gloriosi regis Caroli synodo presidebat.



CAP. 270.---Ne presbyteri relictis pareciis suis ad alias migrent, nisi certis de causis. Ex concilio Cabilonensi, cap. 41.

Presbyter proprio loco dimisso ad alium migrans nequaquam recipiatur, nisi sue migrationis causam dixerit, et se innocenter uixisse in parecia in qua ordinatus est sub testibus probauerit. Litteras etiam habebit, in quibus sint nomina episcopi et ciuitatis plumbo impressa. Quibus cognitis, et talibus inuentis, quibus fides adhiberi possit, recipiatur.



CAP. 271.---Ut accusatores clericorum si unum de obiectis probare non potuerint, ad cetera non admittantur. Ex concilio Africano. cap. 7. .

 Item placuit ut quotiescunque clericis ab accusatoribus multa crimina obiiciuntur, et unum ex ipsis de quo prius egerint probare non ualuerint, ad cetera non admittantur.



CAP. 272.---Quomodo episcopi, uel presbyteri de obiecto crimine se expurgare debeant. Ex concilio Wormatiensi, cap. 8 .

 Si episcopo aut presbytero causa criminalis, hoc est homicidium, adulterium, furtum et maleficium imputatum fuerit, pro singulis missam tractare [celebrare] debet, et secretam publice dicere, et communicare, et de singulis  sibi imputatis innocentem se ostendere. Quod si non fecerit, quinquennio a liminibus ecclesie extraneus habeatur.



CAP. 273.---Ut clerici alienis iudicibus non constringantur. Ex decretis Adriani pape, c. 38 .

In clericorum causa huiusmodi forma seruetur, ut nequaquam eos sententia non a suo iudice data constringat.



CAP. 274.---Ut uerberibus publice castigatus in exsilium deputetur, qui alii crimen iniuste intenderit quod non probauerit. Ex registro Gregorii ad Anthemium subdiaconum Campanie, cap. 201 .

Cum fortius punienda sint crimina que insentibus maxime sacratis ordinibus ingeruntur, quam  sitis culpabiles omnes qui in causa Ioannis diaconi resedistis, attendite, ut Hilarium [Hilarum] criminatorem ipsius nulla ex diffinitione uestra pena ueniens castigaret. Nec illud ad excusationem uestram esse credatis idoneum, quod uobis quasi iudicare uolentibus solus frater et cepiscopus noster Paschasius dicitur distulisse. Nam, si zelus in uobis rectitudinis uiguisset, facilius uni a multis rationabiliter suaderi quam multi ab uno poterant sine causa differri. Quia ergo tante nequitie malum sine digna non debet ultione transire, suprascriptum fratrem nostrum Paschasium uolumus admoneri, ut eumdem Hilarium prius subdiaconii, quo indignus fungitur, priuet officio, atque uerberibus publice castigatum, faciat in exsilium deportari, ut  unius pena multorum possit esse correctio.



CAP. 275.---Ne ecclesiastici, seculares potestates habere desiderent. Ex epistola Gregorii Secundino incluso directa.

Certum namque est non uos ante exercitui ducem preponere, nisi uobis labor eius fidesque complaceret, et nisi eum anteacte uite uirtus et sollicitudo aptum esse monstraret. Si uero non aliis nisi huiusmodi uiris committitur gubernandus exercitus, qualis dux esse debeat animarum, ex istius bone rei comparatione colligitur. Sed uerecundum nobis est dicere, et pudet, quia sacerdotes sibi ducatum arripiunt, qui exordium religiose militie non uiderunt.



CAP. 276.---Ut penam accusati suscipiat, qui non potest probare quod intendit. Ex concilio Bracarensi, c. 8 .


 Placuit ut, si quis aliquem clericorum in accusatione fornicationis impetit, secundum preceptum apostoli Pauli, duo uel tria testimonia requirantur ab illo . Quod si non potuerit datis testimoniis approbare quod dixit, accusationem [al. excommunicationem. Origin.] accusati accusator accipiat.



CAP. 277.---Ut sicut laici clericos in sua accusatione in secularibus non recipiunt, ita nec ipsi in eorum accusatione recipiant. Ex concilio Aurelianensi, c. 5.

Omnes episcopi in tertia sessione acclamauerunt: Sane dignum est ut sicut sacerdotes uel clericos in sua accusatione, uel secularibus iudiciis laici non  recipiunt, ita ipsi in sacerdotum uel clericorum accusationibus seu ecclesiasticis negotiis, nisi sponte collaudetur, non recipiantur. Quoniam inconueniens est ut hi qui hos respuunt, ab his recipiantur.



CAP. 278.---Ut testimonium laici contra clericos nemo recipiat. Ex concilio Triburiensi, cap. 4.

 Testimonium laici aduersus clericum nemo suscipiat.



CAP. 279.---De predicatione presbyterorum. Ex eodem concilio, cui interfuit Arnulfus rex.

Precipimus uobis ut unusquisque uestrum super duas seu tres hebdomadas diebus Dominicis seu festiuitatibus sanctorum, populum sibi commissum, doctrinis salutiferis ex sacra Scriptura sumptis, in ecclesia sibi commissa, post euangelium perlectum,  instruere studeat, et iubeat illis, ut nullus de ecclesia exeat antequam a presbytero siue a diacono ultima laus, id est Benedicamus Domino, aut Ite missa est pronuntietur.



CAP. 280.---De ordinatis, quot testibus discuti debeant, si accusati fuerint. Ex concilio Carthaginensi, c. 20 .

 Si qui presbyteri uel diaconi fuerint accusati, adiuncto sibi ex uicinis locis episcopus proprius legitimo numero collegarum, quos ab eodem accusati petierint, id est una secum in presbyteri nomine sex, in diaconi tribus, ipsorum causas discutiat, eadem dierum et dilationum, et a communione remotionum, et discussione personarum, inter accusatores et eos qui  accusantur forma seruata. Reliquorum autem clericorum causas etiam solus episcopus loci agnoscat et finiat.



CAP. 281.---Substantia defuncti sacerdotis cuius esse debeat. Ex concilio Triburiensi, cap 23 cui interfuit Arnulfus rex.

Sancto concilio allatum est quod quidam laici improbe agant contra presbyteros suos, ita ut de morientium presbyterorum substantia partes sibi uindicent, sicut de propriis seruis. Interdicimus itaque canonica auctoritate, ne hoc ulterius fiat, sed, sicuti liberi facti sunt ad suscipiendum gradum et agendum diuinum officium, ita nichil ab eis exigatur, preter diuinum officium. De peculiari uero sacerdotum nichil sibi usurpent, sed totum diuidatur  in quatuor partes: una episcopo, alia altari, tertia pauperibus, quarta parentibus. Et si non sunt idonei parentes, episcopus eam recipiat, et in usum Ecclesie diligenter distribuat. Et si quis contra hoc facere presumpserit, anathematizetur.



CAP. 282.---De clericis qui sine testamento discesserunt. Ex eodem conc., c. 14.

Si quicunque ex gradu ecclesiastico sine testamento et cognitione decesserit, hereditas eius ad Ecclesiam ubi seruiuit deuoluatur. Similiter et de sanctimonialibus.



CAP. 283.---De clericis qui loicalibus uestimentis induuntur. Ex eodem concilio, c. 27.

Ut laicalibus uestimentis clerici non utantur, id est mantello uel coto, siue cappa, nec pretiosiset  ineptis calciamentis, et aliis nouitatum uanitatibus, sed religioso et decenti habitu induti incedant.



CAP. 284.---De eadem re. Ex concilio Carthaginensi, cap. 44 .

 Clericus professionem suam etiam habitu et incessu probet, et ideo nec in uestibus, nec calciamentis decorem querat.



CAP. 285.---De clericis qui otiose in nundinis deambulant. Ex eodem concilio, cap. 48 .

Clericus qui pro commodo aliquo in nundinis [qui non pro emendo aliquid in n. orig.], uel in foro deambulat, ab officio suo degradetur.



CAP. 286.---Ut nullus ex clero arma militaria portet. Ex concilio Meldensi, cap. 18 .

  Quicunque ex clero esse uidentur, arma militaria non sumant, nec armati incedant, sed professionis sue uocabulum religiosis moribus et religioso habitu prebeant. Quod si contempserint, tanquam sacrorum canonum contemptores et ecclesiastice sanctitatis profanatores, proprii gradus amissione multentur, quia non possunt simul Deo et seculo militare.



CAP. 287.---De eadem re. Ex concilio Aurelianensi, cap. 9.

Omnimodis dicendum est presbyteris et diaconibus ut arma non portent, sed magis confidant in defensione Dei quam in armis.



CAP. 288.---Ne ecclesiastice persone canes aut accipitres habeant. Ex concilio Meldensi, cap. 8.

 Episcopum,  presbyterum, aut diaconum canes ad uenandum, aut accipitres, aut huiusmodi res habere non licet. Quod si quis talium personarum in hac uoluntate sepius detectus fuerit, si episcopus est, tribus mensibus a communione suspendatur; presbyter duobus mensibus; diaconus uero ab omni officio et communione suspendatur.



CAP. 289.---De eadem re. Ex concilio Aurelianensi, cap. 3.

 Omnibus seruis Dei uenationes, et siluaticas uagationes cum canibus, et ut accipitres et falcones non habeant interdicimus.



CAP. 290.---Ut clericos discordantes episcopus sua potestate conciliet. Ex concilio Africano, cap. 59 .

  Discordantes clericos, episcopus uel ratione uel potestate ad concordiam trahat, inobedientes synodus per audientiam damnet.



CAP. 291.---De clericis qui proruperint in mutuam cedem. Ex concilio Hilerdensi, cap. 6 .

Si qui clerici in mutuam cedem proruperint, prout dignitas officiorum in tali excessu contumeliam pertulerit, a pontifice districtius uindicetur.



CAP. 292.---De eadem re. Ex eodem, cap. 7 .

Frater in fratrem si ausus fuerit manum mittere, legitimam disciplinam accipiat.



CAP. 293.---Quod septem diaconi sufficiant in unaquaque Ecclesia. Ex epistola Fabiani pape, cap. 2 .


Septem ergo diaconi sunt in urbe Roma per septem regiones ciuitatis, sicut a Patribus accepimus, qui per singulas hebdomadas et Dominicos dies atque festiuitatum solemnia, cum subdiaconibus et acolytis ac sequentium ordinum ministris, iniuncta sibi obseruent ministeria, et parati omni hora diuinum officium sint, et quidquid eis iniungitur peragendum. Similiter et uobis, prout opportunum fuerit, per singulas ciuitates est faciendum ut diuinum absque ulla mora aut negligentia studiose ac solemniter agatur officium.



CAP. 294.---De eadem re. Ex concilio Neocesariensi, cap. 14

. Diaconi septem esse  debent iuxta regulam, licet et ualde magna sit ciuitas. Idipsum autem et Actuum apostolorum liber insinuat .



CAP. 295.---Item de eadem re. Ex concilio episcoporum qui in Ancyra et Cesarea conuenerunt, cap. 9.

Diaconi septem esse debent secundum regulam, quauis magna sit ciuitas; cui regule auctoritas erit liber Actuum apostolorum .



CAP. 296.---Ut diaconi coram presbyteris non sedeant. Ex concilio Laodicensi, cap. 20 (et conc. Agathen., c. 65.

 Quod non oporteat diaconum coram presbytero sedere, sed iussione presbyteri sedeat. Similiter autem diaconis honor habeatur ab obsequentibus, id est a subdiaconis, et  omnibus clericis.



CAP. 297.---Ne diaconi presbyteris se anteponant. Ex concilio Toletano, cap. 30 .

 Nonnulli diaconi in tantam erumpunt superbiam, ut sese presbyteris anteponant, atque in primo choro ipsi priores stare presumant, presbyteris in secundo choro constitutis. Ergo ut sublimiores sibi presbyteros agnoscant, tam hi quam illi in utroque choro consistant.



CAP. 298.---Ut exorciste energumenis manus imponant. Ex concilio Carthaginensi, cap. 20 .

 Omni die exorciste energumenis manus imponant.



CAP. 299.---De honore uniuersis ordinibus competente. Ex decretis S. Syluestri pape, cap. 4.


Ita fratres iubet auctoritas diuina et affirmat ut a subdiacono usque ad lectorem omnes subditi sint diacono. Cardinali urbis Rome in Ecclesia honorem representantes tantum. Pontifici uero presbyter diaconus, subdiaconus acolytus, exorcista, lector, abbas, monachus in omni loco representent obsequium, siue in publico siue in gremio ecclesie.



CAP. 300.---De sacerdotibus qui ministerium suum adimplere nesciunt, nec discere uolunt. Ex concilio Aurelianensi, cap. 6.

Sacerdotes qui rite non sapiunt adimplere ministerium suum, nec discere iuxta preceptum episcoporum suorum, pro uiribus satagunt, et contemptores canonum existunt, ab officio proprio sunt  submouendi, quosque hec pleniter emendata habeant.



CAP. 301.---Ut clerici non reputentur qui sub nullius episcopi disciplina inueniuntur. Ex concilio Parisiensi, c. 10.

 Nulla ratione clerici aut sacerdotes habendi sunt, qui sub nullius episcopi disciplina et prouidentia gubernantur. Tales enim acephalos, id est sine capite, prisca Ecclesie consuetudo nominauit.



CAP. 302.---Ut clerici liberi facti a dominis suis, eos honorent et canonice seruiant. Ex concilio apud Altheim [Alteum] habito, c. 38.

Nullus clericus ad gradum presbyterii promoueatur, nisi ut scriptum in canonibus habetur: Si enim propter Dei dilectionem quis de seruis suis quem  quam elegerit. et docuerit litteras, et libertati condonauerit, et per intercessionem erga episcopum presbyterum effecerit, ille autem postea in superbiam elatus, missam dominis suis et canonicas horas seruare et psallere renuerit, et eis iuste obedire, dicens se liberum esse, noluerit, et quasi libere cuius uult homo fiat, hec sancta synodus anathematizat, et illum a sancta communione arceri iudicat, donec resipiscat et domino suo obediat secundum canonica precepta. Si autem obstinato animo et hec contempserit, accusetur apud episcopum qui eum ordinauit, et degradetur, et fiat seruus illius, id est domini sui, sicut natus fuerat. Quisquis uero talem secum habuerit, posteaquam rem illius predictam audierit, et domino suo non reddiderit, uel a se proiecerit  siue episcopus, siue comes, siue clericus, siue laicus anathematis illius societate nodatus penam excommunicationis luat.



CAP. 303.---De illis qui fugam fratris celauerint. Ex dictis Basilii.

Si quis eum qui districtionem ecclesiasticam non ferens, fugam meditari, cognouerit; si non statim prodiderit, proditionis illius participem se esse non dubitet, et tandiu a conuentu fratrum est sequestrandus, quandiu ille ualeat reuocari.



CAP. 304.---De illis qui presbyteros suos male tractauerint. Ex concilio apud Aruernas, c. 7.

Si quis presbyterum proprium inhonorat, aut uerbo, aut facto contumeliam fecit, tandiu a liminibus ecclesie arceatur, quousque per condignam penitentiam  satisfaciat. Ait enim Apostolus: presbyteri qui bene presunt duplici honore digni habeantur . Item alibi dicit: Obedite prepositis uestris, et subiecti estote eis . Et cetera.



CAP. 305.---Ut nomen pape in ecclesiis sanctis recitetur. Ex concilio uasensi II, cap. 4 .

Et hoc iustum uisum est nobis, ut nomen domini pape quicunque sedi apostolice prefuerit in uestris ecclesiis recitetur [nostris orig.]



CAP. 306.---Ut presbyteri et diaconi in uillis habitantes summas festiuitates in ciuitatibus celebrent. Ex concilio Aruernensi, c. 14.

Si quis presbyter aut diaconus, qui non in ciuitate canonicus esse dignoscitur, sed in uillis habitans in oratoriis officio sancto deseruiens, celebrat  diuina myteria, festiuitates precipuas, Domini Natalem, Pascha, Pentecosten, et si que principales sunt festiuitates relique, dehinc ne faciat commonemus, et nusquam alibi, nisi cum episcopo suo in ciuitate festiuitates supradictas celebret. Quicunque sunt ciues laici natu maiores, pari modo in urbibus ad pontifices suos in predictis festiuitatibus ueniant, et ibi diuina mysteria celebriter audiant. Quod si qui improba temeritate hec contempserint, a communione pellantur.



CAP. 307.---Ut presbyteris potestas predicandi in suis plebibus concedatur. Ex concilio uasensi II, cap. 2 .

Hoc etiam pro edificatione omnium Ecclesiarum, et pro utilitate totius populi nobis placuit, ut non  solum in ciuitatibus, sed etiam in omnibus pareciis uerbum faciendi daremus presbyteris potestatem, ita ut si presbyter aliqua infirmitate prohibente per seipsum non potuerit predicare, sanctorum Patrum homilie a diaconibus probatis [prob. deest in orig.] recitentur.



CAP. 308.---De clericis qui in rixa interficiuntur. Ex concilio Triburiensi, c. 50, cui interfuit Arnulphus rex.

 Quicunque clericus aut in bello, aut in rixa, aut gentilium ludis mortuus fuerit, neque oblatione pro eo postuletur, sed in manus incidat iudicis. Sepultura tamen non priuetur.



CAP. 309.---De presbyteris qui capitali crimine accusati excusare se non possunt. Ex eodem concilio, c. 6 .


De presbyteris qui de crimine fornicationis siue aliquo capitali flagitio accusantur, et non habent collegas cum quibus se excusare [al. expurgare] possint, aut si forte lapsi fuerint, quomodo satisfaciant. In quorum iudicio neque ad dexteram neque ad sinistram declinandum est, sed recta uia gradiendum.  In concilio namque Neocesariensi capitulo primo scriptum est: Presbyter si uxorem acceperit, deponatur ab ordine; si uero fornicatus fuerit aut adulterium perpetrauerit, amplius pelli debet, et ad penitentiam redigi.



CAP. 310.---Ut uiri ueraces et Deum timentes in ciuitatibus et uicis constituantur. Ex concilio Rothomagensi, c. 9.

 Ut populus admoneatur ut in Dominicis et festis diebus omnes ad uesperas et nocturnas uigilias, et ad missam omnimodo occurrant, et ut decani in ciuitatibus et in uicis publicis uiri ueraces et Deum timentes constituantur, qui desides et negligentes commoneant, ut ad Dei seruitium absque occasione properent, et ut ipsi decani sacramento astringantur, ut nulla interueniente causa, scilicet aut amoris, aut timoris, aut propinquitatis, aut muneris, negligentes et transgressores reticeant, quin sacerdotibus proprias eorum culpas manifestent. Sacerdotum autem erit ita eorum uitia zelo et amore diuino cum debita disciplina corrigere, sicut ipsi nolunt pro aliorum erratis sententiam iuste damnationis suscipere. Et ut dies festi a uespere usque ad uesperam absque  opere seruili cum debito honore celebrentur.



CAP. 311.---Ne aliquis clericorum in duabus Ecclesiis facile connumeretur, 7 synodi, cap. 15.

Clericus ab instanti tempore non connumeretur in duabus Ecclesiis. Negotiationis enim est hoc et turpis commodi proprium, et ab ecclesiastica consuetudine penitus alienum. Audiuimus enim ex ipsa Dominica uoce, quia, nemo potest duobus dominis seruire, aut enim unum odio habebit et alterum diliget, aut unum sustinebit et alterum contemnet . Unusquisque enim secundum apostolicam uocem quo uocatus est, in hoc debet manere , et in una locari Ecclesia. Que enim per turpe lucrum in ecclesiasticis rebus efficiuntur, aliena consistunt a Deo; ad uite uero huius necessitatem studia sunt  diuersa. Ex eis ergo qui uoluerit acquirat corporis opportuna. Ait enim Apostolus: Ad ea que mihi opus erant, et his qui mecum sunt ministrauerunt manus iste . Et hec quidem in hac seruanda urbe. Ceterum in uillis que foris sunt, propter inopiam hominum indulgeatur.



CAP. 312.---Ante discussionem non esse suscipiendos accusatores. Anacletus in tertio decretali suo .

(2, q. 7, c. Si qui sunt uituperatores. Si qui sunt uituperatores aut accusatores episcoporum uel reliquorum sacerdotum, non oportet eos a iudicibus Ecclesie audiri, antequam eorum discutiatur estimationis suspicio, uel opinio, qua intentione, qua fide, qua temeritate, qua uita, qua conscientia,  quoue merito, si pro Deo, aut pro uana gloria, aut inimicitia uel odio, uel cupiditate ista presumpserint, nec ne.



CAP. 313.---Clericos non esse accusandos a laicis. Telesphorus papa in primo decretali suo omnibus episcopis .

Sicut laici seculares homines nolunt clericos recipere in accusationibus et infamationibus suis, ita nec clerici debent eos recipere in pulsationibus suis, quoniam in omnibus discreta debet semper esse et segregata uita, et conuersatio clericorum ac secularium laicorum.



CAP. 314.---uulgus non esse recipiendum in accusatione sacerdotum. Paulo post in eodem decretali .

 Sacerdotes qui proprio  ore corpus Domini conficiunt, ab omnibus sunt obediendi [forte obaudiendi] et timendi, non dilacerandi aut detrahendi, quia a quibus se Domini populus benedici, saluari et instrui cupit, nullatenus eos debet arguere, nec uulgus in eorum accusationem suscipi. Populus enim ab eis docendus est et corripiendus, non ipsi ab eo, quia non est discipulus supra magistrum .  Dei ergo ordinationenem accusat, qui eos qui ab eo constituuntur sacerdotes accusat uel damnare cupit.



CAP. 315.---Accusatori non esse credendum qui absentem accusat. Ibidem post pauca .

Accusatores et accusationes, quas leges seculi non admittunt, et nos submouemus, et accusatori omnino non credi decernimus, qui absente aduersario  causam suggerit ante utriusque partis iustam discussionem. Nec hi qui non sunt idonei suscipiantur ad accusationem, et omnes qui aduersus Patres, id est sacerdotes [id est, sacerd. abest ab orig.] armantur, infames esse censemus. Patres enim omnes, id est sacerdotes, uenerandi sunt, non respuendi, aut accusandi uel insidiandi.



CAP. 316.---Finitiua tantum clericorum iudicia, deferenda ad apostolicam sedem. Eleutherus papa duodecimo loco succedens Petro in primo decretali suo, Ecclesiis Gallie .

De accusationibus ergo clericorum, de quibus consulti sumus, quia omnes eorum accusationes difficile est ad sedem apostolicam deferri, finitiua tantum episcoporum iudicia huc deferantur, ut huius  sancte auctoritate finiantur, sicut ab apostolis eorumque successoribus multorum consensu episcoporum, iam diffinitum est. Nec in eorum Ecclesiis alii aut preponantur, aut ordinentur, antequam hic eorum iuste terminentur negotia  Quoniam, quamuis liceat apud prouinciales et metropolitanos atque primates, eorum uentilare accusationes uel criminationes, non tamen licet diffinire secus quam predictum est. Reliquorum uero clericorum causas apud prouinciales et metropolitanos, et primates uentilare, et iuste finire licet. Iudicantem tamen oportet cuncta rimari, et ordinem rerum plena inquisitione discutere, interrogandi ac proponendi adiiciendique prebita patientia ab eo, ut ibi actio ambarum partium limitata sit pleniter.



CAP. 317.---Non esse iudicandum donec utrinque sit peroratum. Ibidem .


Nec litigantibus iudex prius sua uelit sententia obuiare, nisi quando ipsi iam peractis omnibus nichil habeant in questione quod proponant, et tandiu actio uentiletur, quosque ad rei ueritatem perueniatur. Frequenter interrogare oportet, ne aliquid pretermissum forte remaneat, quod adnecti conueniat.  Inducie enim non modice ad inquirendum dande sunt, ne aliquid prepropere agi a quacunque parte uideatur, quia per subreptionem multa proueniunt:  Nihil tamen absque legitimo et idoneo accusatore fiat. Nam et Dominus noster iehsu Christus Iudam esse furem sciebat, sed, quia non est accusatus,  ideo non est eiectus; et quidquid inter apostolos egit, pro dignitate minsterii, ratum mansit. Nam, si leges seculi accusatores requirunt, quanto magis ecclesiastice regule? Docent enim terrestria et humana que sint ecclesiastica atque celestia.



CAP. 318.---Intra prouinciam exercendas pulsati actiones. Ibidem .

 De accusatoribus uero comprouincialibus ita legitur esse statutum: Si quis super quibuslibet criminibus quemlibet clericum pulsandum crediderit, in prouincia, in qua consistit ille qui pulsatur, suas exerceat actiones, nec estimet eum alibi aut longius ad iudicum protrahendum. Illi uero qui pulsatus fuerit, si iudicem suspectum habuerit, liceat appellare.



CAP. 319.---Non esse iudicandum de absente. Item .


 Caueant etiam iudices Ecclesie, ne absente eo cuius causa uentilatur, sententiam proferant; quia irrita erit, imo et causam in synodo pro facto dabunt. Proditoris uero nec calumnia nec uox audiatur. Nemo enim debitorem amplius potest cognoscere, quam ille qui iniuriam eiusque sustinuit nequitiam.



CAP. 320.---Quod laici non debeant clericos accusare. Fabianus in secundo decretali suo orientalibus episcopis .

 Sicut sacerdotes uel clerici reliqui a secularium excludundur accusatione, ita illi ab istorum sunt excludendi et alienandi  criminatione. Et, sicut isti ab illis, ita et illi ab istis non recipiantur; quoniam, sicut Domini sacerdotum segregata debet esse conuersatio ab eorum conuersatione, ita et litigatio; quia seruum Dei non oportet litigare . Post pauca. Hec ideo premisimus ut cognoscatur ab his quibus incognitum est, quia et sacerdotes quos sibi Dominus de omnibus asciuit, et suos esse uoluit, non sunt leuiter tractandi, nec lacerandi, nec temere accusandi, aut reprehendendi, nisi a magistris suis; quoniam eorum causas sibi Dominus reseruare uoluit, et suo iudicio iudicari [uindicari].



CAP. 321.---De ordine cause, et numero personarum. Item .

 Nullus unquam presumat  accusator simul esse et iudex, et testis; quoniam in omni iudicio quatuor personas necesse est semper adesse, id est iudices electos, et accusatores, ac defensores, atque testes. Similiter statuentes apostolica auctoritate iubemus ne pastorem suum oues que ei commisse fuerint, nisi in fide errauerat, reprehendere audeant; quia facta prepositorum oris gladio ferienda non sunt, neque potest esse discipulus super magistrum .



CAP. 322.---Item non esse contradicendum auctoritati. Ibidem.

 Qui omnipotentem Deum metuit, nec contra Euangelium, nec contra apostolos, nec contra prophetas, uel sanctorum Patrum instituta aliquid agere ullo modo consentit.



CAP. 323.---De pulsatis ubi respondere debeant, ubi non. Idem in tertio decretali suo .


 Pulsatus, ante iudicem suum causam dicat, et ante non suum iucicem, pulsatus, si uoluerit, taceat: et ut pulsatis quoties appellauerint, inducie dentur.



CAP. 324.---De conuiciis pro accusatione non habendis. Idem .

 Si quis ergo iratus crimen aliquod cuilibet temere obiecerit, conuicium non est pro accusatione habendum; sed permisso tractandi spatio, id quod iratus dixit per Scripturam se probaturum esse fateatur: ut si forte resipiscens, que pro iracundia dixit, iterare aut scribere noluerit, non ut reus criminis  teneatur.  Omnis ergo qui crimen obiicit, scribat se probaturum. Reuera ibi semper causa agatur, ubi crimen admittitur. Et qui non probauerit quod obiecit, penam quam intulerit, in se patiatur.



CAP. 325.---De alieno iudicio Cornelius papa in secundo decretali suo Rufo episcopo .

Nullus sacerdotum causam suam alieno committat iudicio, nisi ad sedem apostolicam fuerit appellatum; sed unusquisque prouinciales iudices et notos habeat, nisi aliquam uim temerarie multitudinis illic tumuerit; aut infestos uel suspectos inibi iudices habuerit; pro quibus causis ad maioris auctoritatis iudices, et ad alias prouincias appellare et  uenire concessum est.  Omnia ergo que aduersus absentes in omni negotio aut loco aguntur, aut iudicantur, omnino uacuentur; quoniam absentem nullus addicit, nec ulla lex damnat.



CAP. 326.---Quod qui crimina intendunt per se accusare debeant. Lucius papa uigesimus primus a Petro, in primo decretali suo, omnibus episcopis tam Gallie quam Hispanie .

 Constitui placuit ut criminationes maiorum natu per alios non fiant, nisi per ipsos qui crimina intendunt, si tamen ipsi digni et irreprehensibiles apparuerint, et actis docuerint publicis omni se carere suspicione, atque inimicitia et irreprehensibilem fidem ac conuersationem  ducere.  Unde placuit ut a quibuscunque iudicibus ecclesiasticis ad alios iudices ecclesiasticos ubi maior est auctoritas, si fuerit prouocatum, audientia non negetur.



CAP. 327.---Que accusationes recipi non debeant Stephanus papa I, in secundo decretali suo .

 Accusatores, et accusationes quas seculi leges non recipiunt, et antecessores nostri prohibuerunt, et nos submouemus. Nullus enim alienigena aut accusator eorum fiat, aut iudex. Item.  Repellantur habitantes cum immicis et omnes laici quia infestationem blasphemie affectio inimicitie incitare solet. Nec illi in uestra suscipiendi sunt accusatione, qui uos in sua nolunt recipere infamatione  Nullus enim anathematizatos suscipiat,  nec a quoquam credantur, que ab eis uel dicuntur uel conscribuntur. Eos dico anathematizatos esse, quos episcopi suis scriptis anathematizauerunt, aut eorum statuta anathematizant.



CAP. 328.---Quod per scriptum nullus sit accusandus. Idem. .

 Per scripta enim nullius accusatio suscipiatur, sed propria uoce, si legitima et condigna accusatoris persona fuerit, presente uidelicet eo quem accusare desiderat, quia nullus absens aut accusari potest. aut accusare.



CAP. 329.---De incertis iudiciis. Felix papa I, Xu a Petro, in primo decretali suo, Paterno cepiscopo.

 In re dubia certa non iudicetur sententia, nec ullum iudicium nisi  ordinabiliter habitum teneatur. Si quis super qui buslibet criminibus clericum pulsandum crediderit, in prouincia in qua consistit ille qui pulsatur, suas exerat [al. exerceat] actiones, nec estimet eum accusator alibi aut longius pertrahendum ad iudicium.



CAP. 330.---De appellatione eius qui iudices suspectos habet. Idem .

Ille uero qui pulsatus fuerit, si iudices suspectos habuerit, licet appellare primates.



CAP. 331.---Item de eodem, et que accusationes non sint recipiende. Idem episcopis Gallie in secundo decretali suo.

 Infamis enim persona nec procurator potest esse, nec cognitor.  Absente uero aduersario non audiatur accusator, nec sententia absente parte alia a iudice dicta ullam obtinebit firmitatem. Neque absens per alium accusare aut accusari potest, nec affinis testis admittatur. Neminem ergo exhiberi de prouincia ad prouinciam, uel ad comitatum oportet, nisi ad relationem iudicis ad quem fuerit appellatum, id est ut actor semper rei forum sequatur. Si quis autem iudicem aduersum sibi senserit, uocem appellationis exhibeat, quam nulli oportet negari.  Peregrina uero iudicia generali sanctione prohibemus, quia indignum est ut ab externis iudicetur, qui comprouinciales et a se electos debet habere iudices.



CAP. 332.---De ordine accusationis, et uinculo inscriptionis Eutychianus papa episcopis per Siciliam .


Accusationis ordinem talem et didicimus, et seruari iubemus, id est si quis clericorum in crimine impetitur, non statim reus estimetur qui accusari potuit, ne suspectam innocentiam faciamus.  Sed quisquis ille est, qui crimen intendit in iudicium ueniat, nomen rei indicet, uinculum inscriptionis arripiat, custodiat similitudinem, habita tamen dignitatis estimatione potiatur. Nec fore [patiatur, ne forte, orig.] nouerit sibi licentiam mentiendi, cum calumniantes ad uindictam poscat similitudo supplicii.



CAP. 333.---Qui non sint admittendi, ad accusationem. Idem .

 Heretici omnes, et suspecti, et excommunicati, homicide quoque atque malefacti, fures, sacrilegi, raptores, uenefici, adulteri, et qui raptum fecerint, uel falsum testimonium dixerint, seu qui sortilegos magosque consuluerint [concurrerint, orig.], nullatenus ad accusationem sunt admittendi. Nulli infami unquam, aut sacrilego de quocunque negotio liceat aduersus religiosum Christianum, quamuis humilis seruilisque persona sit, testimonium dicere, nec de qualibet ratione, uel inscriptione Christianum impetere.



CAP. 334.---Sub quot testibus cuiusque ordinis accusatio fieri debeat. Ex synodalibus gestis Syluestri pape.

 Presbyter autem cardinalis nisi in quadraginta quatuor testibus non damnabitur. Diaconus cardinalis constitutus urbis Rome, nisi in XXXuI non condemnabitur. Subdiaconus, acolythus, exorcista, lector, ostiarius, nisi  in septem testibus non condemnabitur. Testes autem et accusatores, sine aliqua sint infamia, uxores, et filios habentes, et omnino Christum timentes [predicantes]. Testimonium clerici aduersus laicum nemo recipiat. Nemo enim clericum quemlibet in publico examinare presumat, nisi in ecclesia. Nemo enim clericus, uel diaconus, aut presbyter propter quamlibet causam intret in curiam, nec ante iudicem cinctum causam dicere presumat, quoniam omnis curia, a cruore dicitur et immolatione simulacrorum.  Et si quis clericus accusans clericum in curiam introierit, anathema suscipiat.



CAP. 335.---De petendis induciis Felix papa in primo decretali suo Anastasio et Aegyptiis, c. 14 .

Cum ad iudicium quis uenerit, si uoluerit et necesse fuerit, inducie ei petenti a Patribus constitute absque impedimento concedantur, et iudices a se electi tribuantur, ut in loco unde est ille qui accusatur, aut, si ibi aliquam temerarie multitudinis uim metuerit, locum eligat sibi congruum, quo absque timore suos, si necessitas exposcerit, testes habere, et absque impedimento suam canonice sententiam finire ualeat, quia multa per subreptionem euenire solent.



CAP. 336.---De differentia ecclesiastice et secularis cause. Idem, c. 17 .


 Non ita in ecclesiasticis agendum negotiis est, sicut in secularibus. Nam in secularibus, postquam legibus uocatus quis uenerit, et in foro decertare ceperit aliquis, non licet ante peractam causam recedere. In ecclesiasticis uero dicta causa recedere licet, si necesse fuerit, aut si pregrauari uiderit.



CAP. 337.---De non permiscendis personis cause. Ex epistola decretali Damasi pape ad Stephanum archiepisc. Mauritanie .

 Nullus introducatur personaliter , sed accusatores et accusati equa audiantur ratione, iuxta quod gestorum  ordo exigit. Accusatores uero et iudices non iidem sint, sed per se accusatores, per se iudices, per se testes, per se accusati, unusquisque in suo ordinabiliter ordine. Nam inscriptio primo semper fiat, ut talionem calumniator recipiat, quia ante inscriptionem nemo debet iudicari uel damnari, cum et seculi leges hec eadem retineant.



CAP. 338.---De Maximo episcopo. Ex epistola Bonifacii pape ad episcopos Gallie, cap. 15 .

 Bonifacius episcopis Gallie. Decreuimus uestram debere intra prouinciam esse iudicium, et congregari synodum ante diem Kalendarum Nouembrium, ut, si adesse uoluerit, Maximus presens, si confidit, ad obiecta respondeat. Si  uero adesse neglexerit, dilationem sententie de absentia non lucretur. Nam manifestum est confiteri eum de crimine, qui indulto et toties delegato iudicio, purgandi se occasione non utitur.



CAP. 339.---De abiiciendis familiaribus inimicis. Leo papa Anatolio episcopo .

 Illud sane mihi plurimum displicere significo, quod inter ditionis tue clericos [iurisdictionis tue clerici] quidam esse dicuntur, qui aduersariorum conueniant [conniueant] prauitati, et uesanie [ire] uasis misericordie uasa misceantur: quibus inuestigandis et seueritate congrua cercendis debet diligentia tua uigilanter insistere, ita ut his quibus prodesse non potuerit correctio, non parcat abscissio. Oportet enim nos  euangelici meminisse mandati, quo ab ipsa ueritate precipitur, ut si nos oculus, aut pes, aut dextera scandalizauerit manus, a compage corporis auferatur, quia melius sit his in Ecclesia [seculo] carere membris quam cum ipsis in eterna ire supplicia . Nam superfluo extra Ecclesiam positis resistimus, si ab his qui intus sunt, in eis quos decipiunt, uulneramur. Abiicienda prorsus pestifera hec a sacerdotali uigore patientia est, que sibimet peccatis aliorum parcendo non parcit.



CAP. 340.---Episcopum accusatum non esse deserendum a suis ante finem cause. In quinta synodo Symmachi pape .

 Nonne directa sunt uerba canonum, quicunque clericorum ab episcopo  suo ante sententie tempus pro dubia suspicione discesserit, manifestam eum manere censuram?



CAP. 341.---De eodem in eadem .

Lex ecclesiastica pontificem ab aliis accusatum, priusquam sub luce obiecta constiterint, exigit non relinqui.



CAP. 342.---De depositione eius qui archidiaconatum alterius inuaserat. Gregorius natali episcopo Salonitano .

 Eum qui contra iustitie regulam in archidiaconatum alterius se prouehi consensit, ab eiusdem archidiaconatus honore deponimus. Qui si ulterius in loco eodem ministrare presumpserit, se participatione communionis sacre nouerit esse priuatum.



CAP. 343.---Quod nullam uim habeant iniusta iudicia. Ioanni. defensori Gregorius, c. 40 .


 Quod quidam frater de falsis se capitulis accusatum, neque aliquid ordinabiliter factum, sed iniuste se asserit condemnatum, diligenter querendum est, primo, si iudicium ordinabiliter est habitum, si alii accusatores, alii testes fuerint; deinde causarum qualitas, si digna exsilio uel depositione fuit, si eo presente sub iureiurando contra eum testimonium dictum est, si scriptis actum est, si ipse licentiam respondendi ac defendendi se habuit. Sed et de personis accusantium ac testificantium subtiliter querendum est cuius conditionis, cuiusue opinionis, et ne inopes sint, ne  forte aliquas contra prefatum pastorem inimicitias habuissent, utrum testimonium ex auditu dixerint, aut certe specialiter se scire testati sunt, si scriptis iudicatum est, et partibus presentibus sententia recitata est. Quod si forte hec solemniter acta non sunt, neque causa probata est, que exsilio uel depositione digna sit, in Ecclesiam suam modis omnibus reuocetur.



CAP. 344.---Ut singulis personis singula Ecclesie tribuantur officia. Gregorius omnibus episcopis .

 Singula ecclesiastici iuris officia, singulis quibusque personis, singulatim debere committi iubemus. Neque enim uni quamlibet exercitate persone uno tempore duarum  rerum officia censemus committenda. Quia si totum corpus oculus, ubi auditus?  Sicut enim uarietas membrorum per diuersa officia et robur corporis seruat, et pulchritudinem representat, ita uarietas personarum nichilominus per officia distributa, et fortitudinem et uenustatem sancte Dei Ecclesie manifestat. Et sicut indecorum est ut in corpore humano alterutrum membrum alterius fungatur officio, ita nimirum noxium simulque turpissimum, si singula rerum ministeria, personis totidem non fuerint distributa.



CAP. 345.---Ubi fieri debeant ecclesiastica. Ex prima epistola Clementis .

 Si qui ex fratribus negotia habent inter se, apud cognitores seculi  non iudicentur, sed apud presbyteros ecclesie quidquid illud est dirimatur, et omnimodo obediant statutis eorum.



CAP. 346.---De abominabili crimine conspirationis. Calixtus in secunda epistola .

 Conspirationum uero crimina in uestris partibus uigere audiuimus, et plebes contra episcopos suos conspirare nobis mandatum est. Cuius criminis astutia non solum inter Christianos abominalis est, sed etiam inter ethnicos, et ab exteris legibus prohibita. Et idcirco huius criminis reos non solum ecclesiastice, sed etiam seculi damnant leges. Et non solum conspirantes, sed etiam consentientes eis. Antecessores uero nostri cum plurima turba episcoporum, quicunque  eorum in sacerdotali honore sunt positi, aut existunt clerici, honore quo utuntur carere preceperunt: ceteros uero communione priuari, et ab ecclesia extorres fieri iusserunt, omnesque simul utriusque ordinis uiros infames esse censuerunt: et non solum facientes, sed et eis consentientes.  Iustum est enim ut qui diuina contemnunt mandata, et inobedientes Patrum existunt iussionibus, seuerioribus corrigantur uindictis, quatenus timorem ceteri habeant talia committere, et Deus gaudeat fraternitate ac concordia, et cuncti sumant seueritatis ac bonitatis exemplum. Nam, si  ecclesiasticam sollicitudinem uigoremque negligimus, perdit desidia disciplinam, et animabus  fidelium profecto nocebitur.  Hi uero in nullius sunt accusatione recipiendi, nec eorum uel anathematizatorum uox, ullum nocere aut accusare potest.



CAP. 347.---De modo accusandi. Damasus in secunda epistola .

 Habetur quoque in decretis Patrum, sancitum non fore canonicum, quemquam sacerdotum iudicare uel damnare, antequam accusatores canonice examinatos presentes habeat, locumque defendendi accipiat, id est inducias ecclesiasticas ad abluenda crimina et cetera, nec extra propriam fiat prouinciam prima discussionis accusatio, sine apostolica preceptione, cui in omnibus causis debet reuerentia custodiri, quoniam et antiqua  docet hoc Patrum regula; in qua et imperialia pariter statuta concinunt.



CAP. 348.---De eadem re. Idem in epistola ultima .

 Qui alium accusare elegerit, presens per se et non per alium accuset, inscriptione uidelicet premissa. Neque ullus unquam iudicetur, antequam legitimos accusatores presentes habeat, locumque defendendi accipiat ad abluenda crimina.



CAP. 349.---De curialibus ad clerum non promouendis. Innocentibus uictricio Rothomagensi archiepiscopo .

 Preterea frequenter quidam ex fratribus uestris curiales, uel quibuslibet publicis functionibus occupatos, clericos  facere contendunt: quibus postea maior tristitia cum de reuocandis eis aliquid ab imperatore precipitur, quam gratia nascitur de adscito. Constat enim eos in ipsis muniis [mimis] uoluptates exhibere, quas a diabolo inuentas esse non dubium est, et ludorum aut numerum [mimorum] apparatibus aut preesse, aut forsitan interesse. Si certe in exemplum sollicitudo et tristitia fratrum, quam sepe pertulimus, imperatore presente, cum pro his sepius rogaremus, quam ipse nobiscum positus cognouisti, quibus non solum inferiores clerici ex curialibus, uerum etiam iam ex sacerdotio constituti, ingens molestia ut redderentur, instabat.



CAP. 350.---Quod id quod necessitas reperit pro remedio, cessante necessitate, debet utique cessare. Idem Rufo, et Eusebio Macedonibus episcopis .


 Sacerdotum summa deliberatio hec fuit, ut quos Bonosus ordinauerat, ne cum eodem remanerent, ac ne fieret non mediocre scandalum, ordinati reciperentur. uicimus  ambigua.  Iam ergo quod pro remedio ac necessitate temporis statutum est, constat primitus non fuisse, ac fuisse regulas ueteres quas ab apostolis aut apostolicis traditas Ecclesia Romana custodit, custodiendasque mandat his, qui eam audire consuerunt. Sed necessitas temporis id fieri magnopere postulabat. Ergo quod necessitas pro remedio reperit, cessante necessitate, debet utique cessare pariter  quod urgebat, quia alius est ordo legitimus, alia usurpatio, quam ad presens fieri tempus impellit. Sed canones apud Niceam constituti de Nouatianis fieri permiserunt. Prius ille canon a Patribus institutus ponendus est, ut possimus aduertere, uel quid, uel qualiter ab eisdem sensum sit uel preceptum.  De his, inquit, qui nominant seipsos catharos, id est mundos, et aliquando ueniunt ad catholicam Ecclesiam, placuit sancte et magne synodo ut accepta manus impositione, sic maneant in clero. Possumus uero dicere de solis hoc Nouatianis esse preceptum, nec ad aliarum hereseon clericos pertinere. Nam, si utique de omnibus ita definirent, addidissent a Nouatianis, aliisque hereticis  reuertentes debere in suum ordinem recipi. Quod ita non esse, etiam illud maxime quod de Paulianistis dictum est, poterit confirmare, a quibus uementes etiam baptizari precipiuntur. Nunquidnam cum de Paulianistis iubent, omnes qui ab hereticis reuertuntur, erunt hoc exemplo baptizandi? Quod cum nullus audeat facere, de ipsis tantum esse preceptum ratio ipsa demonstrat.



CAP. 351.---De his qui uirginitatis sponsionem irritam faciunt. Idem .

 Quotquot uirginitatem promittentes, irritam faciunt sponsionem, inter bigamos censeantur.



CAP. 352.---De peregre baptizatis. Ex concilio Eliberitano, cap. 24.

  Omnes qui peregre fuerint baptizati, eo quod eorum minime sit cognita uita, placuit ad clerum non esse promouendos in alienis prouinciis.



CAP. 353.---De seruis sine consensu dominorum ordinatis. Gelasius Martyrio et Iusto episcopis.

Actores siquidem illustris uiri filii nostri Amandiani grauiter conqueruntur homines, suo iuri deditos, alios adhuc clericos, alios iam diaconos ordinatos, cum non solum post modernum  huiusmodi personas suscipi non debere, uerum etiam, si qui forte in diuine cultum militie, ante fuerint ignorantia faciente suscepti, eliminare prorsus, et exutos  religioso priuilegio ad dominorum possessiones iusta debuerint admonitione compelli. Et ideo, fratres karissimi, eos quos supradicti uiri actores in clericatus officio monstrauerint attineri, discussos et obnoxios ac probatos custodito legum tramite sine intermissione restituite, ita ut si quis iam presbyter reperitur, in eodem gradu, peculii sola amissione permaneat. Diaconus uero aut uicarium prestet, aut si non habuerit, reddatur. Residua officia sciant neminem posse ab obnoxietate, si conuincitur, uindicari, quatenus ordine custodito nec dominorum iura, nec priuilegia ulla ratione turbentur.



CAP. 354.---De eadem re. Gelasius Herculentio. Stephano et Iusto episcopis.

Nuper etenim actores illustris femine Placidie  petitorii oblatione conquesti sunt, Sabinum Marcellianensis siue Cusilinatis urbis antistitem, Antiochum seruum iuris patrone sue absentis domine occasione captata, ad presbyterii honorem usque perductum, eiusque fratrem Leontium clericalis officii priuilegio decorasse. Et ideo, fratres karissimi, inter supradictos actores, et eos qui conditionis extreme repetuntur, obiectam cognitionem uobis nostra auctoritate deputamus, ut, omni ueritate discussa, si reuera obiectam sibi maculam iustitie, refragationis non potuerit ratione diluere, Leontium clericum, quem gradus prefinitus legibus non defendit, ad sequendam cognitionis sue necessitatem modis omnibus redhibete. Antiochum uero,  quia per sacerdotium non iam potest retolli, si in suam Ecclesiam in hoc in quo est honore, desiderat collocare, non uelut redditum sibi, sed habeat pro ministeriorum celebratione susceptum.



CAP. 355.---De reuerentia exhibenda prius ordinatis. Nicolaus papa Micheli imperatori .

 Denique, si in Epistola ad Hebreos legitur, quod minor a maiore benedicatur , restat profecto ut exigente ratione etiam maledicatur. Si quidem hoc utique prenoscentes periculosa tempora, illi qui ante nos fuerunt prouidam in Ecclesiis consuetudinem tradiderunt, hodieque in Romana Ecclesia  impretermisse seruatur, ita ut nullus sacerdos maiori suo interueniente consacerdote cuilibet  rei benedicere nitatur. Sed et anterior stans ad pronuntiandum aliquam lectionem, benedictionem quidem postulat, sed ei quilibet inferior non audet benedicere. Cur hoc? Nunquid benedicere peccatum est? Absit! De maledicis enim, non benedicis dicit Apostolus: Quia regnum Dei non possidebunt . Sed per hoc innuitur quante censure freno inferiores quique ad suos iudicandos prepositos cercendi sunt, si his nec etiam benedicendi ius, illum penitus obtineant.



CAP. 356.---De puero sine propria uoluntate cucullato. Nicolaus papa I omnibus episcopis in regno Ludouici .

 Presens clericus nomine Lambertus, una cum patre suo nomine  Atho, quondam uidelicet comite, nunc autem clerico, ad limina apostolorum properans adiit presentiam nostram, asserens qualiter idem pater eius in laicali adhuc habitu [ordine orig.] in prediis propriis edificasset monasteria, duo uoluntatem gerens, ut post suum discessum presens filius eius Lambertus in locum ei succederet. Quem infra teneram etatem inter 8 et 11 annum constitutum, memoratus pater proprio arbitrio absque regulari institutione extra omnem uoluntatem illius cucullam induit. Igitur, post quoddam ipsius temporis spatium, ut ipse dicit, Salomon episcopus eum cum quibusdam aliis eidem Lamberto, absque patris oblatione uel abbatis percepta benedictione, monasticum  illum induere fecit habitum, ut fertur, inuitum, et sub hac occasione paterna seu materna hereditate a fratribus suis priuatum esse, atque contra omnem  uoluntatem suam quasi regularem illum monachum permanere uoluit. Super qua re diligenti cura inuestigantes, etiam sub adiuratione patrem ipsius si uerum diceret interrogauimus. Sed idem clericus Atho respondit se talem habuisse et habere uoluntatem, ut suus filius uerus monachus fuisset, et in locum ei successisset. Sed sub testificatione iureiurando firmabat, quod quando primitus ei cucullam induit, idem Lambertus semper restitit et nunquam se monachum fieri consensit, sed demum ab insequentibus monachico habitu uiolenter indutus fuerit, asserens quia nunquam regulam aliquando  promisit, neque ego pater eius palla altaris inuolutum [al. pallio alt. indutum] illum obtuli. neque a quocunque sacerdote uel abbate, ut mos deposcit, benedictione percepta regule unquam subactum fuisse monachum [se fieri monachum subiectum promisit]. Super his omnibus etiam protestatus est prefatus clericus Atho, quia si eo tempore tam dure obseruantie monasticam intellexisset regulam, nunquam eumdem filium suum Lambertum cegisset portare cucullam. Quapropter Psalmographi consulte uerba recolentes, quibus uoluntarie se Deo sacrificare pronuntiat , et uoluntaria oris sui beneplacita fieri in conspectu Dei obsecrat : presentem, ut dictum est, clericum nomine Lambertum minime debere  existimauimus sub tali uiolentia fieri monachum. Quod enim quis non elegit, nec optat, profecto non diligit. Quod autem non diligit, facile contemnit. Nullum quippe bonum, nisi uolontarium. Idcirco et Dominus non ferendam in uia uirgam , per quam uiolentia ulli inferatur, precepit. Quapropter consultius agitur, si piis suasionibus contemptum mundi, et amorem Dei predicando, quam uiolentiam inferendo ad celestem amorem illum accenderitis. Unde omnium uestrum caritati hanc nostri apostolatus mandare decreuimus epistolam, monentes atque precipientes, quatenus si ita est uerum, ut isti dicunt, nullus episcopus uel abbas seu monachorum reliquorum conuentus monasticis  illum regulis inuitum subiacere compellat; neque ullo modo fratres illius per hanc occasionem licentiam habeant paterna seu materna illum, quod absit hereditate priuare, sed usque dum diuina inspiratione compunctus propria uoluntate regulis se subdat, liceat illum a mundanis, et laicalibus remotum uagationibus uel negotiis inter religiosos et ecclesiasticos uiros in canonica degere uita. Non enim putamus, quod absit! religiosos canonicos a sanctorum monachorum uita et consortio seiunctos, quia unusquisque secundum Apostolum propriam mercedem accipiet secundum suum laborem .



CAP. 357.---Quod clericus a suo excommunicatus episcopo ab alio episcopo non est recipiendus. Ex concilio Sardicensi, cap, 16.

Osius episcopus dixit: Si hoc quoque omnibus  placet, ut siue diaconus, siue presbyter, siue quis clericorum ab episcopo suo fuerit communione priuatus, et ad alterum perrexerit episcopum, et scierit ille ad quem confugerit, eum ab episcopo suo fuisse abiectum, non oportet ut ei communionem indulgeat. Quod si fecerit, sciat se conuocatis episcopis causam esse dicturum. Uniuersi dixerunt: Hoc statutum et pacem seruabit, et concordiam custodiet.



CAP. 358.---Ut clerici episcopis suis subiecti sint. Ex concilio Chalcedonensi. cap. 8 .

 Clerici in pareciis [ptochiis orig.], et in monasteriis, aut martyriis constituti, sub potestate sint eius, qui in ea est ciuitate  episcopus, secundum traditionem sanctorum Patrum, nec per presumptionem recedant a suo episcopo. Eos uero qui ausi fuerint rescindere huiusmodi institutionem quocunque modo, uel si noluerint subiacere proprio episcopo, si quidem fuerint clerici personarum ordinatione, subiaceant condemnationibus canonum.



CAP. 359.---De eadem re. Ex eodem .

Clerici qui pauperum dispositioni uel monasteriorum uel martyriorum presunt, sub potestate singularum ciuitatum episcoporum, secundum sanctorum canonum traditionem perdurent, nec per suam temeritatem episcopi sui moderationem declinent. Qui autem huiusmodi dispositionem quolibet modo  subuertere ausi fuerint, et episcopo suo non obedierint, si quidem clerici fuerint, canonice damnationi subiaceant, si autem monachi aut laici sint, a communione suspendantur.



CAP. 360.---Quod non oporteat clericos, pretermisso episcopo, ad secularia iudicia commeare. Ex eodem conc., cap. 9.

 Si clericus aduersus clericum habeat negotium, non relinquat suum episcopum, et ad secularia iudicia concurrat; sed prius negotium agitetur apud proprium episcopum, uel certe . Si uero contra ipsius prouincie metropolitanum episcopum episcopus siue clericus habeat controuersiam, pergat ad ipsius diecesis primatem; aut certe ad Constantinopolitane regie ciuitatis sedem, ut eorum ibi proprium negotium exquiratur.



CAP. 361.---Quod minime liceat clericis transmigrare in aliam ciuitatem, nisi pro persecutione. Ex eodem concilio, cap. 20.

Clericos in singulis ecclesiis constitutos, sicut iam decreuimus, non licere in alterius ciuitatis ecclesiis ordinari, sed acquiescere in ea in qua ab initio ministrare meruerunt, exceptis illis qui proprias ciuitates perdiderunt, et ex necessitate ad alias ecclesias migrauerunt. Si uero quicunque episcopus  post definitionem istam ad alium episcopum pertinentem clericum susceperit, placuit sancte synodo et hunc qui suscipit, et eum qui susceptus est, tandiu excommunicatos manere quandiu ipse clericus ad propriam reuertatur ecclesiam.



CAP. 362.---Ut clerici publica iudicia non appellent. Ex concilio Carthaginensi III, cap. 9.

 De diuersis ordinibus Ecclesie seruientibus, ut si quis in causam criminis incurrerit, et abnuerit iudicium ecclesiasticum, debeat periclitari, ut et filii sacerdotum spectacula secularia non adeant. Item placuit ut quisquis episcoporum, presbyterorum et diaconorum, seu clericorum, cum in ecclesia ei crimen fuerit intentatum,  uel ciuilis causa fuerit commota, si derelicto ecclesiastico iudicio publicis iudiciis purgari uoluerit, etiam si pro ipso fuerit prolata sententia, locum suum amittat; et hoc in criminali actione [iudicio orig.]; in ciuili uero perdat quod euicit si locum suum obtinere maluerit [uoluerit orig.].



CAP. 363.---Quid agendum sit si prouocatum fuerit de ecclesiasticis, ad alios ecclesiasticos iudices. Ex eodem, cap. 10.

 Hoc etiam placuit ut a quibuscunque iudicibus ecclesiasticis ad alios iudices ecclesiasticos, ubi est maior auctoritas, fuerit prouocatum, non eis obsit quorum fuerit soluta sententia, si conuinci non potuerint, uel inimico animo iudicasse, uel aliqua cupidate aut gratia deprauatos  osse.  Sane si ex consensu partium iudices electi fuerint, etiam a pauciore numero quam constitutum est, non liceat prouocari.



CAP. 364.---Quid ad testimonium non sint admittendi. Ex concilio Carthaginensi uII, cap. 4.

 Testes autem ad testimonium non admittendos, qui nec ad accusationem admitti precepti sunt, uel etiam quos accusator de sua domo produxerit. Ad testimonium autem infra annos quatuordecim etatis sue non admittantur.



CAP. 365.---Quod electorum iudicum sententia sperni non debeat. Ex concilio Mileuitano II, cap. 24.

 A iudicibus autem quos communis consensus elegerit, non liceat prouocare. Et quisquis probatus fuerit pro contumacia [percont.,  orig.] nolle obtemperare iudicibus, cum hoc prime sedis episcopo fuerit probatum, det litteras, ut nullus ei communicet episcoporum, donec obtemperet.



CAP. 366.---De contumacibus clericis, et ad officium tardis. Ex conc. Agathensi, cap. 2.

 Contumaces uero clerici, prout dignitatis ordo permiserit, ab episcopis corrigantur. Et si qui prioris gradus elati superbia, communionem fortasse contempserint, aut ecclesiam frequentare, uel officium suum implere neglexerint, peregrina eis communio tribuatur, ita ut cum eos penitentia correxerit, rescripti in matricula gradum suum dignitatemque recipiant.



CAP. 367.---Ut clericus inconsulto episcopo suo ad secularem iudicem non pergat. Ex eodem concilio, cap. 32.


 Clericus nec quemquam presumat apud secularem iudicem, episcopo non permittente, pulsare; sed qui pulsatus fuerit non respondeat, nec proponat, nec adeat criminale negotium in iudicio seculari. Si quis uero secularium per calumniam ecclesiam aut clericum fatigare tentauerit, et uictus fuerit, ab ecclesie liminibus et catholicorum communione, nisi digne penituerit, arceatur.



CAP. 368.---Quod liceat presbytero uel diacono a communione suspenso, si necesse fuerit, baptizare. Ex concilio Aurelianensi, cap. 8 .

 Si diaconus uel presbyter  pro reatu suo se ab altaris communione, sub penitentis confessione submouerint, sic quoque si alii defuerint, et causa certe necessitatis exoritur, poscentem baptismum liceat baptizare.



CAP. 369.---Ut clerici si quid prestiterint sine usura recipiant. Ex concilio Tarraconensi, cap. 3 .

 Si quis clericus in necessitate solidum prestiterit, hoc de uino uel de frumento accipiat, quod mercandi causa tempore statuto decretum fuerit uenundari. Ceterum si speciem non habuerit necessariam, ipsum quod dedit sine ullo augmento recipiat.



CAP. 370.---Ut nullus clericorum seruum uel discipulum suum ab ecclesia extrahere audeat. Ex concilio Hilerdensi, cap. 8.

  Nullus clericorum seruum aut discipulum suum ad ecclesiam confugientem extrahere audeat, uel flagellare presumat. Quod si fecerit, donec digne peniteat, a loco cui honorem non dedit sequestretur [segregetur, orig.].



CAP. 371.---De clericis qui monachorum propositum appetunt. Ex concilio Toletano, cap. 54 .

 Clerici qui monachorum propositum appetunt, quia meliorem uitam sequi cupiunt, liberos eis ab episcopo in monasteriis largiri oportet ingressus, nec interdici propositum eorum, qui ad contemplationis desiderium transire nituntur.



CAP. 372.---Ne stipendia clericorum a iure alienentur ecclesiarum. Ex concilio Toletano uII, cap. 5.


 Sepe fit ut proprietati originis obsistat longinquitas temporis. Quapropter prouidentes decernimus, ut si quis clericorum stipendium de rebus ecclesie cuiuscunque episcopi percipit largitate, sub precarie nomine debeat professionem scribere, nec per retentionem diuturnam preiudicium afferat ecclesie, et quecunque in usu perceperit, debeat utiliter laborare, ut nec res diuini iuris uideantur aliqua occasione negligi, et subsidium ab ecclesia cui deseruiunt percipere possint clerici. Quod si quis eorum contempserit facere, ipse se stipendio suo uidebitur priuare.



CAP. 373.---Quod clericis seruis ecclesiarum dare debeant episcopi libertatem. Item ex concilio Toletano IX, cap. 9.


 Qui ex familiis ecclesie seruituri deuocantur in clerum, ab episcopis suis libertatis necesse est ut percipiant donum, et si honeste uite claruerint meritis, tunc demum maioribus fungantur officiis. Quos uero flagitiis ordinauerit incorrigibilis noxa, perpetua seruitus conditionis religet in catena.



CAP. 374.---De eunuchis qui ab aliis fiunt, uel qui sibi naturalia abscindunt. Ex decretis Martini pape, c. 215 .

 Si quis pro egritudine naturalia a medicis habuerit secta, similiter et qui a barbaris aut dominis stultis fuerint  castrati, et moribus digni fuerint uisi, hos canon admittit ad clericatus officium promoueri. Si quis autem sanus non per disciplinam religionis et abstinentie, sed per abscissionem plasmati a Deo corporis, existimans posse a se carnales concupiscentias amputari, castrauerit se, non eum admitti decernimus ad aliquod clericatus officium. Quod si iam ante fuerat promotus ad clerum, prohibitus a suo ministerio deponatur.



CAP. 375.---Quod non liceat diacono ante presbyterum sedere, cap. 40.

Non liceat ante presbyterum diacono sedere, nisi cum iussione presbyteri.



CAP. 376.---Ut ordinandus ad diaconatum matrimonio renuntiet, cap. 41 [cap. 39].

  Diaconus qui eligitur, si contestatus fuerit pro accipiendo matrimonio, et dixerit se non posse in castitate permanere, hic non ordinetur. Quod si in ordinatione tacuerit, et ordinatus fuerit, et postea matrimonium desiderauerit, alienus sit a ministerio, et uacet a clero.



CAP. 377.---Quod non liceat cuilibet uasa Dominica tangere. Ex eodem conc. cap. 42 .

 Non liceat quemlibet ministeria tangere, nisi subdiacono, aut acolyto in secretario uasa Dominica.



CAP. 378.---De tondenda coma clericorum et habitu ornato. Ex eodem conc. cap. 66.

 Non oportet clericos comam nutrire et sic ministrare, sed attenso capite patentibus auribus, et secundum Aaron talarem  tunicam [uestem, orig.] induere, ut sint in habitu ornato.



CAP. 379.---De non ordinandis inuitis uel deiiciendis immeritis. Gregorius papa Natali episcopo in primo libro registri .

 Gesta que nobis in concilii uestri confecta secretario direxisti, in quibus archidiaconus honoratus addicitur, plena esse cognouimus semine iurgiorum, cum uno eodemque tempore una persona nolens ad sacerdotii ordinem prouehitur, que tanquam immerita a diaconatus officio remouetur. Et sicut iustum est ut nemo crescere compellatur inuitus, ita censendum puto, similiter, ne quisquam insons ab ordinis sui ministerio deiiciatur iniuste.



CAP. 380.---Quid agendum sit de rebus lapsorum clericorum, Gregorius Petro subdiacono .


 De lapsis sacerdotibus, uel leuitis, uel quolibet ex clero, obseruare te uolumus. Ut in rebus eorum nulla contaminatione miscearis, sed pauperrima regularia monasteria require, que secundum Deum uiuere sciuntur [sciunt], et in eisdem monasteriis ad penitentiam lapsos trade, ut res lapsorum in eodem loco proficiant, in quo agere penitentiam traduntur, quatenus ipsi ex rebus eorum subsidium habeant, qui de correctione eorum sollicitudinem gerunt. Si uero parentes habent, res eorum legitimis parentibus dentur, ita tamen ut eorum stipendia qui in penitentiam dati fuerint, sufficienter  debeant procurari. Si qui uero ex familia ecclesiastica sacerdotes uel leuite, uel monachi, uel clerici, uel quilibet alii lapsi fuerint, dari eos in penitentiam uolumus, sed res eorum ecclesiastico iuri non subtrahi. Ad usum tamen suum accipiant unde ad penitentiam subsistant, ne si nudentur, locis in quibus damnati [dati, orig.] fuerint, onerosi sunt.



CAP. 381.---Que pena sequatur occulte infamantem. Gregorius clero et populo Rauenne in libro sexto registri .

Quia [quidam, orig.] maligni spiritus consilio repletus, contra Castorium notarium ac responsalem nostrum nocturno silentio in ciuitatis loco contestationem posuit in eius crimen loquentem, mihique etiam de facienda pace callide contradicentem, et  quia quisquis ueraciter loquitur, semetipsum innotescere non debet formidare, oportet ut publice exeat, et quecunque in contestatione sua loqui presumpsit, ostendat. Quod si non exierit, neque publice confessus fuerit, quisquis ille sit qui hoc agere presumpsit, uel consensum in tante iniquitatis consilio prebuit, ex Dei et Domini nostri Iesu Christi sententia [spiritu, orig.] definimus, ut sancti eius corporis et sanguinis participatione priuatus sit. Si uero, quia latet et quoniam nescitur, teneri a disciplina non ualet, si tanti mali conscius, et prohibitus, corpus et sanguinem Domini percipere presumit, anathematis ultione percussus ut fallax ac pestifer, a sancte Ecclesie corpore sit diuisus. Si quis autem fortasse talis est, quem nos huius facti  auctorem ac participem esse nescientes, ad eum bona optantes epistolas transmittamus, ipsa pro eo apud omnipotentem Deum deprecatio sit uacua. Sin autem in eadem ciuitate egressus ad publicum, potuerit docere que dixit, uel certe sciens se non posse quem scripsit ostendere, errorem suum fuerit aperte confessus, Dominici corporis et sanguinis participatione non sit priuatus, neque a sancte Ecclesie corpore alienus existat, quia nos apud omnipotentem Deum ex nostris quotidie culpis agnoscimus, ut quamuis seruato discipline moderamine, aliorum tamen erratibus parcamus.



CAP. 382.---De bigamis et concubinariis. Hieron. in epist. ad Oceanum .

 Nullo pacto digamos uel concubinarum catenis insertos decet subire ministerium. In Leuitico scriptum est, ac prefinitum quales eligi debeant sacerdotes. Sic habes: Et dixit Dominus ad Moysen: Sacerdos uxorem accipiat uirginem de semine patrum suorum; uiduam uero et destitutam, aut a uiuo marito derelictam non accipiat . Bene audiui precipiente Domino Moysi, quia nec uxor debet sacerdoti digama conuenire, ne honorem polluat sacerdotii. Sicut unius uxoris uirum, sic unius uiri mandat uxorem. Si ergo clericus monogamus fuerit, et uxor eius digama, noli eum ministerio applicare; digamam enim duxit uxorem. Hec Tito precepta Apostolus de ordinandis clericis dedit . Et quia liber finem exspectat, ad id redeamus  unde digressi sumus. Nec si due aut tres pariter Dei ancille morentur, solum ad ea decet ingredi sacerdotem. Si quis hec precepta non obseruauerit, hostis est anime sue. Quod si post nostra monita, agapetas aliquis clericus amplius quesierit amare quam Christum, secundum synodalem regulam conueniatur, et precepta Patrum in Nicea diffinita ei legantur. Iam uero si conuersus predicta reliquerit, consecuti sumus maximum lucrum. Alio iuin talis ab Ecclesia anathematizandus est. Germinant enim femine cum uiris habitantes spinas, et arcana mentium acuto mucrone percutiunt. Proh nefas! Dolor est dicere, sed preterire non decet, Christo iste uouerunt nubere, non clericis.



CAP. 383.---Ut Christiani scholastici solecismos quorumdam tolerent sacerdotum. Augustinus ex libro De catechizandis rudibus .


 Sedulo monendi sunt scholastici, ut humilitate induti Christiani discant non contemnere, quos cognouerint morum uitia quam uerborum amplius deuitare, et corde casto linguam exercitatam nec conferre audeant, quam etiam preferre consueuerant.  His enim maxime utile est nosse ita esse preponendas uerbis sententias, ut preponitur animus corpori. Ex quo fit ut ita malle debeant ueriores quam disertiores audire sermones, sicut malle debent prudentiores quam formosiores habere amicos. Nouerint etiam non esse uocem ad aures Dei, nisi amici affectum. Ita enim non irridebunt si aliquos antistites et ministros Ecclesie forte animaduerterint,  uel cum barbarismis et solecismis Deum inuocare, uel eadem uerba que pronuntiant non intelligere, perturbateque distinguere, non quia ista minime corrigenda sunt, ut populus ad id quod plane intelligit, dicat amen, sed tamen pie toleranda sunt ab eis qui didicerint, ut sono in foro, sic uoto in ecclesia benedici. Itaque forensis illa nonnunquam forte bona dictio, nunquam tamen benedictio dici potest.



CAP. 384.---Pro excessu correctionis non esse ueniam petendam a subditis. Augustinus De uita clericorum .

 Quando necessitas discipline moribus [minoribus, orig.] cercendis dicere uos dura uerba compellit, si etiam in ipsis modum  uos excessisse sentitis, non a uobis exigitur, ut a uobis subditis ueniam postuletis, ne apud eos quos oportet esse subiectos, dum nimium seruatur humilitas, regendi frangatur auctoritas. Sed tamen petenda est uenia ab omnium Domino, qui nouit eos quos plus iusto forte corripitis, quanta beneuolentia diligatis.



CAP. 385.---Cur permittuntur fungi officiis suis reuertentes ab heresi. Idem in epistola ad Bonifacium .

 Si, inquiunt, oportet, ut nos extra Ecclesiam et aduersus Ecclesiam fuisse peniteat, ut salui esse possimus, quomodo post istam penitentiam apud uos clerici uel etiam episcopi permanemus? Hoc non fieret, quoniam  reuera  fieri non deberet, nisi pacis ipsius compensatione sanaretur. Sed sibi hoc dicant et multo maxime humiliter doleant qui in tanta morte precisionis iacent, ut isto quodam uulnere matris catholice reuiscant. Cum enim precisus ramus inseritur, fit aliud uulnus in arbore, quo possit recipi ut uiuat, qui sine uita radicis peribat. Sed cum receptus recipienti coaluerit, et uigor consequitur et fructus : si autem non coaluerit, ille quidem arescit, sed uita arboris permanebit. Est enim et tale inserendi genus, ut nullo preciso ramo qui intus est, ille qui foris est inseratur, non tamen nullo, sed uel leuissimo arboris uulnere. Ita ergo et isti cum ad radicem catholicam ueniunt, nec eis quamuis post erroris sui penitentiam honor clericatus,  aut episcopatus aufertur; fit quidem aliquid tanquam in cortice arboris matris, contra integritatem seueritatis : uerumtamen quia neque qui plantat est aliquid, neque qui rigat , ad Dei misericordiam precibus fusis coalescente insitorum pace ramorum; caritas cooperit multitudinem peccatorum .



CAP. 386.---Cur publice penitentes non sint in clericatu. Item ibidem .

 Ut enim constitueretur in Ecclesia ne quisquam post alicuius criminis penitentia clericatum accipiat, uel ad clericatum redeat, uel in clericatu permaneat, non desperatione indulgentie, sed rigore factum est discipline. Alioquin contra claues datas Ecclesie disputabitur  de quibus dictum est : Que solueritis in terra, soluta erunt in celo . Sed ne forsitan etiam de ceteris criminibus spe honoris ecclesiastici, animus intumescens superbe ageret penitentiam, seuerissime placuit ut post actam de crimine damnabili penitentiam nemo sit clericus, ut desperatione temporalis altitudinis medicina maior et uerior esset humilitatis. Nam et sanctus Dauid de criminibus mortiferis egit penitentiam, et tamen in honore suo perstitit. Et beatum Petrum quando amarissimas lacrymas fudit, utique Dominum negasse penituit, et tamen apostolus mansit. Sed non ideo superuacua putanda est posteriorum diligentia, qui ubi saluti nichil detrahetur, humilitati aliquid addiderunt, quo salus tutius muniretur, experti credo aliquorum  fictas penitentias, per affectatas honorum potentias. Cogunt enim multas inuenire medicinas, multorum experimenta morborum. uerum in huiusmodi causis, ubi per graues dissentionum scissuras, non huius aut illius hominis est periculum, sed populorum strages iacent, detrahendum est aliquid seueritati, ut maioribus malis sanandis caritas sincere subueniat.



CAP. 387.---Cur Donatiste correcti ministrare permissi sint. Ibidem .

Hoc erga istos ab initio seruauit Africana catholica ex episcoporum sententia, qui in Ecclesia Romana inter Cecilianum et partem Donati iudicauerunt, damnatoque uno quodam Donato qui auctor  schismatis fuisse manifestatus est, ceteros correctos, etiamsi extra Ecclesiam ordinati essent, in suis honoribus suscipiendos esse censuerunt, non quo etiam foris ab unitate corporis Christi possent habere Spiritum sanctum, sed maxime propter eos quos foris positi possent decipere, et a susceptione illius muneris impedire; deinde ut etiam ipsorum infirmitas lenius excepta intus sanabilis fieret, iam nulla pertinacia claudente oculos cordis, aduersus euidentiam ueritatis.



CAP. 388.---De preiudicio uitando. Idem in epistola ad clerum, et uniuersam plebem Ecclesie Hipponensis .

 Nomen presbyteri propterea non ausus sum de numero collegarum eius uel supprimere uel delere, ne diuine potestati, sub  cuius examine causa adhuc pendet, facere uiderer iniuriam, si illius iudicium meo uellem iudicio preuenire. Quod nec in negotiis secularibus iudices faciunt, quando cause dubitatio ad maiorem potestatem refertur, ut pendente relatione aliquid audeant commutare. Et in episcoporum concilio constitutum est, nullum clericum qui nondum conuictus sit suspendi a communione debere, nisi ad causam suam examinandam se non presentauerit.



CAP. 389.---De onere presbyterii. Augustinus in epistola ad ualerium episcopum .

 Domino beatissimo et uenerabili et in conspectu Domini sinceriter carissimo patri ualerio Augustinus presbyter in Domino  salutem. Ante omnia peto ut cogitet religiosa prudentia tua nichil esse in hac uita, et maxime hoc tempore, facilius et leuius, et hominibus acceptabilius episcopi, aut presbyteri, aut diaconi, officio, si perfunctorie atque adulatorie res agatur, sed nichil apud Deum miserius et tristius et damnabilius. Item nichil esse in hac uita, et maxime hoc tempore difficilius, laboriosius, periculosius episcopi, aut presbyteri, aut diaconi officio, sed apud Deum nichil beatius, si eo modo militetur quo noster imperator iubet. Quid autem iste sit modus nec a pueritia, nec ab adolescentia mea didici. Et eo tempore quo discere ceperam, uis mihi facta est, merito peccatorum meorum. Nam quid aliud existimem nescio, ut secundus locus gubernaculorum mihi traderetur, qui  remum tenere non noueram.



CAP. 390.---De inordinato accessu sanctimonialium. Augustinus in epistola ad Eusebium .

 Subdiaconus quondam Spaniensis Ecclesie, uocabulo Primus, cum ab accessu indisciplinato sanctimonialium prohiberetur, atque ordinata et sana precepta contemneret, a clericatu remotus est.



CAP. 391.---Ut transiens ab hereticis in humilitate penitentie recipiatur. Idem in eadem epistola.

 Ego, si Domino placet, istum modum seruo, ut quisquis apud eos propter disciplinam degradatus ad catholicam transire uoluerit, in humiliatione penitentie recipiatur, quo et  ipsi eum forsitan cogerent, si apud eos manere uoluisset.



CAP. 392.---Ut quisque alterius iudicium suscipiat, quod ipse de alio iudicare uelit. August. in epistola ad Pascentium comitem Africanum .

 Iniquum est ut quisque iudicare de alio uelit, et iudicari de se nolit.



CAP. 393.---Ne clerici secularia negotia tractent. Epistola Cypriani ad presbyteros et diaconos, plebemque Furnensem .

 Cyprianus presbyteris, et diaconibus, et plebi Furnis consistentibus salutem. Iampridem concilio episcoporum statutum est ne quis de clericis et Dei ministris tutorem uel curatorem testamento suo nominauerit [constituat, orig.]; quoniam singuli diuino sacerdotio honorati,  et in clerico ministerio constituti, nonnisi altari et sacrificiis deseruire, et precibus atque orationibus uacare debeant. Scriptum est enim : Nemo militans Deo, obligat se molestiis secularibus, ut possit placere ei cui se probauit . Post aliquot uersus. Quod episcopi antecessores nostri religiose considerantes et salubriter prouidentes, censuerunt ne quis excedens, ad tutelam uel curam clericum nominaret, ac si quis hoc fecisset, non offerretur pro eo, nec sacrificium pro dormitione eius celebraretur. Neque enim apud altare Dei meretur [merentur] nominari in sacerdotum prece, qui ab altari sacerdotes et ministros uoluit [uolunt] auocare.



CAP. 394.---De eadem re. Ex eadem epistola .


 Mollitiis et secularibus rebus laqueisque obligari non debent, qui diuinis rebus et spiritualibus occupati sunt, nec ad terrenos et seculares actus uacare.



CAP. 395.---Item de eodem, ibidem paulo inferius.

 Hi qui in ecclesia Domini ad ordinationem clericalem promouentur, in nullo ab administratione diuina auocentur : ne [nec] molestiis et secularibus [molest. et laq. secul., orig.] negotiis alligentur : nec ab altariis et sacrificiis recedant, sed die ac nocte celestibus rebus et spiritualibus seruiant.



CAP. 396.---De eadem re. Idem, ibid. in calce epist.

Sacerdotum decretum religiose et necessarie  factum seruetur a nobis. Simul et ceteris fratribus detur exemplum, ne quis sacerdotes et ministros Dei altari eius et ecclesie uacantes, ad seculares molestias deuocet. Obseruari enim de cetero poterit, ne quis ultra hoc faciat circa personam clericorum, si quod nunc factum est, fuerit uindicatum,



CAP. 397.---Qui clerici recipiendi sint post lapsum, qui non Isidorus ad Massionem episcopum .

Quod in epistolis uenerabilis fraternitas tua innotuit, nulla est in huiusmodi sententiis decretorum diuersitas intelligenda, quod alibi legitur in lapsu corporali restaurandum honoris gradum post penitentiam, alibi post huiusmodi delictum nequaquam  reparandum antiqui honoris [ordinis, orig. et uict.] meritum. Hec diuersitas hoc modo distinguitur. Illos enim ad pristinos officii gradus redire canon precepit, quos penitentie precessit satisfactio et digna peccatorum confessio. At contra hi qui nec a uitio corruptionis [correpti, orig.] emendantur, atque hoc ipsum carnale delictum quod admittunt uindicare quadam superstitiosa temeritate nituntur, nec gradum utique honoris, nec gratiam communionis accipiunt. Ergo ita est utraque dirimenda sententia, ut necesse sit illos restaurari in loco honoris, qui per penitentiam meruerunt reconciliationem diuine pietatis. Nec immerito hi consequuntur adepte [adempte, orig.] dignitatis statum, qui per penitentiam recepisse noscuntur uite remedium.



CAP. 398.---Quare septem anni abstinentie penitentibus iniungantur. Ibidem.

Nec ipsum quod canonum censura post septem annos remeare penitentem in statum pristinum precipit, electione proprii arbitrii, sed potius sancti Patres ex sententia diuini iudicii sanxerunt. Nam legitur quod Maria soror Aaron prophetissa dum detractionis aduersus Moysen incurrisset delictum, illico stigmate lepre percussa [perfusa, orig. et uict.] est . Cumque peteret Moyses ut emendaretur, precepit eam Dominus extra castra septem diebus egredi, et post emundationem rursus eam intra castra admitti. Maria ergo soror Aaron, caro intelligitur sacerdotis, que dum superbie dedita  sordidissimis cogitationum illecebris [contagiis, orig.] maculatur, extra castra septem diebus, hoc est, extra collegium sancte Ecclesie septem annis proiicitur, ubi post emendationem uitiorum, loci uel pristine dignitatis recipit meritum. Et post pauca. In fine autem epistole, hoc adiiciendum putaui, ut quotiescunque in gestis conciliorum discors sententia inuenitur, illius magis teneatur sententia, cuius antiquior et potior exstat auctoritas.



CAP. 399.---De diligenti inuestigatione iudicii Fructuosi episcopi 

Quelibet causa in conuentu omnium fratrum est uentilanda, et iuste ac subtiliter perscrutanda, ne forte dolositate et malitia senioris innocens iunior opprimatur. Rectori [adde : ab abbate uel preposito,  ex orig.] iuxta persone acceptionem, non liceat iudicare, neque aliquem fraudulenter, uel iniuste damnare; sed, ut dictum est, spiritualium uel ueridicorum fratrum in huiuscemodi rebus est alia tradenda, et retinenda sententia, qui sibi Dei iudicium ponentes pre oculis, non permittant pessime opprimere animam innocentis.



CAP. 400.---De his qui, post ordinationem uel ante, crimina publice commiserunt. Ex epistola Rabani archiepiscopi ad Heribaldum, ex concilio Hilerdensi, cap. 10 .

 De his uero uisum est nobis scribendum, qui sacros ordines habent, et ante uel post ordinationem contaminatos in capitalibus criminibus se esse profitentur. In quibus, ut mihi  uidetur hec distantia esse debet, ut hi qui deprehensi uel capti fuerint publice in periurio, furto atque fornicatione, et ceteris huiusmodi criminibus secundum sacrorum canonum instituta a gradu proprio deponantur; quia scandalum est populo Dei tales personas superpositas [super se pos., orig.] habere, quas ultra modum uitiosas esse constat. Nempe inde detrahunt homines sacrificio Dei, sicut quondam filiis Heli peccantibus fecisse leguntur ; et rebelles hinc atque contrarii existentes eorum prauis exemplis quotidie peiores fiunt. Qui autem de predictis peccatis abscondite a se admissis per occultam confessionem coram oculis Dei, presente etiam sacerdote, qui eis indicturus est penitentiam confitentur, et semetipsos grauiter deliquisse queruntur,  si se per ieiunia et eleemosynas, uigiliasque et sacras orationes cum lacrymis purgare certauerint, his etiam, gradu seruato, spes uenie de misericordia Dei promittenda est.



CAP. 401.---De iniuriis Clericorum, et compositione eorum. Ex libro capitulorum .

Si quis ministros ecclesie subdiaconum, lectorem, exorcistam, acolytum [ostiarium, orig.] iniuriauerit, aut percusserit, uel plagiauerit [al., plagauerit], componat hoc tripliciter, sicut solent componere parentes eius. Diaconi uero, presbyteri atque episcopi iniuria in quadruplum componatur. Reliquorum autem clericorum iniuria componatur sicut parentum eorum. Monachorum quoque qui secundum regulam in monasterio uiuunt, iniuria dupliciter  componatur, secundum genealogium suam, et [ut, orig.] reuerentia sit Deo et Ecclesie, et pax eis qui illi seruiunt.



CAP. 402.---Quomodo canonici in claustro uiuere debeant. Ex lib. u Capitulorum, cap. 185 .

 In omnibus igitur, quantum humana permittit fragilitas, decreuimus ut canonici clerici canonice uiuant, obseruantes diuine Scripture doctrinam, et documenta sanctorum Patrum, et nichil sine licentia episcopi sui uel magistri eorum incomposite [composite, orig.] agere presumant. In unoquoque episcopatu ut simul manducent et dormiant, ubi his facultas id faciendi suppetit; uel qui de rebus ecclesiasticis  stipendia accipiunt in suo claustro maneant, et singulis diebus mane prima [primo] ad lectionem ueniant et audiant quid eis imperetur. Ad mensam uero similiter lectionem audiant, et obedientiam secundum canones, suis magistris faciant [exhibeant, orig.].



CAP. 403.---Ut anathematizentur qui clericis iniurias inferunt. Ibid. cap. 191.

Quicunque iudex, aut secularis presbytero, aut diacono, aut cuilibet clerico, aut de iunioribus, absque audientia episcopi uel archidiaconi, aut archipresbyteri, iniuriam inferre presumpserit, anathema ab omnium Christianorum consortio habeatur.



CAP. 404.---Quid agendum sit de occulte infamantibus. Item.


Qui famosam chartam ad cuiuscunque iniuriam et maculam conscripserit in secreto, et in publico affixerit, inueniendamque proiecerit, illum contra quem posita chartula est non nocebit, nec fame eius aliquid derogabit: sed si inueniri potuerit, qui huiusmodi chartulam fecit, constringatur ut probet que scripsit. Qui si etiam que scripsit probare non potuerit, fustigetur, qui infamare maluit quam accusare.



CAP. 405.---De presbytero caduco morbo laborante. Alexander II Genobardo Iuuanensi [uiuacensi, al., uiennensi Grat.] archiepiscopo.

 In litteris tuis continebatur sic. Hic clericus ordinem habet presbyterii,  sed quia caduco morbo laborat, et ipsi hoc impresentiarum agnouimus, non ausi fuimus ei concedere ut offerret, uel missam celebraret. Quia uero languor non in culpa est, super hac re auctoritatis nostre decreto consulendum [consulendo, Gratian.] deliberauimus. Consulimus itaque ut si frequenter hoc morbo tangitur, ab oblatione omnimodis et missarum celebratione prohibeatur. Indecens enim est et periculosissimum ut hoc ei accidat, quatenus in consecratione eucaristie morbo uictus epileptico cadat. Si uero Dei misericordia conualuerit, quandoquidem non culpa sed infirmitas est in causa, eum sacrificare iam non interdicimus.



CAP. 406.---De ordinatis ab ex communicatis. Urbanus secundus Gebbardo [Gebeardo] Constantiensi episcopo.


 Ut ao excommunicatis quondam tamen catholicis episcopis ordinatos, siquidem Simoniace ordines ipsos non acceperint, et si episcopos ipsos Simoniacos non fuisse constiterit, ad hoc si eorum religiosior uita et doctrine prerogatiua uisa fuerit promereri, penitentia indicta quam congruam duxeris, in ipsis quos acceperunt ordinibus, permanere permittas. Ad superiores autem ascendere non concedimus, nisi necessitas et utilitas maxima flagitauerit, et ipsorum sancta conuersatio promeruerit, et hoc tamen ipsum rarius cum cautela est precipua concedendum.



CAP. 407.---De modo reconciliandi. Idem Anselmo Mediolanensi archiepiscopo .

Discretioni nostre uidetur, quatenus secundum precepti nostri tenorem, quando secundum Ecclesie uestre morem sacros daturus quibuslibet aliis ordines, benedicere ceperis, eos quos tua duxerit solertia reconciliandos, inter benedicendum et manus imponendum facias interesse, quibus cetera omnia consecrationis instrumenta preter unctionis explebis, et sic ad sancta ministeria reconciliabis.



CAP. 408.---Ut nullus secularis super clericos habeat potestatem. Urbanus II Radulpho comiti .

Nosse te uolumus quia nulli seculari Domino potestatem in clericos habere licet; sed omnes clerici episcopo soli esse debent subiecti. Quicunque uero  aliter presumpserit, canonice procul dubio sententie subiacebit.



CAP. 409.---De eo qui sine subdiaconatu factus est diaconus. Alexander secundus Rumaldo Grimaldo Constantiensi episcopo.

 Sollicitudo dilectionis sue studuit consulere, utrum portitor istarum litterarum diaconatus et presbyteratus officium sit idoneus peragere, nec ne: cum ad id prepropero cursu uidelicet sine subdiaconatus ordine, negligentia potius quam superbia cognoscatur ascendisse. Unde nos consulendo caritati tue, mandamus ut ab officio sacerdotali eum prohibeatis, donec proximo Quatuor Temporum ieiunio subdiaconatus ministerium sibi rite imponas, et sic deinceps ad maiora officia eum redire concedas.



CAP. 410.---De filiis sacerdotum Decretum Gregorii uII et Urbani II .


 Presbyterorum filios a sacri altaris ministeriis remouendos decernimus, nisi aut in cenobiis, aut in canonicis regularibus [reg. non habetur in orig.] religiose probati fuerint conuersari.



CAP. 411.---De stabilitate canonicorum regularium. Urbanus II abbati S. Rufi.

Statuimus ne professionis canonice quispiam, postquam Dei uice super caput sibi hominem imposuerit, alicuius leuitatis instinctu, uel districtioris religionis obtentu, ex eodem claustro audeat sine abbatis totiusque congregationis permissione discedere; discedentem uero nullus abbatum, uel episcoporum,  et nullus monachorum sine communi litterarum cautione, suscipiat.



CAP. 412.---De ordinatis a non suis episcopis. Urbanus Hugoni Lugdunensi episcopo.

 Lugdunensis Ecclesie [parochie, Gr. et uict.] clericos, quos contra statuta canonum ab alterius parecie episcopis ordinatos litterarum tuarum significatione monstrasti, cum graduum suorum honore recipere religionis tue poterit prudentia, si eos alias canonice et sine prauitate aliqua constiterit ordinatos; si tamen eorum uitam probabilem id indulgentie perspexeris promereri . Legimus quippe sanctum Epiphanium episcopum e diecesi sancti Ioannis Chrysostomi  quosdam clericos ordinasse. Quod sanctus uir omnino non fecisset, si eis detrimentum fore perpenderet. Quos ergo recipiendos moderatio tua arbitrata fuerit, iniuncta satisfactionis gratia, propter Ecclesiam quam offenderunt, congrua penitentia, miserationis intuitu, in suo quemque honore recipies, salua in omnibus sanctorum canonum disciplina.



CAP. 413.---Non obesse inhonestatem parentum filiis honeste uiuentibus. Hieronymus in epistola contra Rufinum .

 Nasci de adulterio non est eius culpa qui nascitur, sed illius qui generat. Quomodo  in seminibus non peccat terra, que confouet; non semen quod in sulcis iacitur; non humor et calor quibus temperata frumenta in germen pullulant, sed, uerbi gratia, fur et latro qui fraude et ui eripit semina. Sic genus humanum recipit terra, id est uulua, quod suum est, et receptum confouet, confotum corporat, corporatum in membra distinguit; et inter illas sacri uentris angustias Dei manus semper operatur, idemque est corporis Creator et anime. Noli despicere bonitatem figuli qui te plasmauit et fecit ut uoluit; ipse est Dei uirtus, et Dei sapientia  que in utero uirginis edificauit sibi domum. Iephte inter uiros sanctos apostoli uoce numeratus  meretricis est filius . Esau ex Rebecca et Isaac hispidus tam mente quam  corpore , quasi bonum triticum in lolium auenasque degenerat, quia non in seminibus, sed in uoluntate noscentis causa uitiorum est atque uirtutum.



CAP. 414.---De eodem Chrysostomus super Mattheum homilia 3 .

 Nunquam de uitiis erubescamus parentum, sed unum illud queramus semper, amplectamurque uirtutem. Huiusmodi enim etiamsi alienigenam habeat matrem, etiam si fornicatione pollutam, uel quolibet huiusmodi dedecore sordidatam, nichil tamen de eius aut uilitate fuscabitur, aut crimine polluetur. Quod si fornicatorem ipsum ad meliora conuersum nequaquam prior uita  commaculat, multo magis ex meretrice natus et adultera, si propria uirtute decoretur, parentum suorum non decoloratur opprobriis. Item. Non est omnino, non est nec de uirtute, nec de uitio parentum aut laudandus aliquis aut culpandus, nemo inde uere aut obscurus aut clarus est. Imo etiam, ut consideratius aliquid dicamus ac expressius, nescio quomodo magis ille resplendet, qui natus est ex parentibus a uirtutibus prorsus alienis, ipse tamen fuerit de uirtute mirabilis.



CAP. 415.---De eodem. Sententia Augustini de bono coniugali, cap. 16.

 Undecunque nascantur homines, si parentum uitia non sectentur et Deum recte colant, honesti et salui erunt. Semen enim hominis ex qualicunque homine Dei creatura est,  et eo male utentibus male erit, non ipsum aliquando malum erit. Sicut autem filii boni adulterorum nulla defensio est adulterii [adulteriorum, orig. et uict.], sic mali filii coniugatorum nullum crimen est nuptiarum.



CAP. 416.---Item de eodem. Idem in epistola ad Hieronymum presbyterum de origine anime .

Illud quod in libro aduersus Rufinum posuisti, quosdam huic sententie calumniari quod Deum dare animas adulterinis conceptibus uideatur indignum, unde conantur astruere meritis geste ante carnem uite, animas quasi ad ergastula huius mundi iuste posse perduci: non me mouet multa cogitantem,  quibus hec calumnia possit refutari. Et quod ipse respondisti, non esse uitium sementis in tritico, quod furto dicitur esse sublatum, sed in eo qui frumentum furatus est; nec idcirco terram non debuisse gremio suo semina confouere, qui sator immunda ea proiecerit manu, elegantissima similitudo est. Quam et antequam legerem nonnullas [nullas orig. et uict.] mihi obiectio ista de adulterinis fetibus, in hac questione faciebat angustias, generaliter intuenti multa bona Deum facere, etiam de nostris malis nostrisque peccatis. Animalis autem cuiuscunque creatio, si habeat prudentem piumque consideratorem, ineffabilem laudem Creatori excitat, quanto magis creatio non cuiuslibet animalis, sed hominis?



CAP. 417.---De baptismo, et parentum sacrilegio in filiis. Augustinus ad Bonifacium de baptismo .


 Iam itaque cum homo in seipso est ab eo qui genuit, alter est effectus, peccato alterius sine sua consensione, non tenetur obnoxius. Traxit ergo reatum, quia unus erat cum illo, et in illo a quo traxit, quando quod traxit admissum est. Non autem trahit alter ab altero, quando sua unoquoque propria uita uiuente, iam est unde dicatur: Anima que peccauerit, ipsa morietur . Ut autem possit regenerari per officium uoluntatis aliene cum offertur consecrandus, facit hoc unus spiritus, ex quo regeneratur oblatus.



CAP. 418.---Quod infamis de propria possit agere causa. Felix papa tertius, secundo decretali suo episcopis Gallie.


 Si accusatorum persone in iudicio episcoporum culpabiles apparuerint, ad arguendum non admittantur, nisi proprias causas asserere, et non tamen criminales, uel ecclesiasticas uoluerint.



CAP. 419.---Quomodo purgare se debeant accusati sacerdotes. Decretum et responsio Leonis pape ad Carolum imperatorem .

 Omnibus uobis uisum [uisu, orig. et uict.], aut auditu notum esse non dubitamus, quod sepissime, suadente antiquo hoste, sacerdotibus crimina diuersa obiiciantur. Sed quoniam  qualiter ex eis ab his rationabilis examinatio et satisfactio fiat, licet tempore bone memorie domini genitoris uestri [nostri] Pippini, siue priscis temporibus a sanctis Patribus, et a reliquis bone deuotionis hominibus sepissime uentilatum fuerit; nos tamen pleniter, et ad liquidum diffinitum reperire minime quiuimus. Nostris quippe temporibus idipsum a sanctis episcopis, et reliquis sacerdotibus, ac ceteris ecclesiastice dignitatis ministris uestris [nostris] in regnis seu in aliis Deo de gentibus, nobisque una cum eis agentibus sepissime propter multas et nimias reclamationes, que ex hoc ad nos ex diuersis partibus uenerunt, uentilatum est. Sed qualiter consultu domini et Patris nostri Leonis apostolici,  ceterorumque Romane Ecclesie episcoporum, et reliquorum sacerdotum, siue orientalium et Grecorum patriarcharum et multorum sanctorum episcoporum et sacerdotum, nec non et nostrorum episcoporum omnium, ceterorumque sacerdotum ac leuitarum auctoritate et consensu, atque reliquorum fidelium et cunctorum consiliariorum nostrorum consultu diffinitum est, omnes uos utriusque ordinis ministros scire uolumus. Statutum est namque ratione et necessitate atque auctoritate predicta, consultu omnium, ut quotiescunque cuiquam sacerdoti crimen imponitur, si ipse accusator talis fuerit, ut recipi debeat , si autem, ut dictum est,  ille accusator qui canonice est recipiendus, eum cum legitimo uirorum numero et bonorum testium approbare in conspectu episcoporum poterit, tunc canonice diiudicetur, et si culpabilis inuentus fuerit canonice damnetur. Si uero eum supra scripto pretextu approbare ipse accusator minime potuerit, et hoc canonice diiudicetur. Ipse ergo sacerdos si suspiciosus aut incredibilis suo episcopo aut reliquis suis consacerdotibus, siue bonis et iustis de suo populo uel de sua plebe hominibus fuerit, ne in crimine aut predicta suspicione remaneat cum tribus aut quinque uel septem bonis ac uicinis sacerdotibus, exemplo Leonis pape qui duodecim episcopos in sua purgatione habuit, uel eo amplius si episcopo suo uisum fuerit, aut necesse propter tumultum populi  perspexerit, et cum aliis bonis et iustis hominibus se sacramento coram populo, super quatuor euangelia dato, purgatum Ecclesie reddat. Si quis autem scire desiderat quales testes ad accusationem sacerdotum recipi debeant, et quid [quidquid orig. et Grat.] de accusatore faciendum sit, pleniter in canonibus reperire poterit.



CAP. 420.---De eadem re. Hincmarus Remorum episcopus et plebis Dei famulis dilecto fratri et uenerabili cepiscopo Ioanni salutem .

 Si mala fama ex similitudine per pareciam de presbytero exierit, et accusatores ac testes legales defuerint, ne contra apostolum, infirmorum corda de mala fama presbyteri  percutiantur, et ne uituperetur ministerium nostrum, neque securiores presbyteri existentes, licentius in peccatum labantur, secundum decreta maiorum, cum denominatis sibi uicinis presbyteris, quos scimus se nolle periurare, sacramento famam suam purget.



CAP. 421.---De clericis apostatis. Constitutio sexta ex lib. constitutionum, cap. 7.

 Quisquis siue lector, siue subdiaconus, siue diaconus, siue presbyter, clericatus honorem contempserit, et in aliam uitam transierit, duorum alterum uel curiali conditioni cum suis facultatibus subiiciatur, uel si plures curiales ciuitas habeat, siue ipse uilior sit,  ad officiatem conditionem tradatur taxeoticam  .



CAP. 422.---De castitate clericorum. Constitutio trigesima septima cap. 28.

Clericus qui super lectores et cantores est, ueluti subdiaconus uel diaconus, nullas nuptias contrahere audeat, alioquin a sacerdotio cadat. Lector quoque, si secundas contraxerit nuptias, ad maiorem gradum ordinis ecclesiastici prohibetur accedere. Laicus etiam si appareat uxori coniunctus esse que alium maritum habuit, aut si non iure coniunctus sit, aut si ipse aliam uxorem habuit, neque subdiaconus neque diaconus neque presbyter fieri potest. Et si clandestinis artibus ad consecrationem irrepserit, honore eius cadat.



CAP. 423.---Ne laicus in ecclesia quam facit, ex propria eleemosyna sine licentia episcopi clericos constituat. Constit. quadragesima nona, cap. 2.


Si quis ecclesiam edificauerit, aut clericis annonam ex substantia sua dederit, non liceat ei quos uoluerit clericos in eadem ecclesia facere. Sed si uoluerit quosdam sibi consecrari, offerat eos beatissimo patriarche, et, si ille uiderit eos dignos, consecret, et si non probauerit, arbitrio suo reiiciat.



CAP. 424.---De eodem. Constitutio quinquagesima, cap. 1.

Si quis in domo sua oratorium habuerit, non audeat in eo facere sacras missas, nisi clericos catholice fidei habuerit, qui deputentur ei ex iussu religiosi episcopi ciuitatis, uel beatissimi patriarche. Si quis autem aduersus ea fecerit, domus ipsius ficei iuribus addicatur. Si clerici ab ecclesiis destiterint,  alios clericos in locum eorum ordinare necesse est, ut scilicet annonas et dona ecclesiastica que illis lectoribus prestabantur, accipiant, et si postea redierint, nichil eis prestetur, quia annone eorum aliis clericis pro ipsis subrogatis prestite sunt.



CAP. 425.---De damnatione filiorum sacerdotum. Ex conc. Toletano IX, cap. 10.

 Cum multe super incontinentia ordinis clericorum hactenus emanauerint sententie Patrum, et nullatenus ipsorum firmari quiuerit correptio morum, usque adeo sententiam iudicantium protraxere commissa culparum, ut non tantum feriretur ultio in actoribus scelerum, uerum etiam in progenie damnatorum, ideoque quilibet ab episcopo usque ad subdiaconum deinceps  uel ex ancille, uel ex ingenue detestando connubio [coniugio] in honore constituti filios procrearint, illi quidem ex quibus geniti probabuntur, canonica censura damnentur, proles autem ab hac pollutione nata non solum parentum hereditatem usquam accipient, sed etiam in seruitutem eius ecclesie, de cuius sacerdotis uel ministri ignominia nati sunt, iure perenni manebunt.



CAP. 426.---Quod qui monasterio se tradit, de rebus suis postea disponere non possit. Constitutio sexagesima septima, cap. 1.

Quicunque in monasterium intrant, uideant substantias  suas in monasterio consecrari. Nam ante introitum liberam habent facultatem, quomodo uoluerint bona sua distribuere. Postquam autem intrauerint, talem licentiam non habent, quamuis liberos habeant.



CAP. 427.---Apud quos iudices que cause clericorum sint terminande. Constitutio octesima tertia, cap. 1.

 Si quis cum clerico litigium habuerit, si quidem de causa pecuniaria, adeat prius episcopum cuius iudicio clericus suppositus est. Ille autem, sine damno et sine dilatione, competentem finem liti impositurus est. Sin autem noluerit episcopus litem dirimere, tunc ad ciuiles iudices disceptatio cause proueniat. Ubi autem  causam dirimere uult episcopus, sine scriptura omnia procedant, et diffinitiua sententia ab eo sine scripturis inseratur. Quod si de criminali causa litigium emerserit, tunc competentes interpellati consentaneum legibus terminum cause imponant, ita tamen ut disceptatio litis duorum mensium spatium non excedat, a litis contestatione numerandum. Non aliter autem puniatur clericus, nisi obnoxius repertus sacerdotio priuatus [nudatus uict.] fuerit a suo episcopo, uel clericatus honore. Sin autem crimen ecclesiasticum est, tunc secundum canones episcopo soli cause examinatio et pena procedat, nullam communionem aliis iudicibus in huiusmodi causis habentibus.



CAP. 428.---De eo qui infirmitate depressus monachum se fieri promisit. Alexander II, Udoni [Hugoni] Ereuerensi, et Theodorico uirdunensi episcopis.


 Presentium lator Cosaldus presbyter, ad limina apostolorum ueniens, querelam apostolice sedi deposuit, beneficium et altaria que per canonicam uirdunensis Ecclesie obtinere solebat, a quodam diacono, Richerio nomine, sibi ablata esse. Dixit enim quod quondam in infirmitate feruore passionis oppressus monachum se facere promiserit, non tamen ut monasterio uel abbati se tradiderit, uel promissionem scripserit, sed confitetur quod prefatum beneficium in manu aduocati Ecclesie refutauerit. At postquam conualuit, monachum facere mox negauit. Dixit etiam quod cum infirmus iaceret predictus Richerius beneficium suum  ab episcopo uirdunensi acquirere potuisset, quia dixit eum monachum iam factum esse. Causa differtur in Treuerensem synodum, in qua prefatus Richerius diaconus mala fide acquisisse, ac male intrasse conuictus est. Quapropter quia beati Benedicti, canonicaque et precipue Patris et predecessoris nostri sancti Gregorii pape constitutio interdicit, ante unius anni probationem effici monachum, si ita est, ut dixit, iudicamus et auctoritate apostolica precipimus, ut diligentia uestra atque clementia horum portitor Cosaldus presbyter [presbyteri] uidelicet, beneficia et altaria recipiat, habeat, et quiete retineat.



CAP. 429.---De presbytero qui sine culpa perdiderat Ecclesiam suam. Nicolaus Airardo Turonensi archiepiscopo .


 Notum sit tue fraterne caritati quod iste presbyter pauper, nomine Christophorus, de sua angustia ad nostram clementiam lacrymabiliter sit conquestus, dicens se falsis criminibus impetitum, et ab Ecclesia sua, non conuictum neque confessum, irrationabiliter fuisse eiectum Nam  tua diligentia per tres uices inquisitione facta, nulla in se neque de fornicationis crimine, neque de homicidii consensu [confessione or.]  potuit culpa reperiri, nisi quia sue paupertatis causa quod petebatur, aut consentire noluit, aut implere non potuit; quod  suus tamen emulus ultroneus egit, qui illius Ecclesiam iniuste preripuit. Idcirco magnopere monemus reuerentiam tuam, ut que te forte ignorante Giezica cupiditate peracta esse uidentur, tue fraternitatis censura celeri emendatione corrigantur, scilicet restituendo Ecclesie proprie iam dictum sacerdotem, atque eidem reddendo tua pietate quem perdidit pristinum honorem, et nullatenus canonica instituta alicuius temeritate contemni permittatis, quia facientem et consentientem par pena constringit.



CAP. 430.---De diacono, de crimine iniuste infamato. Stephanus papa quintus Leoni episcopo Thianensi.

 De crimine sibi illato diaconus tuus uerissime se fatebatur immunem. uerumtamen si suspicio habetur, et accusatores idonei  reperiuntur, et testes quales sacri canones sanciunt, adscito tecum certo episcoporum numero ueniant accusatores, uocetur et ipse Aldericus diaconus, et si negauerit, uentiletur causa canonice; et si uel sponte confessus, uel legitimis testibus fuerit approbatus, canonica feriatur sententia. Quod si nec sponte confitetur, nec accusatores et testes legitimi reperti fuerint, et mala fama crebrescit, non publico examine, sed coram te et aliquantis reuerendissimis presbyteris et diaconibus Ecclesie tue secreto iuramento se purificet, et tu deinceps boni testimonii eum annuntia, et compesce ac admone Ecclesie filios, ne sacerdotem Dei infamare ulterius presumant, timentes maledictionem Cham, qui patris uerenda  derisit .



CAP. 431.---Manifestam causam non egere testibus. Idem.

 De manifesta et nota plurimis causa non sunt querendi testes, ut beatus Ambrosius  in Epistolam ad Corinthios scribit de fornicatore sententiam exponens Apostoli. »Iudicis, inquit, non est sine accusatore damnare quia Dominus Iudam cum fuisset fur, quia non est accusatus, minime abiecit.« Ac mox: »Cognito autem opere isto pellendum illum de cetu fuisse fraternitatis censuit. Omnes enim crimen eius sciebant, et non arguebant. Publice enim nouercam suam loco uxoris habebat. In qua re neque testibus opus erat, neque tergiuersatione  aliqua poterat tegi crimen.« Et paulo post, »Absens facie, presens autem auctoritate spiritus qui nusquam abest, iam iudicaui ut presens eum qui hoc admisit tradi Satane in interitum carnis.«



CAP. 432.---Rem in contentione positam, non licere donare uel uendere. Ex lib. Capit. cap. 357.

Rem in contentione positam non licet donare uel uendere.



CAP. 433.---De modo conficiendarum epistolarum formatarum, quem Nicena synodus inter episcopos in faciendis epistolis conseruandum esse instituit.

 Greca elementa litterarum numeros etiam exprimere, nullus qui uel tenuiter Greci sermonis notitiam habet, ignorat. Ne igitur in faciendis epistolis canonicis  aliqua fraus falsitatis temere presumeretur,  hoc a Patribus trecentis octodecim Nicee congregatis saluberrime inuentum est et constitutum, ut formate epistole hanc calculationis seu supputationis sue habeant rationem, id est ut assumantur in supputationem prima Greca elementa Patris, et Filii, et Spiritus sancti, id est , , . Que elementa octogenarium quadringentesimum et primum seruant numeros. Petri quoque apostoli prima littera id est , que numerum octogesimum significat. Eius qui scribit epistolam prima littera, cui scribitur secunda, accipientis tertia, ciuitatis quoque de qua scribitur quarta, et indictionis quecunque est illius temporis, numerus assumatur; atque ita his omnibus Grecis litteris, que  numeros  exprimunt, in unum ductis, unam, quecunque collecta fuerit, summam epistola teneat. Addat preterea separatim in epistola etiam nonagenarium et nonum numeros, qui secundum Greca elementa significant, . Tres igitur predicte littere Grece, id est , , , et prima littera ex nomine Petri, id est , quingentesimum et unum faciunt numeros; , enim prima, que est in nomine summi Patris, sexagesimum numerat; uero, que est prima in nomine Filii, octoginta numerat; uero, que prima est in nomine Spiritus sancti, unum indicat. Si addas que in nomine Petri est prima, id est quadringinta reperies octoginta, uero, quod in fine predicte epistole scriptum est, quingenta sexaginta unum, indicat; a enim unum, nonaginta nouem,  quadraginta octo, nonaginta numerum, qui nonaginta nouem efficiunt numeros. Si uero totam summam simul iungas sexcentos sexaginta epistola numeros tenet. Sed propter minus scientes ponenda uidentur elementa ipsa Greca, cum numeris propriis.

    I. .
    II. .
    III. .
    IIII. .
    u. .
    uI. .
    uII. .
    uIII. .
    IX. .
    X. .
    XX. .
    XXX. .
    XL. .
    L. .
    LX. .
    LXX. .
    LXXX. .
    XC. .
    C. .
    CC. .
    CCC. .
    CCCC. .
    D. .
    DC. .
    DCC. .
    DCCC. .
    DCCCC. .
    M. .


Numerantur autem ita. , , , , , , , , , , , ,  , , , , , , , , , , , , , , , .



CAP. 434.---Exemplum epistole formate.

 In nomine Patris, Filii, et Spiritus sancti, Rathbodus sancte Treuerensis Ecclesie ac plebis ipsius humilis famulus Rotberto reuerende sancte Metensis Ecclesie antistiti in Christo principe pastorum mansuram cum gaudio prosperitatis ac perpetuitatis gloriam. Decreta sanctorum trecentorum decem et octo Patrum Nicee constitutorum saluberrima seruantes, Deo dignam piamque fraternitatem uestram canonice aggredimur, et sub nomine  formate epistole reuerenter uestram sanctitatem adimus, uobis uidelicet intimando quia presenti presbytero nostro, nomine Gislemaro, has dimissorias dedimus litteras, quem in nostra diecesi ecclesiastice educatum, de ordine clericatus ad presbyteratus proueximus gradum, ut his canonicis munitus apicibus, cum nostra licentia ei in uestra parecia sub defensione ac regimine uestre chare dilectionis degere liceat, illumque in sinu sancte matris Ecclesie canonice fouendum ac regendum uobis committimus. Hanc ergo epistolam Grecis litteris hinc inde munire decreuimus et annulo Ecclesie nostre bullare censuimus. Christus pastorum princeps interuentu beati Petri, cui specialiter ouile Dominicum commissum est, fraternitatem uestram ad  custodiam sui gregis diu nobis conseruet incolumem, . Summa horum Mille DXXXIX. . . . . . . . . . .

Data Treueris. Idib. Octob., anno Dominice Incarnationis D. CCCC. uI, indict. IX . . . . . . . . .



CAP. 435.---Item aliud exemplum formate.

Reuerendissimo et sanctissimo Rathbodo sancte Treuerensis Ecclesie archiepiscopo, Dado uirdunensis  Ecclesie deuotus gregis Christi famulus in Domino uero rege summe felicitatis beatitudinem. Cum sancta catholica Ecclesia prompta sit sequi documenta euangelica, que dicunt: Qui recipit prophetam in nomine prophete, mercedem prophete accipiet; et qui recipit iustum in nomine iusti , et cetera; et Apostolus iubeat hospitalitatem sectari , et necessitatibus sanctorum uirorum communicare, tamen propter eos qui cauteriatam habent suam conscientiam , dicentes se esse simplices, cum sint astutia diabolica repleti, et pro opere pietatis dicunt se de loco ad locum transire, cum sint sua malitia faciente fugitiui, et dicunt se esse ministerio sacro insertos, cum non sint: statutum est a sanctis Patribus neminem, clericum  alienum et ignotum recipi ab aliquo episcopo, et inthronizare in sua Ecclesia, nisi habeat a proprio episcopo epistolam, que in canonibus nominatur formata. Ideo notum facimus paternitati uestre quod presens frater noster harum litterarum portitor, nomine Adruinus, non pro sua nequitia expulsus est a nobis, sed postulantibus fratribus nostris, eo quod ex familia nostra fuit, dedimus ei libertatem receptam a cornu altaris canonice, et ordinauimus eum ad gradum presbyterii. Cui etiam has dimissorias siue commendatitias litteras fecimus, et eum ad uestram dilectam fraternitatem dirigimus, ut in uestra parecia sub uestro sacro regimine et defensione consistere ualeat. Ego, inquam, in nomine Patris, et Filii, et Spiritus sancti, et in unitate  sancte Ecclesie, in qua Petro datum est ius ligandi atque soluendi, absoluo Dado humilis episcopus presbyterum Adruinum de ciuitate uirdunensi, indict. IX. Et licentiam do uobis, Rathbode uenerabilis archiepiscope, inthronizandi cum in quacunque ecclesia uultis uestre parecie. Dilectam paternitatem uestram uirtutum floribus insignitam omnipotens Deus conseruare dignetur. . D. CC. LXXuIII, . . . . . . . . Data u Idus Maii, anno Dominice Incarnationis D. CCCC. uI, indict. IX.



DECRETI PARS SEPTIMA De monachorum et monacharum singularitate et quiete: et de reuocatione et penitentia eorum qui continentie propositum transgrediuntur.



CAP. I.---Ut monachi per singulas ciuitates subiecti sint episcopis, et quieti operam dantes, ieiuniis et orationibus intendant. Ex concilio Chalcedonensi, cap. 4 .


 Qui uere et pure solitariam eligunt uitam, digni sunt conuenienti honore. Quia tamen sunt quidam monachi habitantes indifferenter  per ciuitates, nec non et per monasteria seipsos presumptione propria commendantes, placuit nominem aut edificare, aut construere monasteria, aut oratorii domum, sine conscientia ipsius ciuitatis episcopi. Eos uero qui per singulas ciuitates seu possessiones in monasteriis sunt, subiectos esse debere episcopo, et quieti operam dare, atque obseruare  ieiunia et orationes, in locis in quibus semel Deo se deuouerunt, permanentes; et neque communicare ecclesiasticis, neque seculares aliquas attrectare actiones, relinquentes propria monasteria, nisi forte iubeantur propter urgentes necessitates ab ipsius ciuitatis episcopo. Et neminem seruorum suscipi in monasterium, ut sit cum eis monachus, nisi cum domini proprii conscientia. Pretereuntem uero hec decreuimus extra communionem esse, ne nomen Domini blasphemetur. Conuenit uero ciuitatis episcopo curam sollicitudinemque necessariam monasteriis exhibere.



CAP. 2.---De monachorum singularitate. Hieronymus in epistola ad Paulinum presbyterum de institutione clericorum .

. Si cupis esse quod diceris,  monachus, id est solus, quid facis in urbibus que utique non sunt solorum habitacula, sed multorum? Habet unumquodque propositum principes suos. Et ut ad uestra [nostra, orig.] ueniamus, episcopi et presbyteri habeant ad exemplum apostolos et apostolicos uiros, quorum honorem possidentes habere nitantur et meritum, nos autem habeamus propositi nostri principes Paulos, Antonios, Iulianos, Hilariones, Macarios. Habeto simplicitatem columbe, nec cuiquam machinetis dolos, et serpentis astutiam, ne aliorum supplanteris insidiis. Non multum distat in uitio uel decipere posse, uel decipi Christianum. Quem senseris tibi aut semper aut crebro de nummis loquentem, excepta eleemosyna que indifferenter  omnibus patet, institorem potius habeto quam monachum. Preter uictum et uestimentum, et manifestas necessitates, nichil cuiquam tribuas, nec [ne, orig.] filiorum panem canes comedant.



CAP. 3.---De eodem. Idem in epistola ad Riparium et Desiderium presbyteros .

. Monachus non doctoris habet, sed plangentis officium, qui uel se uel mundum lugeat, et Domini pauidus prestoletur aduentum. Qui sciens imbecillitatem suam, et uas fragile quod portat, timet offendere ne impingat et corruat atque frangatur. Unde et mulierum maximeque adolescentularum uitat aspectum; et intantum castigator sui est, ut etiam que tuta sunt pertimescat.  Cur, inquis, pergis ad eremum? uidelicet ut te non audiam, non uideam, ut tuo furore non mouear, ut tua bella non patiar, ne me capiat oculus meretricis, ne forma pulcherrima ad illicitos ducat amplexus. Respondebat: Hoc non est pugnare, sed fugere; sta in acie, aduersariis armatus obsiste, ut postquam uiceris, coroneris. Fateor imbecillitatem meam, nolo spe pugnare uictorie, ne perdam aliquando uictoriam.



CAP. 4.---Item de eodem. Idem in epistola ad Rusticum monachum, de labore monachorum .

Mihi oppidum carcer, et solitudo paradisus est. Quid desideramus urbium frequentiam, qui de singularitate censemur? Moyses ut preesset populo Iudeorum  quadraginta annis eruditur in eremo; pastor ouium, hominum factus est pastor . Apostoli de piscatione lacus Genezareth ad piscationem hominum transierunt . Tunc habebant patrem, rete, nauiculam; secuti Dominum protinus omnia reliquerunt, portantes quotidie crucem suam, et ne uirgam quidem in manu habentes.  Hec dico, ut si clericatus te titillat desiderium, discas quod possis docere, et rationabilem hostiam offeras Deo , ne miles antequam tiro, ne prius magister sis quam discipulus. Non est humilitatis mee, neque mensure iudicare de ceteris, et de ministris Ecclesiarum sinistrum quidpiam dicere. Habeant illi ordinem et gradum suum; quem si tenueris, quomodo tibi in eo uiuendum  sit, editus ad Nepotianum liber docere te poterit. Nunc monachi incunabula moresque discutimus, et eius monachi, qui liberalibus studiis eruditus in adolescentia, iugum Christi collo suo imposuit. Primumque tractandum est utrum solus an cum aliis in monasterio uiuere debeas. Mihi placet ut habeas sanctorum contubernium, nec ipse te doceas, et absque doctore ingrediaris uiam quam nunquam ingressus es.



CAP. 5.---Ut monachus semper laboret. Idem in eadem epistola .

. Nunquam de manu aut oculis tuis liber psalterii descendat [recedat, orig.], discatur ad uerbum. Oratio sine intermissione; uigilet sensus, nec uagis cogitationibus  patens corpus pariter animusque tendatur ad Deum. Iram uince patientia. Ama scientiam Scripturarum, et carnis uitia non amabis. Nec uacet mens tua uariis perturbationibus, que, si pectori insederint, dominabuntur tui, et te deducent ad delictum maximum. Facito aliquid operis, ut semper te diabolus inueniat occupatum. Si apostoli habentes potestatem de Euangelio uiuere , laborabant manibus suis, ne quem grauarent , et aliis tribuebant refrigeria, quorum pro spiritualibus debebant metere carnalia , cur tu in usus tuos successura non prepares? uel fiscellam texe iunco, uel canistrum lentis plecte uiminibus, sarriatur humus, arcole equo limite diuidantur, in quibus cum olerum iactata fuerint semina, uel plante per ordinem  posite, aque ducantur irrigue. Hinc pulcherrimorum uersuum spectator assistas:

Ecce supercilio cliuosi tramitis undam
Elicit; illa cadens raucum per leuia murmur
Saxa ciet, scatebrisque arentia temperat arua.
 Inserantur fructuose arbores, uel gemmis uel surculis, ut paruo post tempore laboris tui dulcia poma decerpas. Apum fabricare aluearia, ad quas te mittunt Salomonis Prouerbia . Monasteriorum ordinem ac regiam disciplinam in paruis disce corporibus. Texantur et lina capiendis piscibus. Scribantur et libri, ut et manus operetur cibos, et anima lectione saturetur. In desideriis est omnis otiosus . Aegyptiorum monasteria  hunc morem tenent, ut nullum absque opere ac labore suscipiant, non tam propter uictus necessaria, quam propter anime salutem, ne uagentur perniciosis cogitationibus, et instar fornicationis Hierusalem, omni transeunti diuaricent pedes suos .



CAP. 6.---Quod non peribunt omnes habitantes in urbibus. Et in sequentibus.

Quid ergo? Peribunt omnes qui in urbibus habitant? Ecce illi fruuntur suis rebus, ministrant Ecclesiis, adeunt balnea, unguenta non spernunt, et tamen in omnium ore uersantur. Ad quod et ante respondi, et nunc breuiter respondeo me in presenti opusculo, non de clericis disputare, sed monachum instituere.



CAP. 7.---De monachis fugitiuis non promouendis ad clerum. Augustinus in epistola ad Aurelium .


. Legi epistolam benignitatis tue de Donato et fratre eius, et quid responderem diu fluctuaui. Sed tamen etiam atque etiam cogitanti quid sit utile saluti eorum, quibus nutriendis in Christo seruimus, nichil mihi aliud occurrere potuit, nisi non esse istam uiam dandam seruis Dei, ut se facilius putent eligi ad aliquid melius, si facti fuerint deteriores. Et ipsis enim facilis lapsus, et ordini clericorum sit indignissima iniuria, si desertores monasteriorum ad militiam clericatus eliguntur, cum ex his qui in monasterio permanent, non tamen nisi probatiores atque meliores in clerum assumere soleamus, nisi forte   malus choraula bonus symphoniacus est, ita idem ipsi uulgares de nobis iocabuntur dicentes: Malus monachus, bonus clericus est. Nimis dolendum, si ad tam ruinosam superbiam monachos subrigimus [surrigamus, orig., et Grat.], et tam graui contumelia clericos dignos putamus. In quorum numero sumus, cum aliquando etiam bonus monachus uix bonum clericum faciat; si adsit ei sufficiens continentia, et tamen desit instructio necessaria, aut persone regularis integritas. Sed de istis credo quod arbitrata sit beatitudo tua, nostra uoluntate, ut suis potius corregionalibus utiles essent de monasterio recessisse; sed falsum est. Sponte abierunt, sponte deseruerunt, nobis quantum potuimus, pro eorum salute renitentibus.



CAP. 8.---De quiete monachorum. Idem in epistola ad Eudoxium .


Domino dilecto, et exoptatissimo fratri, et conpresbytero Eudoxio, et qui tecum sunt fratribus, Augustinus, et qui mecum sunt fratres in Domino, salutem. Quando quietem uestram cogitamus quam habetis in Christo, etiam nos quamuis in laboribus uariis asperisque uersemur, in uestra caritate requiescimus. Unum enim corpus sub uno capite sumus, ut et uos in nobis negotiosi, et nos in uobis otiosi simus. Quia si patitur unum membrum, compatiuntur omnia membra, et si glorificatur unum membrum, congaudent omnia membra . Admonemus ergo et petimus et obsecramus per Christi altissimam  humilitatem, et misericordissimam celsitudinem, ut nostri memores sitis in sanctis orationibus uestris, quas uigilantiores et magis sobrias credimus habere. Nostras enim sepe sauciat et debilitat caligo et tumultus secularium actionum; quas etsi sinistras non habemus, eorum tamen qui nos angariant mille passus, et iubemur ire cum eis alia duo , tanta nobis ingeruntur, ut uix respirare possimus, credentes tamen quod ille in cuius conspectu intrat gemitus compeditorum , perseuerantes nos in eo ministerio in quo collocare dignatus est, cum promissa mercede adiuuantibus orationibus uestris, ab omni angustia liberabit. . uos autem, fratres, hortamur in Domino ut propositum uestrum custodiatis, et usque ad finem  perseueretis. At si quam operam [qua opera, or. uict., Pann.] uestram mater Ecclesia desiderauerit, nec elatione auida suscipiatis, nec blandiente desidia respuatis, sed miti corde obtemperetis Deo, cum mansuetudine portantes eum qui uos regit, qui dirigit mites in iudicio, qui docet mansuetos uias suas , nec uestrum otium necessitatibus Ecclesie preponatis, cui parturienti si nulli boni ministrare uellent, quomodo nasceremini non inueniretis.



CAP. 9.---De uoto Bonifacii comitis. August. in epist. ad Bonifacium comitem .

 Nos nouimus, nos testes sumus quod nobiscum apud Tubanas de animo et uoluntate tua fuerimus collocuti. Soli tecum eramus  ego et frater Alipius. Non enim existimo tantum ualuisse terrenas curas quibus impletus es, ut hoc de memoria tua penitus delere potuerint. Nempe omnes actus publicos, quibus occupatus eras, relinquere cupiebas, et te in otium sanctum conferre, atque in ea uita uiuere, in qua serui Dei monachi uiuunt.  Cum ergo te esse in hoc proposito gauderemus, nauigasti, uxoremque duxisti. Si enim coniugem non haberes, dicerem tibi quod et Tubanis diximus, ut in castitate continentie uiueres, adderem quod tunc fieri prohibuimus, ut iam te, quantum rerum humanarum salua pace potuisses, ab istis bellicis rebus abstraheres, et huic uite uacares, et societati sanctorum, cui tunc uacare cupiebas, ubi in silentio pugnant milites  Christi, non ut occidant homines, sed ut expugnent principes et potestates et spiritualia nequitie , id est, diabolum et angelos eius.  Sed ut te ad istam uitam non exhorter coniux impedimentum est, sine cuius consensione continenter tibi non licet uiuere.



CAP. 10.---Non solui coniugium, si mulier nescia de uoto uiri nupsit ei. Idem in eadem epistola.

Quia et si tu eam post illa tua uerba Tubanensia ducere non debebas, illa tibi tamen, nichil eorum sciens, innocenter et simpliciter nupsit. Atque utinam posses ei persuadere continentiam, ut sine impedimento redderes Deo quod te debere cognoscis. Sed si cum illa agere non potes, saltem serua pudicitiam  coniugalem, et roga Deum, qui te de necessitatibus eruit, ut quod non potes modo, possis aliquando. uerumtamen ut Deum diligas, non diligas mundum, ut in ipsis bellis si adhuc te in eis uersari opus est, fidem teneas pacemque queras, ut ex mundi bonis facias opera bona, et propter mundi bona non facias opera mala, aut non impedit coniux, aut impedire non debet. Hec ad te, fili carissime, ut scriberem caritas iussit, qua te secundum Deum, non secundum hoc seculum diligo, quia et cogitans quod scriptum est: Corripe sapientem et amabit te, corripe stultum et adiiciet odisse te , non te utique stultum, sed sapientem debui cogitare.



CAP. 11.---De quiete monachorum. Decretum sancti Gregorii pape .


 Quam sit necessarium monasteriorum quieti prospicere, et de eorum perpetua securitate tractare, anteactum nos  officium quod in regimine cenobii exhibuimus  informat. Et quia in plurimis monasteriis multa a presulibus preiudicia atque grauamina monachos pertulisse cognoscimus, oportet ut nostre fraternitatis prouisio de futura quiete eorum, salubri disponat ordinatione, quatenus conuersantes in illis in Dei seruitio, gratia ipsius suffragante, mente libera perseuerent. Sed ne ex ea que magis emendanda est consuetudine, quisquam  monachis quidquam molestie presumat inferre, necesse est ut hec inferius enumeranda curauimus, ita studio fraternitatis episcoporum debeant custodiri, ut ex eis non possit ulterius inferende inquietudinis occasio reperiri. Interdicimus igitur in nomine Domini nostri Iesu Christi, et ex auctoritate beati Petri apostolorum principis prohibemus, cuius uice huic Romane Ecclesie presidemus, ut nullus episcoporum aut secularium ultra presumat de reditibus, uel rebus, uel chartis monasteriorum, uel de cellis, uel uillis, que ad ea pertinent, quocunque modo uel qualibet occasione minuere, uel dolos uel immissiones aliquas facere. Sed si qua forte causa inter terram uenientem ad partem suarum ecclesiarum  et monasteriorum euenerit, et pacifice non potuerit ordinari, apud electos abbates et alios Patres timentes Deum sine uoluntaria dilatione, mediis sacrosanctis Euangeliis finiatur. Defuncto uero abbate cuiusque congregationis, non extraneus, nisi de eadem congregatione, quem sibi propria uoluntate concors fratrum societas elegerit, et qui electus fuerit, sine dolo uel uenalitate aliqua ordinetur. Quod si aptam inter se personam inuenire nequount, solerter sibi de aliis monasteriis similiter eligant ordinandum. Neque constituto abbate, quecunque persona qualibet occasione preponatur, nisi forte extantibus  criminibus, que sacri canones punire monstrantur. Pariter autem custodiendum est, ut inuito abbate ad ordinandum alia monasteria, aut  ad ordines sacros uel clericatus officium, tolli monachi non debeant.



CAP. 12.---De eodem. Greg., cap. 87, Castorio episcopo Ariminensi .

 Luminoso abbate referente, plurimis in monasteriis multa a presulibus preiudicia atque grauamina monachos pertulisse comperimus. Oportet ergo ut tue fraternitatis prouisio de futura quiete eorum salubri disponat ordinatione, quatenus conuersantes in illis in Dei seruitio gratia illius suffragante, mente libera perseuerent.



CAP. 13.---Ne publice misse fiant in cenobiis. Gregorius.

Missas quoque publicas in cenobio fieri omnimodo  prohibemus, ne in Dei seruorum recessibus et eorum receptaculis ulla populis prebeatur occasio conuentus, quia non expedit animabus eorum. Nec audeat illic episcopus cathedram collocare, uel quamlibet potestatem exercere imperandi, nec aliquam ordinationem quamuis leuissimam faciendi, nisi ab abbate fuerit rogatus; quatenus monachi semper maneant in abbatum suorum potestate, ut remotis uexationibus ac cunctis grauaminibus diuinum opus cum summa deuotione animi perficiant in perpetuum. uale, optime Pater, memor nostri.



CAP. 14.---Ne monasterium grauet episcopus. Idem Gregorius .

 uisitandi exhortandique gratia ad monasterium quoties placuerit, ab antistite  ciuitatis accedatur. Sed sic caritatis officium illic impleat episcopus, ut grauamen aliquod monasterium non incurrat.



CAP. 15.---De oblatis a parentibus. Epist. Greg. III ad Augustinum Anglorum pontificem .

 Addidisti adhuc quod si pater uel mater filium filiamque intra septa monasterii infantie annis sub regulari tradiderunt disciplina, utrum liceat eis postquam pubertatis inoleuerint annos, egredi, et matrimonio copulari. Hoc omnino deuitamus; quia nefas est ut oblatis a parentibus Deo filiis uoluptatis frena laxentur.



CAP. 16.---De monachis et uirginibus propositum non seruantibus. Epistola Syricii, cap. 6 .


Preterea monachorum quosdam atque monacharum abiecto proposito sanctitatis in tantam protestaris dimersos esse lasciuiam, ut prius clanculo uelut sub monasteriorum pretextu illicita ac sacrilega se contagione miscuerint. Postea uero in abruptum conscientie desperatione perducti de illicitis complexibus libere filios procrearint, quod et publice leges et ecclesiastica iura condemnant. Has ergo impudicas detestabilesque personas, a monasteriorum cetu ecclesiarumque conuentibus eliminandas esse mandamus, quatenus retruse in suis ergastulis, tantum facinus continua lamentatione deflentes, purificatorio possint penitudinis igne decoqui, ut eis uel ad mortem saltem solius misericordie intuitu,  per communionis gratiam possit indulgentia subuenire.



CAP. 17.---De uirginibus sacratis, si lapse fuerint. Ex decr. Innocentii pape I, cap. 12 .

 Item que Christo spiritualiter nubunt, et a sacerdote uelantur, si postea uel publice nupserint uel occulte corrupte fuerint, non eas admittendas esse ad agendam penitentiam, nisi is cui se iunxerant de hac uita discesserit. Si enim de hominibus hec ratio custoditur, ut quecunque uiuente uiro alteri nupserit, habeatur adultera, nec ei agende penitentie licentia concedatur, nisi unus ex eis fuerit defunctus, quanto magis de illa tenenda est, que antea immortali se sponso coniunxerat, at postea ad humanas nuptias transire  elegit?



CAP. 18.---De uirginibus non uelatis si deuiauerint. Ibidem cap. 13.

 He uero que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint, his agenda aliquanto tempore penitentia est; quia sponso earum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio, quam cum Deo pepigerunt, solui sine uindicta non poterit?



CAP. 19.---Qua penitentia purgandus sit qui propositum monachi deseruerit. Leo Rustico Narbonensi episcopo .

  Propositum monachi proprio arbitrio aut uoluntate susceptum deseri non potest absque peccato. Quod enim quis uouit Deo, debet et reddere . Unde qui, relicta singularitatis professione, ad militiam uel ad nuptias deuolutus est, publice penitentie satisfactione purgandus est; quia et si innocens militia et honestum potest esse coniugium, electionem tamen meliorum deseruisse transgressio est.



CAP. 20.---Quod puelle spontaneum uirginitatis propositum deserentes delinquunt. Ibidem, cap. 13.

 Puelle que non parentum coacte imperio, sed spontaneo iudicio uirginitatis propositum atque habitum susceperint, si postea nuptias eligunt, preuaricantur, etiamsi nondum eis  gratia consecrationis accessit [etiamsi consecratio non accessit, orig. et Grat.]. Cuius utique non fraudarentur munere, si in proposito permanerent.



CAP. 21.---De consecratis si nupserint. Ibidem, cap. 14.

Ambigi non potest magnum crimen admitti, ubi et propositum deseritur, et consecratio uiolatur. Nam si humana pacta non possunt impune calcari, quid de his [eos] manebit, qui corruperint diuini federa sacramenti.



CAP. 22.---Quod liceat monachis cum sacerdotali officio ubique ministrare. Ex concilio Bonifacii pape, qui quartus a beato Gregorio fuit.

 Non ullo fulti dogmate, audacissime quidam magis zelo amaritudinis quam  dilectionis inflammati, asserunt monachos, quia mundo mortui sunt et Deo uiuunt, sacerdotali officio indignos, neque penitentiam, neque Christianitatem largiri, neque absoluere posse per sacerdotalis officii iniunctam gratiam, sed omnino labuntur. Nam si ex hac causa ueteres emuli uera predicarent apostolice sedis compar beatus Gregorius monachico cultu pollens, ad summum nullatenus apicem conscenderet, cui quidem ostiatim fungendi, ligandi, soluendique officio potestas summa conceditur. Augustinus quoque eiusdem sanctissimi Gregorii discipulus, Anglorum predicator egregius, ac Pannoniensis beatus Martinus, aliique quamplurimi uiri sanctissimi pretiosorum monachorum habitu fulgentes, nequaquam annulo pontificali subarrharentur. Sed quia  monachi fuerunt, predictis uti perhibentur. Neque enim Benedictus monachorum preceptor huiuscemodi rei aliquomodo fuit interdictor, sed eos secularium negotiorum edixit expertes fore solummodo, quod quidem apostolicis documentis, et omnium sanctorum Patrum institutis, non solum monachis, uerum etiam canonicis maximopere imperatur. Utrisque enim prefatorum Patrum exemplis perspicacibus circumquaque ut mundo mortui sint, euidentissima ratione precipitur. Tantorum ergo Patrum institutis et exemplis periculosum est refragari. Credimus ergo a sacerdotibus monachis ligandi soluendique potestatem atque officium, Deo operante, haud indigne administrari, si eos digne contigerit ad hoc ministerium sublimari. Quod incunctanter et euidenter  affirmat quisquis statum monachorum et habitum potentatumque euidenter considerat, uerbi gratia: Angelus Grece, Latine nuntius dicitur. Sacerdotes igitur monachi atque canonici, qui quotidie sancta Dei precepta annuntiant, angeli uocantur, ratione non incongrua. Sed unusquisque angelicus ordo quanto claritatem Dei uicinius contemplatur, tanto dignitate sublimior affirmatur. Nam, uti cherubim, monachi sex alis uelantur. Due quidem in capitio quo caput tegitur uerisimilibus demonstrantur assertionibus. Illud uero tunice quod brachiis intenditur, alas duas esse dicimus; et illud tandem quo conditur corpus, sex alarum numerum certissime implere asseritur. Decertantes igitur monachice professionis  presbyteros sacerdotalis potentie arcere officio omnimodo precipimus, ut ab huiuscemodi nefandis ausibus reprimantur in posterum, quia quanto quisque celsior, tanto potentior.



CAP. 23.---Ne monachus defensor fiat Pelagius Antonine, Patricie et Decie .

 De presentium potitore quod defensor factus non est, nulla animi molestia sit; quia uere satis amarissimum habeo de isto proposito ad illud officium homines deduci, in quo nullo modo que a monachis Deo promissa sunt ualeant adimpleri. Omnimoda enim et illius habitus, et istius officii diuersitas est. Illic enim quies, oratio, labor manuum; at hic causarum conditio, conuentiones,  actus, publica litigia, et quecunque uel ecclesiastica instituta uel supplicantium necessitas poscit. Faciat autem Deus, ut tales sint qui uel a uobis in isto habitu nutriuntur, uel in monasteriis crescunt, ut prouecta etate et probata uita, non ad litigiorum officia, sed ad sacerdotium ualeant promoueri.



CAP. 24.---Qualis et a quibus debeat abbas eligi. Pelagius Melleo [Mellito] subdiacono.

 Abbatem in eodem monasterio [loco] illum uolumus ordinari, quem sibi de sua congregatione et monachorum electio, et possessionis Dominus, et  ordo uite ac meritum poposcerit ordinari.



CAP. 25.---Ne duplex monasterium fiat. Ex septima synodo, cap. 11 .

  Ex hoc diffinimus, minime duplex fieri monasterium, quia scandalum id est offendiculum, multis efficitur. Si uero aliqui cum cognatis abrenuntiare et monasticam uitam sectari uoluerint, debent uiri quidem uirorum adire, cenobium, femine uero mulierum ingredi monasterium: in hoc enim placatur Deus. Que autem hactenus sunt dupla secundum regulam sancti Patris Basilii, et secundum preceptionem eius ita formentur. Non habitent in uno monasterio monachi et monache. Adulterium enim intercipit cohabitatio, si habeat aditum monachus ad monacham, uel monacha ad monachum secreto ad collocutionem. Non cubat monachus in muliebri monasterio neque cum monacha  singulariter conuiuetur, et quando necessaria uite a uirorum parte ad regulares deferuntur monachas, extra portam hec suscipiat abbatissa monasterii feminarum, cum quadam uetula monacha. Porro, si contigerit ut aliquam propinquam suam uidere uoluerit monachus, in presentia abbatisse huic confabuletur, per modica et compendiosa uerba, et in breui ab ea discedat.



CAP. 26.---De his qui se ante legitimos annos totonderint et uelauerint. Ex concilio Maguntino, cui interfuit Carolus imperator et Richolfus archiepiscopus in claustro Sancti Albani, cap. 20.

 Si quis ante annos legitimos tonsuratus est sine consensu parentum suorum, et si ipsi parentes infra annum non se reclamauerint  ad principem, aut ad proprium episcopum, aut ad missum Dominicum, in ipso clericatu permanet. Si uero post legitimos annos per uim clericus factus est, et infra annum ad supra memoratas personas minime se reclamauerit, in clericatu permaneat, sicut his de quo superius dictum est. Si uero prefate persone infra annum reclamationem fecerint, hi qui eos clericos fecerunt ipsis sine parentibus eorum hoc per legem exsoluant, quod contra eos contraxerunt. Ille uero qui ante legitimos annos tonsuratus est, utrum in eadem tonsura permanere debeat necne, in potestate sit parentum. Si uero his qui tonsuratus est, alicuius fuit seruus, Domino per legem emendetur, quidquid de eius seruo contra eum contractum est. Ille uero qui tonsuratus est,  utrum in eadem tonsura permaneat, in potestate sit domini sui. Si uero hi qui liberi sunt, ante legitimos aut post legitimos annos hoc modo, sicut superius taxatum est, tonsurati sunt, et ad gradus ecclesiasticos peruenerint, in eisdem gradibus perseuerare cogantur. Si uero seruus qui superius taxato modo tonsuratus est, et ad gradus ecclesiasticos peruenerit, domino suo per legem emendetur, et ei redditus in suo gradu permaneat. Hoc et de uelandis puellis obseruandum est.



CAP. 27.---De illis quos unus aut ambo parentes sancte religioni tradiderunt. Ex concilio Toletano. cap. 6 .

Quoniam huc usque dissolute operationis effectus interdum fecit nutare honestum, constitutionis edictum  proponimus, ne resolui putetur quod indissolubili sanctionis auctoritate tenetur: ideo quidquid obuium ex incerto occurrerit, euidenter abiici debet, ut de cetero nichil supersit, quod in dubium nutet.  Ideoque si in qualibet iuniori etate uel religione tonsuram, uel religioni debitam uestem in utroque sexu, filiis aut unus aut ambo parentes dederint, certe uel nolentibus aut nescientibus se susceptam, et non mox uisam in filiis abdicauerint; sed uel coram se, uel coram ecclesia palamque in conuentu eosdem filios talia habere permiserint, ad secularem reuerti habitum ipsis filiis quandoque penitus non licebit, sed conuicti quod tonsuram aut religiosam uestem aliquando habuerint, mox ad religionis cultum habitumque reuocentur,  et sub strenua districtione huiusce obseruantie inseruire cogantur. Parentibus sane filios suos religioni contradere non amplius, quam usque ad duodecimum etatis eorum annum licentia poterit esse. Postea uero an uoluntate parentum, an sue deuotionis solitarium sit uotum, erit filiis licitum religionis assumere cultum. Quisquis autem uel abolitione tonsure, uel secularis uestis assumptione detectus fuerit attigisse transgressionem, excommunicationis censuram accipiat, et religioni semper inhereat.



CAP. 28.---De illis qui semel in clero deputati sunt, aut monachorum uitam expetiuerunt. Ex concilio Chalcedonensi, cap. 7 .

 Qui semel in clero deputati  sunt, aut monachorum uitam expetiuerunt, statuimus neque ad militiam, neque ad dignitatem aliquam uenire mundanam; et hoc tentantes et non agentes penitentiam, quo minus redeant, ad hoc quod propter Deum primitus elegerunt, anathematizari.



CAP. 29.---Ut canonici inter monachos conuersantes, aut monachi fiant, aut canonice uiuere cogantur. Ex concilio Maguntiensi, cap. 17 .

Precipimus ut unusquisque episcopus sciat per singula monasteria, quantos quisque abbas canonicos in monasterio suo habeat; et hoc omnino ambo pariter prouideant, ut si monachi fieri uoluerint, regulariter uiuant; sin autem, canonice uiuant omnino.



CAP. 30.---Quod monachum paterna deuotio, uel propria professio faciat. Ex concilio Toletano Iu, cap. 48.


 Monachum aut paterna deuotio, aut propria professio facit. Quidquid horum fuerit alligatum [al. allegatum], tenebit. Proinde his ad mundum reuertendi intercludimus aditum, et omnes ad seculum interdicimus regressus.



CAP. 31.---De clericis qui se fingunt monachos esse. Ex eodem concilio .

 Ut clerici qui se fingunt habitu et nomine monachos esse, et non sunt, omnimodis corrigantur atque emendentur, ut uel ueri monachi sint, uel ueri canonici.



CAP. 32.---Ut monacho sine consensu sui abbatis uotum uouere non liceat. Ex dictis Basilii.

  Monacho non licet uotum uouere sine consensu abbatis sui. Si autem uouerit, frangendum erit.



CAP. 33.---De uirginibus que ante annos 12 insciis mundiburnis [mundiburdis] suis uelamen sibi imposuerint. Ex concilio Triburiensi, cap.24.

uirgines que ante 12 annos insciis mundiburnis [patronis, orig.] suis sacrum uelamen capiti suo imposuerint, et illi mundiburni annum et diem hoc tacendo consenserint, in suo sancto proposito permaneant. Et si in predicto anno et die pro illis se proclamauerint, petitioni eorum assensus prebeatur, nisi forte Dei timore tacte [tacti], cum eorum licentia in religionis habitu perseuerent.



CAP. 34.---Ut clericus in qua ecclesia semel legerit, deinceps maneat. Ex concilio Africano, cap. 57.


Item placuit ut quicunque in ecclesia uel semel legerit, ab alia ecclesia ad clericatum non teneatur.



CAP. 35.---De uiris ac feminis sacrum propositum transgredientibus. Ex concilio Toletano uI, cap. 7.

 Procliuis cursus est ad uoluptatem, et imitatrix natura uitiorum. Quamobrem quisquis uirorum uel mulierum habitum semel induerint spontanee religiosum, aut si uir deditus ecclesie choro, uel femina fuerit aut fuit delegata puellarum monasterio, in utroque sexu preuaricator ad propositum inuitus reuerti cogatur, ut uir detondeatur, et puella monasterium ingrediatur [ad mon. regrediatur, orig.]. Si autem quolibet patrocinio desertores permanere uoluerint, sacerdotali sententia  ita a Christianorum cetu habeantur extorres, ut nec locus eis ullus sit communis [communionis, orig.], uiduas quoque uniuersalis iamdudum statuit synodus professionis uel habitus sui desertrices, ut superiori sententia condemnentur.



CAP. 36.---Quo tempore uelamen sacris uirginibus imponi debeat. Ex decreto Gelasii pape, cap. 12 .

 Deuotis quoque Deo uirginibus nisi aut in Epiphania, aut in Albis paschalibus, aut in apostolorum natalitiis sacrum minime uelamen imponatur  graui langore correptis, ne sine hoc munere de seculo exeant, implorantibus non negentur.



CAP. 37.---Quod non obsit episcopo, si pro necessitate ante 25 etatis annum uirginem uelauerit. Ex concilio Mileuitano, cap. 26 .


Item placuit ut quicunque episcoporum necessitate periclitantis pudicitie uirginalis, cum uel petitor potens, uel raptor aliquis formidatur, uel si etiam ali quando mortis periculoso scrupulo compuncta fuerit, ne non uelata moriatur, aut exigentibus parentibus, aut his ad quorum curam pertinet, uelauerit uirginem, seu uelauit intra 25 annos etatis, non ei obsit concilium, quod de isto numero annorum constitutum est.



CAP. 38.---De monialibus que alias uelare presumunt. Ex decretis Eutychiani pape, cap. 13 .

 Nihilominus etiam in quibusdam locis inolitum inuenimus usum stultitie plenum, et ecclesiastice auctoritati contrarium, eo quod uidelicet nonnulle abbatisse, et alique ex sanctimonialibus uiduis, et puellis uirginibus contra fas uelum imponere presumant, et ideo nonnulle iniuste uelate putant se liberius suis carnalibus desideriis posse inseruire et suas uoluntates explere.  Quapropter statuimus ut, si abbatissa aut quelibet sanctimonialis post hanc diffinitionem in tantam audaciam proruperit, ut aut uiduam aut puellam uirginem uelare presumpserit, iudicio canonico usque ad satisfactionem subdatur.



CAP. 39.---De uirginibus, qua etate uelari debeant. Ex decretis Pii pape.

  Ut uirgines non uelentur ante 25 annos etatis, nisi forte necessitate periclitantis uirginalis pudicitie. Et non sunt consecrande alio tempore, nisi in Epiphania et Albis paschalibus, et in apostolorum natalitiis, nisi causa mortis urgente.



CAP. 40.---Quod desponsatam puellam non liceat alio uiro dare; licere autem, si uoluerit, monasterium ingredi. Ex decretis Eusebii pape .

 Desponsatam puellam non licet parentibus dare alio uiro; tamen monasterium licet eligere, si uoluerit.



CAP. 41.---Ut nullus incognitus cito in monasterium monachorum recipiatur. Ex concilio Toletano, cap. 5 .

  Si quis incognitus monasterium ingredi uoluerit, ante triennium monachi habitus ei non prestetur. Et si intra tres annos aut seruus, aut libertus, uel colonus queratur a domino suo, reddatur ei cum omnibus que attulit, fide tamen accepta de impunitate. Si autem intra triennium non fuerit requisitus, postea queri non potest nisi sit tam longe quod inueniri non possit; sed tantum ea que in monasterio adduxit dominus serui recipiat.



CAP. 42.---De uirginibus sacris que propter strictiorem uitam ad aliud monasterium transire disposuerunt. Ex conc. Triburiensi, cap. 26.

 uirgines sacre, si pro lucro anime sue propter districtiorem uitam ad  aliud monasterium ire disposuerint ibique manere decreuerint, synodus concedit; si uero fuga discipline alium locum quesierint, redire cogantur.



CAP. 43.---Quo uestitu uirgines ad consecrationem uenire debeant. Ex conc. Carthaginensi Iu, cap. II.

 Sanctimonialis uirgo cum ad consecrationem episcopo suo offertur, in talibus uestibus applicetur, qualibus semper usura est professioni et sanctimonie aptis.



CAP. 44.---Ut preter scientiam domini sui seruus non efficiatur monachus. Ex concilio Arelatensi, cap. 3.

Placuit in monasterio non esse suscipiendum seruum ad monachum faciendum, preter domini proprii uoluntatem. Qui uero hoc constitutum nostrum excesserit, eum a communione suspendi decreuimus,  ne nomen Domini blasphemetur.



CAP. 45.---Ne quis causa religionis seruum doceat contemnere dominum suum. Ex concilio Bracarensi II, cap. 47 .

 Si quis seruum alienum causa religionis docet contemnere dominum suum, et recedere ab eius seruitio, durissime in omnibus arguatur, et ad penitentiam compellatur.



CAP. 46.---De fugitiuis clericis seu monachis. Ex decretis Leonis pape.

Fugitiuum uero clericum, aut monachum deserentem disciplinam, uelut contemptorem placuit reuocare.



CAP. 47.---De his qui cum semel tonsi fuerint, laici efficiuntur. Ex conc. Tolet. u, cap. 45 .


Quicunque ex secularibus accipientes penitentiam se totonderunt, et rursus preuaricantes laici effecti sunt, comprehensi ab episcopo suo ad penitentiam, ex qua recesserunt, reuocentur. Quod si aliqui per penitentiam irreuocabiles sunt, nec admoniti reuertuntur, uere ut apostate coram ecclesia anathematis sententia condemnentur; non aliter et hi qui tonsi collaudantibus parentibus fuerunt, aut sponte sua amissis parentibus seipsos religioni deuouerunt, et postea habitum secularem sumpserunt, ut iidem a sacerdote comprehensi, ad cultum religionis, acta prius penitentia, reuocentur. Quod si reuerti nolunt, uere ut apostate anathematis sententie subiiciantur. Que forma seruabitur etiam  in uiduis, uirginibusque sacris, ac penitentibus feminis, que sanctimonialem habitum induerunt, et postea aut uestem mutauerunt, aut ad nuptias transierunt.



CAP. 48.---Ne seruus nesciente domino suo in monasterio recipiatur. Ex concilio Chalcedonensi, cap. 4 .

 Nullum uero recipere seruum in monasteriis obtentu monachi, preter domini sui conscientiam, licet.



CAP. 49.---Quod non liceat Deo sacratis nuptialia iura contrahere. Ex concilio Chalcedonensi, cap. 16.

 uirginem que se Deo consecrauit, similiter et monachum, non licere nuptialia  iura contrahere. Quod si hoc inuenti fuerint perpetrantes, excommunicentur. Confitentibus autem decreuimus, ut habeat auctoritatem eiusdem loci episcopus, misericordiam humanitatemque largiri.



CAP. 50.---Ut sine spe coniugii maneant, qui sanctimoniales in matrimonium duxerint. Ex epistola Paschalis pape, cap. 11.

 Hi qui scientes sanctimonialibus feminis in matrimonio sunt ad iniuriam Christi copulati, iuxta censuram Christiani zeli separentur, et nunquam eis concedatur iugali uinculo religari, sed in penitentie se lamentis uehementer, dum uiuunt, afficiant.



CAP. 51.---De uirginibus sacris, que preuaricate sunt. Ex decreto Gelasii pape, cap. 20 .


 uirginibus sacris temere se quosdam sociare cognouimus, et post dicatum Deo propositum incesta federa sacrilegaque miscere. Quos protinus equum est a sacra communione detrudi; et nisi per publicam probatamque penitentiam omnino non recipi, sed tamen his uiaticum de seculo transeuntibus, si digne [tamen, orig.] penituerint, non negetur.



CAP. 52.---ut uidue uelum sibi non imponant inconsulto episcopo suo, et ne presbyteri eis imponere presumant, quod episcopis non licet. Ex concilio Rothomagensi, cap. 119.

Statutum est uiduas non debere uelari. Simul et hoc statutum est ut si quisquam presbyterorum  deinceps huius constitutionis norme contumaciter transgressor exstiterit, scilicet ut aliquas uiduas uelare presumat, quia hoc et episcopis non licet, gradus sui periculum incurrat. Similiter et de puellis uirginibus a presbyteris non uelandis statutum est ut si quis hoc facere tentauerit, tanquam transgressor canonum damnetur.



CAP. 53.---Quod uidue sub nulla sint benedictione uelande. Ex decretis Gelasii pape, cap. 21 .

Nam de uiduis sub nulla benedictione uelandis superius latius duximus disserendum. Que si propria uoluntate professam pristini coniugii castitatem mutabili mente calcauerint, periculi earum intererit, quali Deum debeant satisfactione placare,  quia, iuxta Apostolum, primam fidem irritam fecerunt . Sicut enim si se forsitan continere non poterant, secundum Apostolum, nullatenus nubere uetabantur , sic habita secum deliberatione, promissam Deo padicitie fidem debuerunt custodire.  Nos autem nullum talibus laqueum debemus iniicere, sed solas adhortationes premii sempiterni penasque proponere diuini iudicii, ut nostra sit absoluta conscientia, et illarum pro se rationem Deo reddat intentio. Cauendum est quippe quod de earum moribus actibusque beatus Paulus testatur apostolus , quod plenius exponere preterimus, ne sexus instabilis non tam deterreri quam admoneri uideatur.



CAP. 54.---De uiduis que semel sacrate conuersationis uelamen susceperunt. Ex concilio Aurelianensi, cap. 3.


 uidue que spontanea uoluntate ab altari sacre conuersationis uelamen suscipiunt, decreuit sancta synodus in eodem proposito eas permanere. Non enim fas esse decernimus, ut postquam se Domino semel sub uelo consecrauerint [Hec desunt apud Grat.], et inter uelatas oblationes fecerint, iterum eis concedi Spiritui sancto mentiri.



CAP. 55.---Ut nullus uiduas uelare attentet. Ex concilio Magontiensi, cap. 6 .

 uiduas autem uelare pontificum nullus attentet , prout statutum est in decretis Gelasii pape c. 13,  quod nec auctoritas diuina, nec canonum forma prestitit. Que si propria fuerit uoluntate continentiam professa, ut in eiusdem Gelasii c. 21 legitur, eius intentio pro se reddat rationem Deo, quia sicut, secundum Apostolum, si se continere non poterat, et nullatenus nubere uetabatur, sic secum habita deliberatione promissam fidem pudicitie Deo debet custodire. Nos autem auctoritate Patrum suffulti in hoc sacro conuentu sancimus et libere iudicamus, si sponte uelamen, quamuis non consecratum sibi imposuerit, et in Ecclesia inter uelatas oblationem Deo obtulerit, uelit nolit, sanctimonie habitum ulterius habere debet, licet sacramento confirmare uelit eo tenore et ratione uelamen sibi imposuisse,  ut iterum posset deponere.



CAP. 56.---De nobilibus uelatis que postea domi in deliciis residere delectantur. Ex concilio apud Aquisgranum Ludouico Pio presente, cap. 6 .

De nobilibus feminis que amissis uiris repente uelantur, et in propriis domibus diuersas necessitates opponentes residere-delectantur, de quibus in aliis conuentibus coram serenitate uestra iamdudum uentilatum est et definitum, maiori solertique studio admonendas et instruendas ab episcopis statuimus, quatenus sue saluti consulant, nec sic indiscrete uiuendo, et propria noxiaque libertate utendo, et per diuersa uagando periculum animarum suarum incurrant, semper illud apostolicum ante oculos habentes quo dicitur: uidua, que in deliciis est, uiuens  mortua est .



CAP. 57.---De his qui uelatas et Deo sacratas in coniugium duxerint. Ex concilio Aurelianensi, cap. 23 .

 Si quis sacro uelamine consecratam in coniugium duxerit, et post dicatum Deo propositum incesta federa sacrilegaque miscuerit, ut in constitutis Gelasii pape c. 20 legitur, protinus equum est a sacra communione detrudi, et nisi per publicam probatamque penitentiam omnino non recipi. Si tamen penituerint, transeuntibus de seculo uiaticum non negetur. In Chalcedonensi concilio, cap. 16, hoc perpetrantes excommunicantur; confitentibus autem auctoritate episcopi misericordia largiatur. In epistola Syricii pape cap. 6,  uelate et Deo consecrate si abiecto proposito sanctitatis clanculum sacrilega se contagione miscuerint et illicitis complexibus publice et libere filios procreauerint, has nuptias detestabiles [impudicas detestabilesque personas, orig. et Grat.] a monasteriorum cetu et ecclesiarum conuentibus eliminandas esse iudicatum est, quatenus detruse ergastulis tantum facinus continua lamentatione defleant. Unde uerbo Domini et canonica auctoritate in hac sancta synodo precipimus, ut omnimodo separentur, et iuramento colligentur, ulterius sub uno non cohabitare tecto, nec familiari frui colloquio, excepto in ecclesia aut in publico, aut rem ullam habere communem, unde suspicio illecebrosi desiderii, aut scandalum libidinosi facti iuste possit oriri. Si que  etiam inter se diuidenda sunt diuidant, et uterque sua prouideat et incestuosus sine spe coniugii maneat.



CAP. 58.---De uiduis que professam continentiam preuaricate sunt. Ex concilio Carthaginensi Iu, cap. 4.

 Sicut bonum est castitatis premium, ita et maiori obseruantia et preceptione custodiendum est, ut si que uidue, quamlibet adhuc in minoribus annis posite, et in matura etate a uiro relicte, se deuouerint Deo et ueste laicali abiecta sub testimonio episcopi et Ecclesie religioso habitu apparuerint; postea uero ad nuptias seculares transierunt, secundum Apostolum , damnationem habebunt [habeant], quia fidem castitatis quam  Deo uouerunt, irritam facere uise [nise, alias ause, orig.] sunt. Tales ergo persone a Christianorum communione sequestrentur, neque etiam in conuiuio cum Christianis communicent. Nam, si adultere coniuges ree sunt, si suis uiris obnoxie [reatu sunt uiris suis obn., orig.] fuerint, quanto magis uidue, que Dei religiositatem mutauerunt, crimine adulterii notabuntur, si deuotionem quam sponte nec coacte Deo obtulerunt, libidinosa uoluntate [uoluptate, orig.] corruperint, atque ad secundas nuptias transitum fecerint? Que etsi uiolentia irruente ab aliquo oppresse fuerint, ac postea delectatione libidinis permanere in coniugio raptori, uel uiolento uiro consenserint, damnatione superius dicta teneantur obnoxie. De talibus ait Apostolus: Cum enim luxuriate  fuerint in Christo, nubere uolunt, habentes damnationem, quia primam fidem irritam fecerunt .



CAP. 59.---De eodem. Ex decretis Zepherini pape, cap. 4 .

Ut uidue in deliciis non sint, sed secundum Apostolum sub potestate episcopi uiuant: Precipe, inquit, ut uidue irreprehensibiles sint. uidua deligatur non minus sexaginta annorum, in operibus bonis testimonium habens: Si filios educauit , et cetera. Adolescentiores uiduas deuita. Cum enim luxuriate fuerint in Christo, nubere uolunt, habentes damnationem, quia primam fidem irritam fecerunt, simul et otiose loquentes que non oportet. uolo ergo iuniores nubere, filios procreare, matresfamilias  esse, nullam occasionem dare aduersario maledicti gratia. Iam enim quedam conuerse sunt retro post Satanam .



CAP. 60.---Ne femine, quarum mariti obierunt, cito se uelent. Ex concilio Aurelianensi, cap. 5 .

De feminis que uiros amittunt, placet ne se  indiscrete uelent, sed XXX dies post decessum uiri sui exspectent, et post tricesimum diem, per consilium episcopi sui, uel si episcopus absens fuerit, consilio aliorum religiosorum sacerdotum, suorumque amicorum id quod eligere debent, eligant. Et ut rogetur princeps a sacro conuentu, ut hi qui publicam egerint penitentiam, et femine que uiros amittunt, sua auctoritate donentur, deliberent quid agant, tueantur et specialiter  pro his capitula fieri, et legis mundane capitulis inserenda decreuimus.



CAP. 61.---Ut uiduitatis professio coram episcopo fiat. Ex concilio Arausic., cap. 6 .

 uiduitatis seruande professionem coram episcopo in secretario habitam, imposita coram episcopo ueste uiduali non esse uiolandam. Ipsam autem talis professionis desertricem, merito damnandam esse decernimus.



CAP. 62.---Ut nullus uetet uiduas nubere, si uoluerint. Ex concilio Toletano III, cap. 10.

 Pro consultu castitatis, quod maxime hortamento concilii proficere debeat, annuente glorioso domino nostro Recaredo rege,  hoc sanctum confirmat [affirmat, orig. et Grat.] concilium, ut uidue, quibus placuerit tenere castitatem, nulla ui ad nuptias iterandas uenire cogantur. Quod si priusquam profiteantur continentiam, nubere elegerint, illis nubant, quos propria uoluntate uoluerint habere maritos. Similis conditio et de uirginibus habeatur, nec contra uoluntatem parentum uel suam cogantur maritos accipere. Si quis uero propositum castitatis uidue uel uirginis impedierit, a sancta communione et a liminibus ecclesie habeatur extraneus.



CAP. 63.---Ut uidue a proposito uiduitatis discedentes excommunicentur. Ex epistola sancti Gregorii pape missa ad Bonifacium .

  uiduas a proposito discedentes uiduitatis, super quibus nos consulere uoluit dilectio tua, frater carissime, credo te nosse a sancto Paulo et a multis sanctis Patribus, nisi conuertantur, olim esse damnatas, quas et nos apostolica auctoritate damnandas, et a communione fidelium, atque a liminibus ecclesie arcendas fore censemus, usquequo obediant suis episcopis, et ad bonum quod ceperunt, inuite aut uoluntarie reuertantur. De uirginibus autem non uelatis si deuiauerint, a sancte memorie predecessore nostro papa Innocentio taliter decretum habemus: He uero que necdum sacro uelamine tecte, tamen in proposito uirginali semper se simulauerunt permanere, licet ueate non fuerint, si nupserint, aliquanto tempore  his agenda penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio quam cum Deo pepigit solui sine uindicta non poterit, etc. Nam, si uirgines nondum uelate taliter penitentia publica puniuntur, et a cetu fidelium usque ad satisfactionem excluduntur, quanto potius uidue, que perfectioris etatis et maturioris sapientie atque consilii existunt, uirorumque consortio multoties use sunt, et habitum religionis assumpserunt, et demum apostatauerunt, atque ad priorem uomitum sunt reuerse , a nobis et ab omnibus fidelibus a liminibus ecclesie et a cetu fidelium usque ad satisfactionem sunt eliminande, et carceribus tradende,  qualiter iuxta B. apostolum Paulum tradentes huiusmodi hominem Satane in interitum carnis, ut spiritus saluus sit in die Domini . De talibus enim et Dominus per Moysen loquitur , dicens: Auferte malum de medio uestri. De quibus et per Prophetam ait: Letabitur iustus cum uiderit uindictam, manus suas lauabit in sanguine peccatoris . De talibus namque et eorum similibus, atque eisdem consentientibus dicitur: Quia non solum qui faciunt, sed etiam qui consentiunt facientibus, rei iudicandi sunt .



CAP. 64.---Ut uidue uelate ad nuptias non transeant. Ex decretis Gelasii pape, ad Sicilienses episcopos, cap. 9.

 Neque uiduas ad nuptias  transire patimur, que in religioso proposito diuturna obseruatione permanserunt. Similiter et uirgines nubere prohibemus, quas annis plurimis in monasterio etatem peregisse contigerit



CAP. 65.---De uidua que sub obtentu religionis uelum sibi ad tempus imposuerit. Ex epistola Nicolai pape, cap. 5 .

 Nicolaus episcopus seruus seruorum Dei reuerendissimo et sanctissimo confratri nostro Adalwino sancte uiennensis [uinanensis] Ecclesie archiepiscopo. Quod interrogasti de femina, que post obitum mariti sui uelamen sacrum super caput suum imposuit, et finxit se sub eodem uelamine sanctimonialem esse, postea  uero ad nuptias rediit, bonum mihi uidetur, quia per hypocrisim ecclesiasticam regulam conturbare uoluit, et non legitime in uoto suo permansit, ut penitentiam agat de illusione nefanda, et reuertatur ad id quod spopondit, et in sacro ministerio inchoauit. Nam, si consenserimus quod omnia sacramenta ecclesiastica, quisque prout uult fingat, et non uere faciat, omnis ordo ecclesiasticus conturbabitur, nec catholice fidei iura consistent, nec canones sacri rite obseruabuntur. Quid enim profuit Simoni Mago baptismum sacrum ficte suscipere, et in Christianitate permansurum se finxisse, cum per Apostolum fraude eius detecta, quid sibi futurum esset prenuntiatum est! Ait enim: Pecunia tua tecum sit in perditionem, cor enim tuum non est rectum coram  Deo. Penitentiam itaque age ab hac nequitia tua, et roga Deum, si forte remittatur tibi hec cogitatio cordis tui. In felle enim amaritudinis et obligatione iniquitatis uideo te esse . Ideo tales nisi resipiscant, spirituali gladio percutere censemus. Non enim fas est Spiritui sancto mentiri, sicuti Ananias et Saphira mentiti sunt, et statim perierunt .



CAP. 66.---De uiduis et puellis que in domibus propriis habitum religionis susceperunt. Ex concilio Toletano Iu, cap. 57 .

 De uiduis et puellis que habitum religionis in domibus propriis tam a parentibus, quam per se mutauerunt, si postea contra instituta Patrum uel precepta canonum coniugia  crediderint copulanda, tandiu utrique [utreque, Grat.] habeantur a communione suspensi [suspense, Grat.], quo usque quod illicite perpetrauerunt, emendent. Quod si emendare neglexerint, a communione et omnium Christianorum conuiuio in perpetuum sint sequestrate.



CAP. 67.---Quod sanctus Gregorius quamdam feminam uelatam, que sacrum propositum transgressa erat comprehendi iusserit. Ex registro Gregorii ad uitalianum Sipontinum episcopum .

 Si custos religiosi habitus fuisses, aut esse nosses episcopus, filiam gloriose memorie Tulliani magistri militie, te illic posito, nec proiectis religiosis uestibus ad secularem reuerti habitum, nec ad nos licuisset peruersam epistolam  destinare. Sed, quia nimia desidia ac torpore deprimeris, in tuo dedecore res ad presens illicita impune commissa est. Nam, sicut prefati sumus, si sollicitus esses, prius ad nos ultio mulieris prauissime quam culpa debuit peruenire. Quia igitur tantum hebes, tantumque es negligens, ut nisi canonicam in te fueris cercionem expertus, in aliis districtiorem disciplinam nescias custodire, qualiter debeas esse sollicitus, congrue tibi, si Domino placuerit, tempore demonstrabimus. Presentia igitur scripta suscipiens euigila, et excitatus saltem exsequere, quod pressus nunc usque ignauia distulisti. Instantie ergo tue sic predictam mulierem una cum Sergio defensore [nostro, orig.] comprehendere, et statim non solum ad male contemptum habitum  sine excusatione aliqua reuocare, sed etiam in monasterio, ubi omnino districte ualeat custodiri, detrudere, et ita omnem circa illam sollicitudinem exhibere, ut quam sit nefarium quod commisit ex tua possit districtione cognoscere. Qua in re si quis  laicorum aliquo tibi ingenio tentauerit obsistendum, a sanctissime eum communionis participatione suspende, nobisque renuntiare festina ut quantum sit exsecrabile quod presumit, postquam consideratione propria non aduertit, emendationis qualitate cognoscat. In his autem omnibus ita cautum ac stude uigilantem te ostendere, ut culpam tuam non geminare neglectus, sed aliquantisper ualeat et sollicitudo minuere.



CAP. 68---De uiduis uelatis si uoluptatibus carnis inseruire accusantur. Ex concilio Meldensi, cap. 2 .


Ut ille que quasi sanctimoniales sub uelamine religionis degere uidentur, sed potius in deliciis uiuentes mortue in diuinis oculis computantur, per prouincias discurrentes curiose [otiose] et uerbose, si libidinibus ceterisque carnis uoluptatibus inseruire accusantur, si manifeste detegi potuerint, episcopali auctoritate et regia potestate, in talibus locis residere sub testimonio religioso cogantur, ubi penitentiam si fecerint dignam, assequantur etiam fructuosam. Si enim manifeste detegi non ualuerint, erga ecclesiam sue opinionis malam famam canonice purgare cogantur; et ut religiosius de cetero  uiuant, et in monasteriis conseruentur, episcopali decreto et regia potestate cerceantur. De his enim Apostolus dicit: Que cum fornicate fuerint in Christo, nubere uolunt .



CAP. 69.---Ut sacrilegi iudicentur, qui se sacris feminis miscuerint. Ex concilio Arelatensi, cap. 7 .

 Sciendum est omnibus quod Deo sacratarum feminarum corpora, per uotum proprie sponsionis et uerba sacerdotis, Deo consecrata templa esse, Scripturarum testimoniis comprobantur: et ideo uiolatores earum, sacrilegi ac iuxta Apostolum filii perditionis esse noscuntur .



CAP. 70.---De his qui sanctimoniales uirgines uel uiduas rapiunt. Ex concilio Meldensi, cap. 6 .


Qui sanctimoniales uirgines, uel uiduas rapiunt, et progressu etiam criminis in coniugium sumunt, publice penitentie subigantur [iuxta modum quibus preuiderit episcopus, orig.] Ipse uero femine locis congruis penitentie retrudantur, et ad habitum religionis redire cogantur. Ipse autem incestuosus sine [uterque autem sine, orig.] spe uxorie copulationis perenniter maneat, nisi nescisse se uelatam expurgare potuerit [hec absunt ab orig.]. Si uero, quod absit! coniugia iterare presumpserint, acriori subdantur uindicte, et amplius propellantur. Quod [qui, orig.] si forte obedire monitis salutaribus noluerint, anathematizentur.



CAP. 71.---Quod clerici et laici cum bono testimonio cum sacris puellis loqui debeant. Ex concilio Spalensi,  cap. 10.

Hec cautela circa omnes seruetur, ut laici remoti a peculiaritate uirginum, nec usque ad uestibulum habeant accedendi familiare permissum. Nec ipse qui preest cum sola colloqui debet, sed sub testimonio duarum aut trium sororum, ita ut rara sit accessio, breuisque locutio.



CAP. 72.---Quod mulieres uelate aut in monasteriis aut in domibus suis habitum obseruent. Ex decretis Eugenii pape, cap. 26.

 Mulieres obtentu religionis uelate, aut in monasterio regulariter uiuant, aut in domibus suis susceptum habitum caste obseruent.



CAP. 73.---Ut adolescentiores uidue, uel sanctimoniales ab episcopo non negligantur. Ex concilio Carthaginensi Iu, cap. 102.


 Ad reatum episcopi pertinet uel presbyteri, qui parecie preest, si sustentande ab Ecclesia uite presentis causa adolescentiores uidue, uel sanctimoniales, eorum [clericorum, orig.] familiaritatibus subiiciantur.



CAP. 74.---Ut unusquisque episcopus clericos in suo episcopio uagantes ad suum episcopum redire faciat. Ex concilio Magontiensi, cap. 19.

Ut unusquisque episcopus in sua parecia diligenter presbyteros uel clericos inquirat unde sint, et si aliquem fugitiuum inuenerit ad suum episcopum redire faciat.



CAP. 75.---Item de clericis uagis. Ex eodem, cap. 18 .


De clericis uagis seu acephalis, id est de his qui sunt sine capite, neque in seruitio Domini nostri, neque sub episcopo, neque sub abbate, sed sine canonica uel regulari uita degentes, ut in libro  Officiorum secundo, cap. 3 de his dicitur: Hos neque inter laicos, inter secularium officiorum studia, neque inter clericos religio retentat diuina, sed solutos atque oberrantes sola turpis uita complectitur et uaga; quique dum nullum metuunt, explende uoluptatis sue licentie sectantur, et quasi animalia bruta libertate ac desiderio feruntur, habentes signum religionis non religionis officium, hippocentauris similes, nec equi nec homines: tales  omnino precipimus ut ubicunque inuenti fuerint, episcopi sine ulla mora eos sub custodia constringant canonica, et nullatenus eos amplius ita errabundos et uagos secundum desideria uoluptatum suarum uiuere permittant. Sin autem episcopis suis canonice obedire noluerint, excommunicentur usque ad iudicium episcopi [archiep., orig.] regionis illius. Sin autem nec illi eos corrigere ualuerint, omnino sub uinculis constringantur usque ad synodum, ut eis ibi iudicetur, utrum ad iudicium principis [domini nostri, orig.] an ad uniuersalem synodum deferantur sub-custodia publica.



CAP. 76.---Ut monache monastice uiuant et canonice, secundum uitam canonicam. Ex eodem concilio, cap. 13, cui interfuerunt Carolus imperator, et Richolfus archiepiscopus in claustro Sancti Albani.

 Abbatissas autem cum sanctimonialibus omnino recte et iuste uiuere censemus. Que uero professionem secundum regulam Sancti Benedicti fecerunt, regulariter uiuant. Sin autem canonice uiuant pleniter, et sub diligenti cura custodiam habeant, et in claustris suis permaneant, nec foras exitum habeant. Sed et ipse abbatisse in monasteriis sedeant, nec foras uadant sine licentia et consilio episcopi sui.



CAP. 77.---Ut sanctimoniales non egrediantur sine licentia abbatisse. Ex eodem conc., cap. 14 .

Sanctimoniales, nisi forte abbatissa sua pro aliqua necessitate incumbente illas mittente, nequaquam de monasterio egrediantur. He uero que famulos  aut famulas non habent ad exercenda negotia, ad mediam monasterii portam perueniant, et ibi coram testibus negotium suum exerceant.



CAP. 78.---De feminis que propter continentiam assumunt uirilem habitum. Ex conc. Gangrensi, cap. 13.

 Si qua mulier propter continentiam que putatur, habitum mutat, et pro solito muliebri amictum uirilem sumit, anathema sit.



CAP. 79.---De illo qui uirginitatem obseruans, nuptias exsecratur. Ex eodem concilio, cap. 9.

 Quicunque uirginitatem custodiens, aut continentie studens, uelut horrescens nuptias temerat, nec propter hoc quod bonum et sanctum est, nomen uirginitatis assumit, anathema sit.



CAP. 80.---De feminis que propter religionem crines totonderunt. Ex eodem concilio, cap. 17.


 Si qua mulier propter diuinum cultum ut existimat, crines attondet, quos ei Deus ad subiectionis memoriam tribuit, tanquam preceptum dissoluens obedientie, anathema sit.



CAP. 81.---De illis qui propter continentiam palliis uestiuntur. Ex eodem, cap. 12.

 Si quis uirorum, propter continentiam que putatur, amictu pallii utitur, quasi per hoc habere se iustitiam credens, et despicit eos qui cum reuerentia et birris, et aliis communibus et solitis uestibus utuntur, anathema sit.



CAP. 82.---Ne continens aduersus coniugatos extollatur. Ex eodem concilio, cap. 10.


Si quis ex his qui uirginitatem seruant propter Deum, extollitur aduersum coniugatos, anathema sit.



CAP. 83.---Quod non sit permittendum monachos et monachas in eodem monasterio simul habitare. Ex registro sancti Gregorii.

In nullo loco monachos et monachas permittimus unum monasterium habere; sed nec ea que duplicia uocant. Et si quid tale est, religiosus episcopus mulieres quidem in suo loco studeat manere, monachos autem aliud monasterium edificare cogat. Si autem plurima sint talia monasteria, separentur in aliis monasteriis monache, et in aliis  monachi. Res autem quas habent communes, secundum iura eis competentia distribuantur.



CAP. 84.---Episcopi monasteria monachorum et monacharum frequenter uisitent. Ex concilio Rothomagensi, cap. 3.

Ut episcopus monasteria monachorum et sanctimonialium frequenter intreat, et cum grauibus et religiosis personis in eorum uel in earum conuentu residens, eorum uitam et conuersationem diligenter discutiat; et si quid reprehensibile inuenerit, corrigere satagat. Sanctimonialium etiam pudicitiam subtiliter inuestiget, et si aliqua inuenitur que neglecto proposito castitatis clerico aut laico impudenter misceatur, acriter uerberibus cerceatur, et in priuata custodia retrudatur, ubi quod male ad  misit digne peniteat. Interdicat etiam ex auctoritate sanctorum canonum ut nullus laicus aut clericus in earum claustris et secretis habitationibus accessum habeat, neque presbyteri, nisi tantum ad missam. Expleta missa ad ecclesias suas redeant. Omnibus preterea publice et priuatim denuntiet, quantum piaculum sit, qui sponsam Christi uitiare presumit. Si enim ille reus tenetur, qui sponsam hominis uiolat, quanto magis reus maiestatis efficitur, qui sponsam omnipotentis Dei corrumpit?



CAP. 85.---Ut abbates in potestate episcoporum consistant. Ex concilio Aurelianensi, cap. 3 .

 Abbates pro humilitate religionis in episcoporum potestate consistant, et si  quid extra regulam fecerint, ab episcopis corrigantur.  Non semel, sed sepius in anno episcopi uisitent monasteria monachorum, et si quid corrigendum fuerit, corrigatur. Monachi autem abbatibus omni obedientia et deuotione subiaceant. Quod si quis per contumaciam exstiterit indeuotus, ac per loca aliqua uagari, aut peculiare aliquid habere presumpserit, omnia que acquisierit ab abbatibus auferantur, secundum regulam Sancti Benedicti, monasterio profutura. Ipsi autem qui fuerint peruagati, ubi inuenti fuerint, cum auxilio episcopi tanquam fugaces, sub custodia reuocentur et constringantur.



CAP. 86.---De monachis qui filios procreauerint. Ex dictis Isidori.

 Monachi filios procreantes in carcerem retrudantur tantum facinus continua lamentatione deflentes, ut eis uel ad mortem sola misericordia in communionis gratia possit indulgeri.



CAP. 87.---De sanctimonialibus que uim barbaricam pertulerunt. Ex decretis Leonis pape .

De his autem que in sacro uirginitatis proposito constitute barbaricam pertulere uiolentiam, et integritatem pudoris non animo, sed corpore perdidere, ea nobis uidetur seruanda moderatio, ut neque in uiduarum deiiciantur gradum, neque in sacrarum et perseuerantium uirginum numero censeantur. Quibus, si in omnibus uirginalibus obseruationibus perseuerant, et castimonie soliditatem  mente custodiunt, sacramentorum non est neganda communio, quia iniustum est illas in eo uel argui uel notari, quod non uoluntas admisit, sed uis hostilis eripuit.



CAP. 88.---De quadam abbatissa, que se proclamauerat super militibus in claustro suo hospitantibus. Ex registro Gregorii ad Fortunatum episcopum Neapolitanum .

Insinuauit nobis latrix presentium Agnella abbatissa quod intra monasterium ipsius milites hospitentur. Et omnino de fraternitatis uestre sollicitudine mirati sumus, cur hoc patienter tulerit, et non illud cum omni celeritate fecerit emendare. Unde hortamur, ut uel nunc studii uestri sit, inscanter eis, quorum interest, imminere, quatenus  sine aliqua exinde excusatione tollantur, et nullus illic ulterius meatum accipiat, ne callidus hostis occasionem inueniens, de deceptione religiosi habitus  ualeat exsultare.



CAP. 89.---Quod res ecclesiastice a laicis non sint disponende. Ex concilio apud Compendium, cap. 10.

Synodali decreto sancitum est ne laici uel seculares de uiris Deo dicatis Ecclesieque facultatibus aliquid ad se putent uel presumant preter reuerentiam pertinere, quorum quarumque sacerdotibus disponendi indiscusse a Deo cura commissa esse docetur. Si quis contra hec uenire presumpserit, anathemate feriatur.



CAP. 90.---De eodem. Ex eodem concilio, cap. 3.

 De uiris Deo dicatis, uel ecclesiasticis facultatibus aliquid disponendi, nulla legitur laicis quamuis religiosis unquam attributa facultas.



CAP. 91.---Ne abbates ad synodum ire cogantur, nisi pro rationabili causa. Ex conc. Turonico, cap. 11.

 Episcopus non debet cogere abbatem ad synodum ire, nisi aliqua rationabilis causa consistat.



CAP. 92.---Ut congregationes monachorum absque consensu episcopi non fiant. Ex concilio Epaonensi cap. 11 .

 Cellulas nouas aut congregatiunculas monachorum absque notitia episcopi prohibemus institui.



CAP. 93.---De uirginibus sacris que parentibus priuantur. Ex concilio Africano, cap. 11 .


Ut uirgines sacre, si parentibus a quibus custodiebantur priuate fuerint, ab episcopo custodiantur. Ubi autem episcopus absens est, prouidentia grauioribus feminis commendetur, ut simul habitantes inuicem se custodiant, ne passim uagando Ecclesie ledant estimationem [existimat., orig.].



CAP. 94.---Quis sit religiosis feminis preponendus. Ex concilio Carthaginensi, cap. 27 .

 Qui religiosis feminis preponendus sit, ab episcopo probetur.



CAP. 95.---Quid sanctimoniales in claustro facere debeant. Ex concilio Magontiensi .


Sanctimoniales in monasterio constitute habeant studium in legendo, et in cantando, et horas canonicas solemniter pariter celebrent, et omnes, exceptis quas infirmitas tenet, in dormitorio dormiant, et omnibus diebus ad capitulum et ad collationem ueniant, et regulam a sanctis Patribus illis constitutam diligenter obseruent.



CAP. 96.---Ut nullus claustra sanctimonialium ingrediatur, nisi ad opera exercenda. Ex eodem conc., cap. 16 .

Nullus uassus abbatisse, aut minister aliquis nec clericus, nec laicus claustra ancillarum Dei ingrediatur, nisi forte quando necessitas operandi incumbit.



CAP. 97.---Ut ianitrix non eligatur, nisi boni testimonii. Ex cod. cap. 11 .


Portaria non eligatur, nisi que etate matura sit, et testimonium habeat bonum, et uite probabilis sit.



CAP. 98.---Ut abbatissa nisi per licentiam sui episcopi, e monasterio non egrediatur. Ex concilio Gangrensi, cap. 8 .

Abbatissa, que in ciuitate monasterium habet, nequaquam de monasterio egrediatur, nisi per licentiam episcopi sui. Et si quando foras pergit, de sanctimonialibus quas secum ducit curam maximam habeat, ut nulla eis detur occasio peccandi.



CAP. 99.---Ut nullus abbas duobus monasteriis presit. Ex conc. Arausic., cap. 54 .


 Unum abbatem duobus monasteriis interdicimus presidere.



CAP. 100.---Ut monachi uel monache compatres non habeant. Ex concilio Augustodunensi, cap. 5.

Ut monachi et monache compatres habere non presumant.



CAP. 101.---Quod femine in conuentu docere non possint. Ex concilio Carthaginensi, cap. 1 .

 Mulier quamuis docta, in conuentu docere non audeat.



CAP. 102.---Quod femine penitentiam dare non possint, nec inter sacerdotes in conuiuio sedere. Ex conc. Remensi, cap 5, presente Ludouico imper.

 Femina non det penitentiam nec corporale cum oblatione, nec calicem super altare ponat, nec inter ordinatos stet in ecclesia, nec sedeat inter sacerdotes in conuiuio.



CAP. 103.---De mulieribus uirorum causas discutientibus. Ex concilio Nannetensi, cap. 8 .

Cum Apostolus dicat: Mulieres in ecclesia taceant non enim permittitur eis loqui: turpe est enim mulieri in ecclesia loqui : loqui; mirum uidetur quod quedam muliercule contra diuinas humanasque leges attrita fronte impudenter agentes, placita generalia et publicos conuentus indesinenter adeant, et negotia regni utilitatesque reipublice magis perturbent, quam disponant: cum indecens  sit, et etiam apud barbaras gentes reprehensibile mulieres uirorum causas discutere, et que de lanificiis suis operibus textilibus et muliebribus, inter genitiarias suas residentes debuerant disputare, in conuentu publico, ac si in curia residentes, senatoriam sibi usurpant auctoritatem. Que ignominiosa presumptio fautoribus magis imputanda uidetur, quam feminis. Unde, quia diuine leges, ut supra monstratum est, hoc contradicunt, et humane nichilominus idipsum prohibent, ut femine nichil aliud prosequantur in publico, quam suam causam: ait enim lex Theodosiana: Nulla ratione femine amplius quam suas causas agendi habeant potestatem, nec alicuius causam a se nouerint prosequendam, idcirco ex auctoritate canonica interdicimus,  ut nulla sanctimonialis uirgo uel uidua conuentus generales adeat, nisi a principe fuerit euocata, aut ab episcopo suo, nisi forte proprie necessitatis ratio impulerit, et hoc ipsum cum licentia et nuntio [et nun. desunt in origin.] episcopi sui.



CAP. 104.---Quod abbas pro humilitate locum suum relinquere possit. Ex concilio Magontiensi, cap. 18.

 Abbas potest pro humiliatione, et cum permissione episcopi locum suum deserere [derelinquere]. Tamen fratres eligant sibi abbatem de ipsis, sin autem de extraneis. Nec episcopus debet abbatem uiolenter retinere in loco suo. Congregatio debet sibi eligere abbatem post mortem abbatis sui, uel eo uiuente, si ipse discesserit, uel peccauerit. Ipse enim non potest aliquem ordinare  de suis propinquis, uel amicis, sine uoluntate fratrum.



CAP. 105.---Quod laicus in ecclesia lectionem recitare non possit. Ex eodem, cap. 9 .

Laicus non debet in ecclesia lectionem recitare, nec Alleluia dicere, nisi psalmos tantum et responsoria, sine Alleluia.



CAP. 106.---Quod non liceat episcopo rem monasterii abstrahere. Ex eodem concilio, cap. 20.

 Episcopo non licet tollere possessionem monasterii, quamuis abbas peccauerit; sed mittat eum in aliud monasterium in potestatem alterius abbatis.



CAP. 107.--- Ne monachi placita secularia adeant. Ex eodem concilio, cap. 21 .


Ac deinde decreuimus, sicut sancta regula dicit, ut monasterium ubi fieri possit, per decanos ordinetur: quia illi prepositi sepe in elationem incidunt, et in laqueum diaboli . Hoc tamen omnino uolumus ut non monachi ad secularia piacita ullatenus ueniant neque ipse abbas sine licentia episcopi sui: et cum necessitas exigit, tunc per iussionem et consilium episcopi sui illuc uadat. Nequaquam tamen contentiones aut lites aliquas ibi mouere presumat, sed quidquid querendum uel etiam respondendum sit, per aduocatos suos hoc faciat. Abbates et monachi usque ad interrogationem silentium habeant et cum interrogantur cum humilitate et reuerentia respondeant; alias quereias  omnino deuitent. In eorum claustro permaneant, nullusque ex eis foras uadat, nisi per necessitatem ab abbate mittatur in obedientiam, nec foras manducet neque bibat sine permissione abbatis, nec ad conuiuia secularia uadat.



CAP. 108.---Que sint secularia negotia. Ex eodem, cap. 22 .

Ministri autem altaris Domini uel monachi, nobis placuit, ut a negotiis secularibus omnino abstineant. Multa sunt ergo negotia secularia; de his tamen pauca perstringamus, ad que pertinet omnis libido, non solum immunditia carnis, sed etiam omnis carnalis concupiscentia. Quidquid plus iusto appetit homo, turpe lucrum est. Munera iniusta accipere  uel etiam dare, pro aliquo seculari conquestu, pretio aliquem conducere, contentiones, lites et rixas amare, in placitis secularibus disputare excepta defensione orphanorum aut uiduarum, conductores aut procuratores esse secularium rerum, turpis uerbi uel facti iaculatorem [iocularem] diligere, aleas amare, ornamentum inconueniens proposito suo querere, in deliciis uiuere uelle, gulam et ebrietatem sequi, pondera iniusta uel mensuras habere, negotium iniustum exercere. Nec tamen iustum negotium est contradicendum, propter necessitates diuersas, quia legimus sanctos apostolos negotiasse, et in Regula Sancti Benedicti  precipitur preuidere, per quorum manus negotium monasterii transeat. Canes et aues sequi ad uenandum, et in omnibus  quibuslibet causis superfluum esse. Ecce talia, et his similia ministris altaris Domini nec non et monachis omnino contradicimus, de quibus dicit Apostolus: Nemo militans Deo implicat se negotiis secularibus .



CAP. 109.---De clericis uel monachis iniuste tonsuratis. Ex eodem conc., cap. 23.

De clericis uero hoc statuimus, ut hi qui hactenus inuenti sunt, siue in canonico, siue in monachico ordine tonsurati sine eorum uoluntate, si liberi sunt, ut ita permaneant; et deinceps cauendum ut nullus tondeatur nisi legitima etate, et spontanea uoluntate, uel cum licentia domini sui, uel consensui parentum.



CAP. 110.---Ut episcopi uel abbates turpes iocos ante se fieri non permittant. Ex eodem, cap. 24 .


Ut episcopi uel abbates ante se ioca turpia fieri non permittant, sed pauperes secum ad mensam habeant, et lectio diuina ibi personet, et sumant cibum cum benedictione et laude Domini secundum Apostolum: Siue manducatis, siue bibitis, omnia in laudem Dei faciatis .



CAP. 111.---De illis qui ab episcopis seu ab aliis seducti se totonderunt. Ex eodem, cap. 23 .

 Constituit sane sacer iste conuentus ut episcopi siue abbates, qui non in fructum animarum, sed in auaritiam et turpe lucrum inhiantes, quoslibet homines illectos circumueniendo  totonderunt, et res illorum tali persuasione non solum acceperunt, sed potius subripuerunt, penitentie canonice siue regulari  subiiciantur. Hi uero qui uanis promissionibus illecti, uel quibuslibet machinationibus persuasi, mentis inopes effecti, rerum suarum domini esse nescientes, comam deposuerunt, in eo quod ceperunt perseuerare cogantur. Res namque que ab illectis et negligentibus date, ab auaris et negligentibus non solum accepte, sed rapte noscuntur, heredibus reddantur qui dementia parentum, et auaritia incentorum exheredati esse noscuntur. Si uero nescientibus episcopis aut abbatibus, ministri eorum quilibet, uidelicet in clero hoc fecisse conuincuntur, episcopi et abbates de desidia,  illi uero rapacitate et auaritia iudicentur. Hoc uero quod quis Deo iuste et rationabiliter de rebus suis offert, firmiter Ecclesia tenere debet.



CAP. 112.---Ut abbatissa magnam curam habeat de congregatione sua. Ex eodem, cap. 26 .

Abbatissa diligentem habeat curam de congregatione sibi commissa, et prouideat ut in lectione et in officio et in modulatione psalmorum, ipse sanctimoniales strenue sint, et in omnibus bonis operibus illa eis ducatum prebeat, utpote pro animabus earum rationem redditura  in conspectu Domini, et stipendia sanctimonialibus prebeat necessaria, ne forte per indigentiam cibi aut potus peccare compellantur.



CAP. 113.---Ut sanctimoniales in domibus suis cum masculis manducare uel bibere non presumant. Ex eodem, cap. 27 .


Non debere sanctimoniales in propriis mansionibus cum aliquibus masculis clericis siue laicis, consanguineis siue extraneis, bibere siue comedere, sed, si quando id agendum est, in auditorio agatur. Et cum nullo masculo colloquium eis habere liceat, nisi in auditorio, et ibi coram testibus idoneis.



CAP. 114.---Qualiter indigmus abbas deponendus sit. Ex concilio Triburiensi, cui interfuit Arnulphus rex, cap. 15.

 Si quis autem abbas cautus in regimine, humilis, castus sobriusque, misericors, discretus non fuerit, ac diuina precepta uerbis et exemplis non ostenderit, ab episcopo, in  cuius territorio consistit, et a uicinis abbatibus, et ceteris Deum timentibus, a suo deponatur [arceatur] honore, etiamsi omnis congregatio uitiis suis consentiens, abbatem eum sibi habere uoluerit.



CAP. 115.---Quid agendum sit clericis qui tonsuram dimiserunt, et uxores duxerunt. Ex eodem concilio, cap. 16.

Clericus si tonsura dimissa uxorem acceperit qui quidem sit sine gradu, nec ad monasterium aliquod a parentibus traditus, si uxorem habere permittitur, iterum tonderi cogatur, nec in uita sua tonsuram negligere audeat. Quem autem progenitores ad monasterium tradiderunt, et in ecclesia ceperit cantare, et legere, nec uxorem ducere, nec monasterium deserere poterit; sed, si discesserit, reducatur;  si tonsuram dimiserit, rursum tondeatur. Uxorem si usurpauerit, dimittere compellatur.



CAP. 116.---De puellis que se ante legitimos annos sua sponte sacre religioni tradiderunt. Ex eodem concilio, cap. 24.

 Puella si ante duodecim annos etatis sue sponte sua sacrum sibi uelamen assumit, possunt statim parentes uel tutores eius id factum irritum facere si uolunt. At si annum et diem id dissimulando consenserint, ulterius nec ipsi mutare hoc poterunt. Porro, si in fortiori etate adolescentula uel adolescens Deo seruire elegerint, non est potestas parentibus hoc prohibendi.



CAP. 117.---Ut qui uoluerit, filiam aut neptem seu parentem suam Deo offerat. Ex eodem concilio, cap. 6.


Quicunque filiam suam aut neptem uel parentem suam Deo omnipotenti offerre uoluerit, licentiam habeat. Sin autem uirum accipiat, domi infantes suos nutriat, et non alias infra monasterium mittere nutriendi gratia presumat, nisi eam quam firmiter in ipso loco in Dei seruitio perseuerare uoluerit, secundum statuta sanctorum Patrum, seu secundum canonicam auctoritatem.



CAP. 118.---Ut nullus filium suum uel parentem in monasterio puellarum nutriendos ponat. Ex eodem concilio, cap. 7.

Omnino prohibemus, ut nullus filium, aut nepotem, uel parentem suum in monasterio puellarum ad nutriendum commendare presumat, nec quisquam  ullum ibi suscipere presumat.



CAP. 119.---Ne abbas mulieres monasterium ingredi, aut festiuitates ibidem spectare permittat. Ex concilio Urbico.

Si abbas mulierem in monasterium suum ingredi permiserit, aut festiuitates aliquas ibidem spectare, tribus mensibus in alio monasterio retrudatur, pane et aqua tantum contentus.



CAP. 120.---Quod uirginitas uoluntaria sit, non ex lege uel imperio. Ambrosius in libro exhortationis ad uirgines .

(23, q. 2, c. Integritas. Integritas corporis expetenda a nobis est, quam ego pro consilio suadeo, non pro imperio precipio. Sola est enim uirginitas que suaderi potest, imperari non potest, res magis  uoti, quam precepti.



CAP. 121.---De eadem re. Beda, De tabernaculo .

Aaron octo uestibus induebatur; feminalibus uidelicet lineis, tunica linea, hyacinthina, superhumerali, rationali, balteo, tiara, petalo aureo; filii uero eius quatuor tantum ex his, id est feminalibus, linea stricta, cingulo et tiara utebantur. uerum quia de ceteris supra tractatum est, feminalia hec que ad operiendam carnem turpitudinis filiis Aaron dantur, illam [carnis turpitudinem fieri mandatur, illam, etc. orig.] castimonie portionem, que appetitum [ab appetitu, orig.] copule coniugalis proprie cohibet, designant: sine qua nemo uel sacerdotium suscipere, uel ad altaris potest ministerium consecrari,  id est nisi aut uirgo permanserit, aut cum uxore coniunctionis federa soluerit. Quod uidelicet genus uirtutis nulli per legem Dei necessario imperatum, sed uoluntaria est deuotione Domino offerendum: dicente ipso de hoc: Non omnes capiunt uerbum istud . Ad quam tamen benigna mox exhortatione eos qui possunt, inuitat dicens: Qui potest capere capiat . Et paulo post, eisdem qui uel uxorem, uel alios cognatos, et huius mundi implicamenta propter ipsum reliquerint, centuplum promittit in hac uita premium, et in seculo futuro uitam eternam . Unde certe gratia distinctionis non Moyses hoc indumento uestire Aaron fratrem suum, et filios eius cum eo iubetur, sicut de prioribus dicitur: uestiesque his omnibus  Aaron fratrem tuum, et filios eius cum eo: Sed facies, inquit, feminalia linea, ut operiant carnem . Ipsi, inquit, operiant carnem turpitudinis sue. Tu feminalia pontifici, et filiis eius facies, tu regulam castitatis docebis, tu abstinendum ab uxorio complexu eis qui sacerdotio functuri sunt, intimabis. Nulli tamen uiolentum huiusmodi continentie iugum impones, sed quicunque sacerdotes fieri, ac ministerio altaris inseruire uolunt, ipsi sua sponte uxorum serui esse desistant. Quod ubi perfecerint, susceptoque semel continentie proposito, ministros se sanctuarii atque altaris fore consentiunt, aderit lex diuina, que uelut ceterum illius habitum [uelut illius habitum] sacerdotibus congruum imponens, quomodo uiuere uel docere debeant, abundanter  instituat, congaudensque spontanee ipsorum deuotioni dignum sacerdotio decus sapientie, patientie, mansuetudinis, zeli spiritualis, humilitatis, misericordie, timoris Domini, ceterorumque huiusmodi ornamentorum superaddat, alioquin iniquitatis rei moriuntur. Mortem namque certissimam incurrit anime, si quis, luxuriose uiuens, sacerdotalem sibi usurpare gradum presumit.



CAP. 122.---Quid agendum sit de monachis uxores ducentibus. Gregorius Antonio subdiacono .

 Quia aliquos monachorum usque ad tantum nefas prosiluisse cognouimus, ut uxores publice sortiantur, sub omni eos uigilantia requiras, et inuentos cercitione debita in monasteriis  quorum monachi fuerant, retransmittas. Sed et de clericis ad monachatum uenientibus, sicut supra diximus, peragere non omittas.



CAP. 123.---Qualiter monache penitere debeant in adulterium delapse. Gregorius Ianuario episcopo Caralitano .

 Si qua monacharum uel per anteriorem licentiam, uel per impunitatis prauam consuetudinem ad lapsum adulterii deducta est, aut in stupri fuerit perducta uoraginem, hanc post competentis seueritatem uindicte, in aliud districtius uirginum monasterium in penitentiam redigi uolumus, ut illic orationibus atque ieiuniis uacet, et sic penitendo proficiat, et metuendum ceteris arctioris discipline prestet exemplum. Is autem  qui cum huiusmodi feminis in aliqua fuerit iniquitate repertus, communione [omni com., orig. Paris.] priuetur, si laicus est: si uero clericus est, a suo quoque remotus officio, pro suis continue lugendis excessibus in monasterium detrudatur.



CAP. 124.---Quod corruptio uelate uirginis pro incestu reputatur. Hieronymus contra Iouinianum, libro primo.

Si nupserit uirgo, non peccauit , non illa uirgo que se semel Dei cultui dedicauit. Harum enim si qua nupserit, habebit damnationem, quia primam fidem irritam fecit . Si autem hoc de uiduis dictum obiecerit, quanto magis de uirginibus preualebit, cum etiam his non liceat, quibus aliquando licuerat? uirgines enim, que post consecrationem  nupserint, non tam adultere sunt quam inceste.



CAP. 125.---Quid agendum sit de iis, si lapsi fuerint monachi uel monache. Pelagius Secundino defensori.

Quicunque de his qui Ecclesie militare uidentur, uel in habitu  monachorum, monacharum ita inueniuntur inherere consortiis, ut aliqua turpis ex eis  possit esse suspicio, te exsequente Secundino presententur episcopo, ut canonica in eis possit uindicta procedere.



CAP. 126.---De eodem. Idem Seuerino.

Iurasti nobis  te Iulianam, cuius nec habitum nec consecrationem ueritus, Deo in correptione ipsius iniuriam irrogas, ut si cognosceres  quia reuera a te uellet discedere, mox eam nobis tu ipse deduceres.



CAP. 127.---De uirginibus que, cum masculis in eodem lecto deprehense, corruptionem non fatentur. Cyprianus ad Pomponium de uirginibus .

Legi [legimus, orig.] litteras tuas, frater carissime, quas per Paconium fratrem nostrum misisti, postulans et desiderans ut tibi scriberemus quid nobis de his uirginibus uideatur que cum semel statum suum continenter ac firmiter tenere decreuerint, detecte sunt postea in eodem lecto pariter mansisse cum masculis; ex quibus unum diaconum esse dicis. Plane easdem que se cum uiris dormisse confesse sunt, asseuerare non decet se integras esse. Circa quam rem quoniam consilium nostrum desiderasti,  etc.  Primum igitur, frater carissime, et prepositis et plebi nichil aliud elaborandum est, quam ut Deum timeamus, nec patiamur errare fratres nostros, nec uirgines cum masculis habitare: non dico simul dormire, sed nec simul uiuere.  Quando et sexus infirmus et etas adhuc lubrica, per omnia frenari a nobis et regi adhuc debeat, ne diabolo insidianti ad nocendum detur occasio, quia graues multorum ruinas hinc fieri uidemus, et per huiusmodi illicitas et perniciosas coniunctiones corrumpi plurimas uirgines conspicimus. Quod si se ex fide Christo dicauerunt pudice et caste sine ulla fabula perseuerent; ita fortes et stabiles premium uirginitatis exspectent.  Si autem pro premio uirginitatis perseuerare nolunt, uel non possunt, melius est ut nubant, quam igne delicti sui [in ignem delictis suis orig.] cadant, et certe nullum fratribus aut sororibus scandalum faciant.  Nec aliqua putet se excusatione defendi, quod inspici et probari potest an uirgo sit, cum et manus obstetricum et oculus sepe fallatur, et si incorrupta fuerit inuenta uirgo ea parte qua mulier potest esse, poterit tamen et ex alia corporis parte peccasse, que corrumpi potest, et tamen inspici non potest. Certe et ipse concubitus, ipse complexus, ista confabulatio, ista duorum iacentium turpis et feda dormitio, quantum dedecoris et criminis confitentur?



CAP. 128.---Item de examinatione uirginum que in uno lecto cum masculis iacuerunt. Idem .


Consulte fecisti, frater carissime, abstinendo diaconum, qui cum uirgine mansit, sed et ceteros qui cum uirginibus dormire consueuerunt. Quod si penitentiam illiciti concubitus sui egerunt, et a se inuicem recesserunt, inspiciantur interim uirgines ab obstetricibus diligenter, et si uirgines inuente fuerint, in accepta communione [acc. communicatione in ecclesiam, orig.] admittantur; hac tamen interminatione, ut si ad eosdem masculos postmodum reuerse fuerint, aut si cum eisdem in una domo, et sub eodem tecto simul habitauerint, grauiori censura eiiciantur; nec in ecclesiam postmodum facile recipiantur. Si autem de eis aliqua fuerit  corrupta, et deprehensa, agat penitentiam plenam, quia que hoc crimen admisit, non mariti, sed Christi adultera est. Et ideo estimato iusto tempore postea exomologesi facta ad ecclesiam redeat. Quod si obstinate perseuerant, nec ab inuicem se separant, sciant se cum hac impudica obstinatione nunquam a nobis admitti in ecclesia posse.



CAP. 129.---Ad regem Anglorum de prohibendo matrimonio sanctimonialium et consanguinearum. Bonifacius martyr Hileribaldo [Hiltribaldo. uict.] regi Anglorum.

Si , ut multi dicunt, nec legitimam accepisti uxorem, nec castitatis abstinentiam pro Deo seruasti, sed libidine dominante in scelere luxurie  et adulterii, famam glorie tue coram Deo et hominibus confuderis', in hoc ualde contristamur, quia et in conspectu Dei flagitium, et coram hominibus fame confusio esse dignoscitur, et adhuc quod peius est qui nobis narrant adiiciunt quod hoc scelus ignominie, maxime cum sanctimonialibus et Deo sacratis uirginibus per monasteria commissum sit. Nam hoc peccatum non dubium est esse duplex peccatum, ut uerbi gratia dicamus, cuius uindicte reus sit puer apud dominum suum, qui uxorem domini sui adulterio uiolauerit: quanto magis ille, qui sponsam Creatoris Christi celi et terre putredine sue libidinis commaculauit? Item. Apud Grecos et Romanos quasi blasphemiam Deo irrogasset, qui in hoc reus sit, ut proprie de hoc  peccato ante ordinationem interrogatus, si ueus inuentus fuerit, ut cum uelata et consecrata nonna concubuisset, ab omni gradu sacerdotum Dei prohiberetur. Propter hoc, fili carissime, sollicite considerandum est quanti ponderis hoc peccatum esse iudicetur ante oculos eterni Iudicis, quod facientem inter idololatrie seruos constituit, et diuino ministerio altaris abiicit, licet ante peracta penitentia reconciliatus sit Deo.



CAP. 130.---Quod maior sit incestus sanctimonialium, quam adulterium. Ioannes quartus [octauus] Bulcredo regi Saxonum.

Quoniam, sicut audiuimus, fornicationis in uobis peccatum maxime regnat, eo quod sanctimoniales et Deo iam deuotas feminas, atque de propria consanguinitate  homines regni uestri, ultra sancti Gregorii statutum nouello tunc populo necessario mandatum, uxores ducere presumant; quod nimirum scelus graueque delictum, his apostolatus nostri litteris, omnes qui sub iure uestro existunt, tam laicos quam clericos, amodo et deinceps cauere, ac propriam de factis penitentiam dignam peragere, et ultra talia nunquam committere monemus, hortamur atque precipimus. Quod si uobis hoc impium emendare fortasse graue uidetur, pro quo talia sustinetis aduersa, nostre paternitati uestris innotescite litteris, ut apostolice sedis eos qui tali nefando operi eneruiter subiacent, corripiamus, et modis omnibus aggrauemus [arguamus. uict.] decretis.



CAP. 131.---De excommunicatione eius qui uelatam duxerat. Stephanus omnibus episcopis per Italiam.


uestre fraternitati fortasse non manet incognitum, qualiter Giseltruda relicta quondam Petri, Deo contempto, et sacro uelamine relicto, cum Winnigildo cognato suo , stuprum est operata. Unde nos, hoc audito, quia magis ac magis tale nefandissimum scelus deleri uoluimus, et ita statuere ne aliis exemplum tribuatur, eos utrosque ad satisfactionem uocauimus, et sepe ut uenirent, et a tali impio scelere resipiscerent, monendo, ad nos uenire decreuimus. Qui quoniam uenire nolentes, sed in eadem inobedientia perseuerantes, monita nostra pro nichilo duxerunt, ideo illos canonico conuentu celebrato excommunicauimus,  et nisi ad ueram satisfactionem accurrere studuerint, perpetuo anathemati commisimus.



CAP. 132.---De eodem. Honorius papa Ioanni episcopo, et Gaudio notario Campanie.

Presentium lator, interclusa uoce, et suspiriis atque gemitibus, lacrymisque indesinentibus supplicatione sua nobis exorsus est, eo quod quidam illic alumnus filiam supplicantis in sacris uestibus constitutam assiduitate sua decepit, quoadusque in stuprum corporis adulterio perpetrato deciderit, ita ut post compertum flagitium, in opprobrio totius generalitatis illic commorantis, ipse perditissimus conuersetur, atque omissa insecutione huc usque quorumdam forsitan patrocinio eumdem ipsum impunitum seruari. Unde dilectio tua diuino zelo succensa,  iurisdictioni competenti imminere non desinas [forte desinat], quousque perpetrator sceleris questioni communi et seuerissimo presentatus examini, ultimi supplicii penam suscipiat, ne retardata in eum animaduersione, diuini iudicii in plurimos propagetur sententia.



CAP. 133.---De penitentia sacrate uirginis, si lapsa fuerit. Nicolaus papa Carolo archiepiscopo, et eius suffraganeis.

Femine que sacro sunt consecrate uelamine, si fuerint  fornicate, uelamen deponere non presumant, sed penitentie iugo submisse, summopere decertare festinent, ut ad indulgentie et remissionis ualeant gratiam peruenire.



CAP. 134.---Quod corruptio sacrate uirginis sacrilegium sit, Ambrosius ad uirginem lapsam


 O fili serpentis, minister diaboli, uiolator uirginis, id est templi Dei, qui in uno scelere duo crimina perpetrasti, adulterium utique et sacrilegium. Sacrilegium plane, ubi uas Christo oblatum, Deo dicatum, dementi temeritate polluisti.



CAP. 135.---Lamentatio uiolate uirginis penitentis. Item.

 Accipe lamentum, et primum quidem nullo die quinquagesimus psalmus intermittatur, quia in negotio tali cantatus est, et usque uersiculum illum: Cor contritum et humiliatum Deus non spernit, tum lacrymis gemituque percurrens,  insuper etiam hanc lamentationem non sine compunctione cordis in conspectu Dei iudicis funde: Quis dabit capiti meo aquam, et oculis meis fontem lacrymarum , ut defleam uulnera anime mee? Conuersi sunt dies festi mei in luctum, et cantica in lamentationem: Recessit sonus hymnorum et letitia psalmorum, et successit stridor dentium et fletus oculorum. Obmutui et humiliata sum, et silui a bonis, et dolor meus renouatus est. Concaluit cor meum intra me et in meditatione mea exardescet ignis . Timor et tremor uenerunt super me, et contexerunt me tenebre . Abyssus me circumdedit, postremo mersit caput meum, in fissuras montium. Heu me! quia facta sum sicut Sodoma et combusta sum sicut Gomorrha  . Quis miserebitur cineres meos? Durius offendi quam Sodoma, quia illa legem nesciens deliquerat, ego autem accepta gratia peccaui, Domino. Si homo peccet in hominem, erit qui interueniat . Ego, que peccaui in Dominum, quem propitiatorem inueniam? Concepi dolorem, et peperi iniquitatem, lacum aperui et offendi eum, et incidi in foueam quam feci. Ideo conuersus est dolor meus in capite meo, et in uertice meo iniquitas mea descendit . Immunditia mea ante pedes meos; non fui memor nouissimorum, et cecidi mirabiliter, nec est qui consoletur. O quam acerbus fructus luxurie, amarior felle, crudelior gladio! Quomodo facta sum in desolationem? , subito defeci, perii propter iniquitatem meam, uelut e somno exsurgens, ideo in ciuitate Domini nullificata est imago mea. Deletum est de libro nomen meum, facta sum sicut noctua in domicilio, sicut passer unicus in edificio : non est qui consoletur me. Considero a dextris, et uideo, et non est qui agnoscat me. Periit fuga a me, et non est qui requirat animam meam . Factus sum sicut uas perditum, audiui uituperationem omnium circa me habitantium . ue diei illi in quo me infelix genuit pater, et lux ista crudelis excepit! Oportuerat me non fuisse natam quam sic in gentibus fabula fierem. Propter me confusio facta est omnibus famulis Domini, et condigne colentibus. Lugete, montes et colles, lugete, fontes  et flumina, quia fletus filia ego sum. Lugete me, siluarum bestie, reptilia terre, et uolucres celi, et omnis anima que uita frueris. Nam, uos beate fere et uolucres celi, quibus nullus metus ab [de] inferis, neque post mortem reddenda est ratio. In nos manet pena crudelis tartari, qui habentes sensum deliquimus, ideo non est pax peccatoribus .  Meum peccatum, mea iniquitas non sunt consimilia offense hominum, quia impietas est, carnem pollicitam seruare uirginem, et castam, professa publice mentita sum Domino. Ideo non est mihi fiducia inuocandi Dominum altissimum, quia obstructum est os delinquentium . Nam meum malum Propheta cecinit, quod qui se elongant a Domino peribunt, disperdit omnem fornicantem a  se . Et iterum: Adhesit lingua mea faucibus meis, et in puluerem mortis deduxisti me . uerumtamen clamabo ad Dominum Deum, dum adhuc tempus est, dum datur spatium, quia in morte non est memoria, et in inferno non est confessio . Domine, ne in furore tuo arguas me, neque in ira tua corripias me. Quoniam sagitte tue infixe sunt mihi, et nec est sanitas in carne mea. A uultu ire tue, non est pax ossibus meis, a facie peccatorum meorum. Quoniam iniquitates mee supergresse sunt caput meum, sicut onus graue grauate sunt super me. Computruerunt, et deteriorauerunt cicatrices mee, a facie insipientie mee. Miseriis afflicta sum et curuata sum usque in finem, rugio a gemitu cordis mei. Cor meum conturbatum  est intra me, dereliquit me uirtus mea, et lumen oculorum meorum et ipsum non est mecum . Deus, repulisti me, et destruxisti me, ostendisti mihi dura, potasti me uino compunctionis . Expulsa sum ab oculis tuis, iam non adiiciam ut resurgam ad templum sanctum tuum, et facta sum in exterminio . Que utilitas in sanguine meo, dum descendo in corruptionem? . Nunquid mortuis facies mirabilia: aut medici suscitabunt? . Tuus sermo, tua promissio est: Nolo mortem peccatoris, sed conuertatur et uiuat . Ad te, Deus, mea conuersio, qui solus potes nouare omnia: et ab inferis animas reuocas. Tu soluis compeditos et allisos erigis, cecos illuminas, mortuos suscitas . Erraui  sicut ouis perdita, require famulam tuam , ne lupus crudelis glutiat me. Multi dicunt anime mee: Non est illi salus in Deo eius . Sed tuum consilium tecum est. Quot sunt dies famule tue, quando facies meum iudicium? Defecit anima mea in salutari tuo, oculi mei in lacrymis defecerunt ; effusa est in terra gloria mea. Quando respiciens restitues animam meam? . Propter iniquitatem corripuisti me, et tabescere fecisti sicut araneam, animam meam . Memento, Domine, quia puluis sum . uide humilitatem meam et laborem meum: et dimitte omnia peccata mea . Remitte mihi ut refrigerer priusquam abeam, et amplius non ero . Nec in inferno erit redemptio . Potens es, Domine, conscindere saccum meum, et precingere me letitia . Potens es Domine uincula mea dirumpere , quibus ligata sum atque constricta. Iram tuam, Domine, aufer a me , quia peccaui tibi crudeliter, donec iustifices causam meam, et educas me in lumine, Deus uirtutum. Da penitentie effectum, penitentie perseuerantiam, ne me induret deceptor anime. Hoc mihi dona, hanc gratiam de tuo fonte prestare digneris. Qui uiuis et regnas in Trinitate in secula seculorum.



CAP. 136.---De accusatione uirginis. Epistola Ambrosii ad Syagrium episcopum ueronensem  sui fluctuet. Ergo omnes que inspecte non sunt, periculum subierunt pudoris. Ergo et que nupture sunt, prius inspiciantur ut nubant. Probatiores ergo que uelande sunt, prius subiiciende sunt huic attrectationi? etc.



Cap. 137.---Non posse corpus corrumpi, nisi prius corruptus sit animus. Ambrosius, de uirginibus, lib. II.

 Tolerabilius est mentem uirginem, quam carnem habere.  Utrumque bonum, si liceat; si non liceat, saltem non homini casti, sed Deo simus. uirgo prostitui  potest, adulterari non potest. Ubicunque Dei uirgo est, Dei templum est; nec lupanaria infamant castitatem, sed etiam castitas loci abolet infamiam.



CAP. 138.---De eodem. Ambrosius de lapsu uirginis consecrate .

 Reuera non potest caro ante corrumpi, nisi mens fuerit ante corrupta.



CAP. 139.---Quod non polluitur corpus ubi integer est animus. Augustinus, De ciuitate Dei libro primo, cap. 18.

 Ne aliquem polluat aliena libido, metuitur? Non polluet, si aliena erit;  si autem polluet, aliena non erit. Sed, cum pudicitia uirtus sit animi, comitemque habeat fortitudinem qua potius quelibet mala tolerare, quam malo consentire decernat. Nullus autem magnanimus et pudicus in potestate habeat, quid de sua carne fiat, sed tantum quid annuat mente, uel renuat: quis tandem sana mente putauerit se perdere pudicitiam si forte in apprehensa uel oppressa carne sua exerceatur et expleatur libido non sua? Item, ibidem, post pauca. Proposito animi permanente, per quod etiam corpus sanctificari meruit, ipsi corpori non aufert sanctitatem uiolentia libidinis aliene, quam seruat perseuerantia sue continentie. An uero si aliqua femina mente corrupta, uiolatoque proposito quod Deo uouerat, pergat uitianda ad suum  deceptorem, adhuc eam pergentem sanctam uel corpore dicimus, ea sanctitate animi per quam corpus sanctificabatur amissa atque destructa? Absit hic error; et hinc potius admoneamur, ita amitti corporis sanctitatem, etiam intacto corpore. Item, ibidem  Lucretiam matronam nobilem ueteremque Romanam pudicitie magnis efferunt laudibus. Huius corpore cum uiolentus [uiolenter oppresso, orig], Tarquinii regis filius libidinose potitus esset, illa scelus improbissimi iuuenis marito Collatino et propinquo Bruto uiris clarissimis et fortissimis indicauit, eosque ad uindictam constrinxit. Deinde fedi in se commissi egra atque impatiens, se peremit. Quid dicemus? Adultera hec, an casta dicenda est? Quis in hac controuersia laborabit?  Egregie quidam ex hoc, et ueraciter declamans ait: Mirabile dictu! duo fuerunt, et adulterium unus commisit. Splendide atque uerissime. Intuens enim in duum corporum commissione [commistione, orig.] unius inquinatissimam cupiditatem, alterius castissimam uoluntatem, et non quid coniunctione corporum, sed quid animorum diuersitate ageretur attendens: Duo, inquit, fuerunt, et unus adulterium admisit.



CAP. 140.---De eodem. Augustinus, De libero arbitrio .

 De pudicitia quis dubitauerit, quin ea sit in ipso constituta, quandoquidem uirtus est? Unde a uiolento stupratore nec ipsa eripi potest.



CAP. 141.---Item de eodem. Hieronymus super epistolam ad Romanos.


Fieri non potest, ut nisi quis mechetur prius in corde, mecari possit in corpore.



CAP. 142.---Item de eodem. Isidorus in Synonymis.

Non potest corpus eorrumpi, nisi prius corruptus animus fuerit. Item. Munda a contagione animi caro non peccat.



CAP. 143.---Quod capitalem sententiam subeat, qui sacratam uirginem rapuerit. Nouellarum constitutio undecima.

 Si quis rapuerit, uel sollicitauerit, uel corruperit matricuriam, uel diaconissam, uel monasteriam, uel etiam feminam religiosum habitum habentem, uel religiosam uitam  ducentem, bona ipsius, et eorum qui huiusmodi sceleris communione contaminati sunt, religioso loco uendicentur, in quo talis mulier habitabat, per religiosos episcopos, economos, et per prouinciarum presides, et eorum officiales; ipsi autem capitali periculo subiiciantur. Mulier autem ubique inuestigetur et cum suis rebus monasterii cautioni tradatur.



CAP. 144.---De prohibendis nuptiis uiduis et uirginibus in monasterio diu conuersatis. Gelasius papa Cesario, cap. 4 .

 uiduas ad nuptias transire non patimur, que in religioso proposito diuturna obseruatione permanserunt. Similiter uirgines nubere prohibemus, quas annis plurimis in monasteriis etatem egisse contigerit.



CAP. 145.---De eodem. Nicolaus Carolo archiepiscopo et eius suffraganeis .


 uidua quidem que capiti imposuerit sacrum uelamen, si inter ceteras uelatas feminas in ecclesia orauerit, et oblationem cum illis obtulerit; si professa est se in eodem habitu permanere, spondens nunquam religionis uelamen deponere, a religionis obseruantia discedere non presumat.



CAP. 146.---Item de eodem. Augustinus, lib. De bono uiduitatis .

 uidue que se non continent nubant, antequam professe continentiam Deo uoueant: quod nisi reddant, iure damnantur.



CAP. 147.---Item de eadem re. Ex concilio Iu Carthaginensi, cap. 4.

  Si que uidue quamlibet adhuc in minoribus annis posite, et immatura etate a uiro relicte, se Deo uouerunt, et ueste laicali abiecta, sub testimonio episcopi et Ecclesie religioso habitu apparuerunt; postea uero ad nuptias seculares transierunt, secundum Apostolum damnationem habebunt , quoniam fidem castitatis, quam Deo uouerant, irritam facere ause sunt. Tales ergo persone sine Christianorum communione maneant, que nec etiam in conuiuio cum Christianis communicent.



CAP. 148.---De eadem re. Catellino [Catello] Reatino presb. et Marcello Amertino [Amiternino] episcopis.

Tuizia a filio ueniens nostro clarissimo uiro Georgio  comite, et agente uices illustris uiri clarissimi Marcellini uicarii, questa monstratur, quod eam Maximus, quem suum coniugem perhibebat, nulla exstante legitima necessitate uel ratione desereret, et ob hoc sponsaliorum sibi promissorum, que compleri poterat quantitatem, uel cetera que iniuste repudiantibus leges infligunt, eum debuisse subire dispendia. Cuius tali querela deposita predictum Maximum memoratus filius noster comes Georgius per publicum fecit officium detineri. Qui tentus asseruit eamdem causam caritatis uestre iudicio cognitam uel diffinitam, et illam mulierem ob hoc quod non paucis annis in conuersationis officium fuerit commorata, et diabolico fuerit subripiente spiritu concitata, deposito ancille Dei habitu  ad secularem fuerit reuersa lasciuiam, in monasterium fuisse detrusam, et ex eodem nunc latenter monasterio discessisse. Cuius excessione cognita, necesse habuimus equitatis consideratione permoti, propter inquirendam rerum gestarum plenius ueritatem, absolutum predictum Maximum a prefati uiri clarissimi Georgii comitis iudicio, ad dilectionis uestre, qui cognitores fuisse dicimini, cum predicta Tuizia destinare presentiam: hoc scilicet decernentes, ut residente uobiscum eo cui memoratus noster Georgius comes prefatam causam scripserit, sine ullo dilationis obstaculo cognoscatis; etsi sepe dictam feminam propter precedentes excessus, caritatis uestre prouidentia retineatis in monasterio constitutam, in his que pro  Dei timore a uobis salubriter statuta sunt permanentes, eamdem in ipsum de quo discessit monasterium sollicitius et arctius constituite retinendam, nulla ei quolibet tempore discedendi concessa licentia.



CAP. 149.---Quod episcopus monachus factus ad pontificatum reuerti non potest. Ex actione quinta Synodi Constantinopolitane trecentorum et octoginta trium Patrum, sub Ioanne Papa uIII, cui prefuit Petrus presbyter cardinalis et Paulus Anconitanus episcopus et Eugenius Ostiensis episcopus.

 Apocrisiarii pape dixerunt: Hoc nequaquam apud nos habetur, ut quicunque de pontificali ordine ad monachorum, id est penitentium, descenderit uitam, ulterius possit ad pontificatum reuerti. Item. Precepit sancta synodus,  ut quicunque de pontificali dignitate ad monachorum uitam, et ad penitentie descenderit locum, nequaquam iam ad pontificatum resurgat. Monachorum enim uitam subiectionis uerbum habet et discipulatus non docendi, uel presidendi, uel pascendi alios.



CAP. 150.---De rapacitate monachorum. Decretum Leonis pape.

Relatum est auribus nostris esse quosdam peruerse agentes, qui subuertere atque diuidere conantur Ecclesie unitatem: uidelicet abbates et monachi, qui non studio caritatis, sed zelo rapacitatis inuigilant, et docent atque seducere non cessant seculares homines, quos illaqueare possunt, ut res suas atque possessiones in uita uel in morte in monasteriis  eorum tradant, et ecclesiis quibus subiecti esse uidentur, et a quibus baptismum, penitentiam, Eucaristiam, nec non pabulum uite cum lacte carnis acceperunt uel accipiunt, nichil de bonis suis relinquant. Hanc denique famam discordie nos animaduertentes, omnibus modis inhibere uolumus, et ne amplius fiat omnino prohibemus, considerantes non esse bonum, ut illi qui olim fuerunt socii passionum secundum Apostolum , sint immunes a societate consolationum, et quia dignus est operarius mercede sua , ideoque precipimus atque iubemus ut quicunque amodo in monasterio conuerti uoluerit, siue in uita, siue in morte, ut omnium rerum suarum atque possessionum.  quas pro salute anime sue disponi decreuerit, medietatem ecclesie cui ipse pertinere dignoscitur, relinquat: et sic demum in monasterio prout sibi libitum fuerit eundi conuertendique habeat licentiam. Quicunque autem huius nostri decreti contradictor, conuulsor, ac temerator exstiterit, gladio anathematis subiaceat.



CAP. 151.---De prohibenda uagatione monachorum. Alexander II clero et populo Florentino.

 Iuxta Chalcedonensis tenorem optimi concilii, cuius series adnectitur inferius, monachis quamuis religiosis ad normam Sancti Benedicti inter claustra morari precipimus; uicos, castella, ciuitates peragrare prohibemus, a populorum omnino predicatione cessare  censuimus, nisi forte quis de sue salute anime sollicitus, ut eorum habitum assumat, eos intra claustrum consulere uoluerit.



CAP. 152.---De femina que sibi uelamen imposuit, et post ad nuptias rediit. Nicolaus Alumino Iunariensi episcopo .

Quod interrogasti de femina, que post obitum mariti sui uelamen sacrum super caput suum imposuit, et finxit se sub eodem uelamine sanctimonialem esse, postea ad nuptias rediit: bonum mihi uidetur quia per hypocrisim ecclesiasticam regulam conturbare uoluit, et non legitime in uoto suo permansit, ut penitentiam agat de illusione nefanda, et reuertatur ad id quod spopondit, et in sacro ministerio inchoauit. Nam, si concesserimus  quod omnia sacramenta ecclesiastica quisque prout uult fingat, et non uere faciat, omnis ordo ecclesiasticus est turbatus, nec catholice fidei iura consistunt, nec canones sacri rite obseruantur. Quid enim profuit Simoni Mago baptismum sacrum ficte suscipere, et in Christianitate permansurum se finxisse: cum per Apostolum eius fraude detecta, quod sibi futurum esset prenuntiatum est? Ait enim: Pecunia tua tecum sit in perditionem cor enim tuum non est rectum coram Domino. Penitentiam itaque age ab hac tua nequitia, et roga Deum ut forte dimittatur hec cogitatio cordis tui. In felle enim amaritudinis et obligatione iniquitatis uideo te esse . Ideo tales, nisi resipiscant, spirituali gladio percutere censemus. Non enim fas  est Spiritui sancto mentiri sicut Ananias et Saphira mentiti sunt, et statim perierunt 



CAP. 153.---Ne qui monachus fieri uult, statim habitum sumat. Ex libro Constitutionum, constitutio quinta, cap. 1 .

Qui monachus fieri uult, siue liber siue seruus, non statim monachus fiat, sed per triennium tonsura quidem et ueste laicorum utatur, et diuinas Scripturas addiscat, et confiteatur suam conditionem, id est utrum ingenuus sit an seruus, uel alterius cuiuscunque conditionis uel status, et narret causas propter quas ad solitariam uitam migrare desiderauerit, ne forte male sint, et Deo displiceant. Oportet autem et monachos uerba ei afferre que mores eius  et uitam corrigant. Et si per triennium talis appareat, ut uideatur dignus tonsura, et ueste religiosa, tunc et tondeatur, et stolam monachicam uestiat, siue liber sit siue seruus, et nulla ei molestia inferatur, neque de seruili, neque de libertina conditione. Si autem intra triennium aliquis retrahere eum ut seruum suum uoluerit, et dicat quod res suas furatus ad monasterium concurrerit, non statim eum abstrahat, sed prius probet quod et seruus est, et furto, uel uita mala et peccatis atrocibus timuit et fugit, et si hec uere sunt, reddatur seruus domino suo cum rebus subreptis, si etiam ipse quoque in monasterio fuerit. Dominus autem eum recipiens fidem ei prestet, quod nullum ei malum propter hec que iam peccauit facturus sit. Quod si nullo  delicto seruum suppositum dominus esse probauerit, et ipse seruus ex castitate morum suorum bona testimonia habeat, et si nondum triennium preterierit, tamen maneat in eodem monasterio. Triennio autem semel transacto, et inter monachos seruo Dei numerato, nulla sit postea licentia, qualemcunque molestiam ei inferre, siue uere famulus sit siue ingenuus, sed omnimodo in solitaria uita permaneat, etiam si peccatum in priori uita admissum sit. Ea autem que furto subrepta sunt, procul dubio si inueniantur, domino reddi oportet.



CAP. 154.---De seruo qui seruitium fugiens monachus factus est, cap. 2 .

Sin autem seruitutem effugiens, ueniat quis ad monasterium, postea autem reliquerit uenerabilem  locum, et in aliam uite figuram transierit, liceat domino retrahere eum, et probanti quod seruus est, in [ut] seruum eum habere.



CAP. 155.---Quid agendum sit de bonis eius qui monachus factus apostatauerit, cap. 3 .

Si quis in monasterio se consecrauerit, et postquam religiosa ueste uestitus est, a monasterio recesserit, omnia bona ipsius que in monasterio introduxit, ad ipsum monasterium pertineant. Idem est ex alia constitutione, et si non introduxit, omnes enim res eius dominii monasterii sint.



CAP. 156.---De eadem re, cap. 4 

Si quis introierit in monasterium, et post religiosam uestem recesserit et militauerit, uel simpliciter laicus factus fuerit, spolietur cingulo militari, et uita libera non potiatur, sed officio presulis prouincie seruire cogatur, substantia autem eius in monasterio maneat.



CAP. 157.---Item, de eodem, cap. 6 .


Si quis in monasterio consecratus fuerit, posteaque in aliud monasterium transire maluerit, substantia quidem eius a priori monasterio uendicetur, aliorum autem monasteriorum primates, prohibeant eum transire et in alio monasterio non recipiatur. Et hoc curare debent non solum religiosissimi episcopi, sed etiam reuerendissimi archimandrite.



CAP. 158.---Ut qui monachus fieri uult, ante ingressum de substantia sua disponat, quia postea non licet. Constitutio sexagesima sexta, cap. 1.

Quicunque in monasterium intrant, uideant substantias suas in monasterio consecrari. Nam ante introitum liberam habent facultatem quomodo uoluerint,  bona sua distribuere. Postquam autem intrauerint, talem licentiam non habent, quamuis liberos habeant.



DECRETI PARS OCTAuA. De legitimis coniugiis. De uirginibus et uiduis non uelatis. De raptoribus earum et de eorum separatione. De concubinis et transgressione coniugii, deque penitentia singulorum.



CAP. 1.---Quid sit matrimonium ex libro Constitutionum [Institut.] primo, tit. IX.


 Nuptie siue matrimonium est uiri mulierisque coniunctio, indiuiduam consuetudinem uite continens.



CAP. 2.---Quando fiat coniugium. Ambrosius ad uirginitatis exhortationem, lib. II .

 Desponsata uiro, coniugis nomen accepit. Cum enim initiatur coniugium, tunc coniugii nomen assumitur: non enim defloratio uirginitatis facit coniugium, sed pactio coniugalis. Denique, cum iungitur puella coniugium est, non cum uiri admistione cognoscitur.



CAP. 3.---De eodem. Isidorus, Etymologiarum lib. IX, cap. 7 .

 Coniuges uerius appellantur  a prima desponsationis fide, quamuis adhuc inter eos ignoretur coniugalis concubitus.



CAP. 4.---Descriptio legitimi coniugii. Euaristus episcopis Africe, cap. 2 .

 Aliter legitimum non fit coniugium, nisi ab his qui super ipsam feminam dominationem habere uidentur, et a quibus custoditur, uxor petatur, et a parentibus propinquioribus sponsetur, et legibus dotetur, et suo tempore sacerdotaliter, ut mos est, cum precibus et oblationibus a sacerdote benedicatur, et a paranymphis, ut consuetudo docet, custodita et sociata a proximis congruo tempore petita, legibus detur ac solemniter accipiatur, et biduo uel triduo orationibus uacent, et castitatem custodiant.



CAP. 5.---Item, De eodem.


Ita peracta legitima scitote esse connubia, aliter uero presumpta, non coniugia, sed adulteria uel contubernia, uel stupra, aut fornicationes potius quam legitima coniugia esse non dubitate, nisi uoluntas propria suffragauerit, et uota succurrerint legitima.



CAP. 6.---De benedictione sponsi et sponse. Responsa Nicolai ad consulta Bulgarorum, libro primo .

 Nostrates tam mares quam femine, non ligaturam auream uel argenteam, aut ex quolibet metallo compositam, quando nuptialia federa contrahunt, in capitibus deferunt; sed post sponsalia, que futurarum sunt nuptiarum promissa  federa, queque consensu eorum qui hec contrahunt, et eorum in quorum potestate sunt, celebrantur, et postquam arrhis sponsam sibi sponsus per digitum fidei a se annulo insignitam desponderit, dotemque utrique placitam sponsus ei cum scripto pactum hoc continente, coram inuitatis ab utraque parte tradiderit, aut mox aut apto tempore, ne uidelicet ante tempus lege definitum tale quid fieri presumatur, ambo ad nuptialia federa perducuntur: et primum quidem in Ecclesia Domini cum oblationibus quas offerre debent Deo per sacerdotis manum statuuntur, sicque demum benedictionem et uelamen celeste suscipiunt. Item. Hec sunt preter alia que ad memoriam non occurrunt pacta coniugiorum  solemnia. Peccatum autem esse, si hec cuncta in nuptiali federe non interueniant, non dicimus. Concilium Iu Carthagin., cap. 13.  Sponsus et sponsa cum benedicendi sunt a sacerdote, a parentibus suis uel a paranymphis offerantur. Qui cum benedictionem acceperint, eadem nocte pro reuerentia benedictionis in uirginitate permaneant.



CAP. 7.---Cur sponse uelentur. Isidorus, De officiis, lib. II, cap. 19.

Quod femine, dum maritantur, uelantur, significat ut nouerint semper se uiris suis esse subiectas et humiles.



CAP. 8.---Quid significent insignia sponsarum. Ibidem.

 Quod nubentes post benedictionem uitte, uno inuicem uinculo copulantur, uidelicet ne compagem coniugalis unitatis dirumpant. At uero quod eadem uitta candido purpureoque colore permiscetur, candor quippe est, munditia uite, purpura ad sanguinis posteritatem adhibetur, ut hoc signo et continentie lex tenenda ab utrisque ad tempus admoneatur, et post hec reddendum debitum non negetur. Item. Quod imprimis annulus a sponso sponse datur, fit hoc nimirum uel propter mutue dilectionis signum, uel propter id magis, ut eodem pignore eorum corda iungantur. Unde et quarto digito annulus inseritur, id est quod in eo uena quedam, ut fertur, sanguinis ad cor usque perueniat.



CAP. 9.---Inuiolabile esse coniugii sacramentum. Augustinus, De bono coniugali, cap. 7.


 Interueniente diuortio non aboletur confederatio nuptialis, ita ut sibi coniuges sint etiam separati, cum illis autem adulterium committant, quibus fuerint etiam post suum repudium copulati. Nec tamen nisi in ciuitate Dei nostri, in monte sancto eius talis est causa cum uxore. Ceterum aliter se habere iura gentilium, quis ignorat? Ubi interposito repudio, et illa cui uoluerit nubet, et ille quam uoluerit, ducit.



CAP. 10.---Quod concubine fieri possunt uxores. Ibidem .

 Nec concubine ad tempus adhibite, si filiorum causa concumbant, iustum  faciunt concubinatum suum. Posse sane fieri nuptias ex male coniunctis, honesto postea placito consequente, manifestum est.



CAP. 11.---Quod nemo est pudicus corpore, nisi pudicus sit spiritu. Idem, in libro De sancta uirginitate .

Sicut nemo impudice utitur corpore, nisi spiritu prius concepta nequitia, ita nemo pudicitiam seruat in corpore, nisi spiritui prius insita castitate.



CAP. 12.---Inuiolabile esse sacramentum coniugii. Idem, De nuptiis et concupiscentia .

 Usque adeo manent inter uiuentes semel inita iura nuptiarum, ut potius sint inter se coniuges etiam separati, quam cum  his quibus aliis adheserunt.



CAP. 13.---Item, ibidem, De eodem.

Et paulo post: Manet inter uiuentes quoddam coniugale, quod nec separatio, nec cum adultero copulatio possit auferre, sicut apostata anima uelut de coniugio Christi recedens, etiam fide perdita, sacramentum fidei non amittat, quod lauacro regenerationis accepit. Redderetur enim procul dubio redeunti, si amisisset abscedens. Habet autem hoc qui recesserit ad cumulum supplicii, non ad meritum premii.



CAP. 14.---Item, ibidem, De eodem .

Quibus uero placuerit ex consensu ab usu carnalis concupiscentie in perpetuum continere, absit  ut uinculum inter illos coniugale rumpatur. Imo firmius erit, quo magis ea pacta secum inierint, que carius concordiusque seruanda sunt, non uoluptariis corporum nexibus, sed uoluntariis affectibus animorum. Neque enim fallaciter ab angelo dictum est ad Ioseph: Noli timere accipere Mariam coniugem tuam . Coniux uocatur ex prima desponsationis fide, quam concubitu nec cognouerat, nec fuerat cogniturus. Nec perierat, nec mendax manserat coniugis appellatio, ubi nec fuerat, nec futura erat carnis ulla commistio. Propter quod fidele coniugium parentes Christi ambo uocari meruerunt, et non solum illa mater, uerum etiam ille pater eius, sicut coniux matris eius; utrumque mente non carne.



CAP. 15.---De tripartito bono nuptiarum. Ibidem, .


 Omne itaque nuptiarum bonum impletum est in illis parentibus Christi, proles, fides, sacramentum. Prolem cognoscimus ipsum dominum; fidem, quia nullum adulterium, sacramentum, quia nullum diuortium. . Solus ibi nuptialis concubitus non fuit, quia in carne peccati fieri non poterat, sine pudenda concupiscentia carnis, que accidit ex peccato; sine qua concipi uoluit, qui futurus sine peccato erat.



CAP. 16.---Quod sine consensu uxoris non liceat uiro continenter uiuere. August., in epistola ad Bonifacium comitem .

 Nos nouimus, nos testes sumus quod nobiscum apud Tubanas de animo et uoluntate tua fuerimus collocuti. Soli tecum eramus, ego et frater Alypius. Non enim existimo tantum ualuisse terrenas curas, quibus impletus es, ut hoc de memoria tua delere penitus potuerint: nempe omnes actus publicos quibus occupatus eras relinquere cupiebas, et te in otium sanctum conferre, atque in ea uita uiuere in qua serui Dei monachi uiuunt. Cum ergo te esse in hoc proposito gauderemus, nauigasti uxoremque duxisti. Si enim coniugem non haberes, dicerem tibi quod et Tubanis diximus, ut in castitate continentie uiueres.  Adderem quod tunc fieri prohibuimus, ut iam te  ab istis rebus bellicis  abstraheres, et huic uite uacares et societati sanctorum, cui tunc uacare cupiebas, ubi in silentio pugnant milites Christi, non ut occidant homines, sed ut expugnent principes et potestates et spiritualia nequitie , id est diabolum et angelos eius. Sed ut te ad istam uitam non exhorter, coniux impedimento est, sine cuius consensu continenter tibi non liceat uiuere. Quia et si tu eam post illa tua uerba Tubanensia, ducere non debebas, illa tibi tamen nichil eorum sciens, innocenter et simpliciter nupsit, atque utinam posses ei persuadere continentiam, ut sine impedimento redderes Deo quod te debere cognoscis! Sed si cum illa agere non potes, serua saltem pudicitiam coniugalem, et roga Deum, qui de necessitatibus eruit  , ut quod non potes modo, possis aliquando. uerumtamen ut Deum diligas, non diligas mundum: ut in ipsis bellis, si adhuc te in ipsis uersari opus est, fidem teneas pacemque queras, ut ex mundi bonis facias opera bona, et ut propter mundi bona non facias opera mala, id non impedit coniux, aut impedire non debet. Hec ad te, fili carissime, ut scriberem caritas iussit, qua te secundum Deum, non secundum hoc seculum diligo, quia et cogitans quod scriptum est: Corripe sapientem, et amabit te; corripe stultum et adiiciet odisse te , non te utique stultum, sed sapientem debui cogitare.



CAP. 17.---Quod consensus matrimonium faciat. Nicolaus Hicmaro episcopo .


 Sufficiat secundum leges solus eorum consensus, quorum de coniunctionibus agitur. Qui consensus si in nuptiis solus forte defuerit, cetera omnia etiam cum ipso coitu celebrata frustrantur, Ioanne Chrysostomo magno doctore testante, qui ait : Matrimonium non facit coitus, sed uoluntas.



CAP. 18.---Ut uidua ante professionem continentie nubat cui uult, e Toletano concilio III, cap. 18.

 uidue, si priusquam continentiam profiteantur nubere elegerunt, illis nubant quos propria uoluntate uoluerint habere maritos.



CAP. 19.---Ne uirgo, uel uidua, cogatur nubere cui non uult. Ex eodem.


Similis conditio et de uirginibus habeatur, nec extra uoluntatem parentum, uel suam, cogantur accipere maritos.

De eodem. Ambrosius super Epistolam ad Corinth., cap. 39 in caput 7. Nubat uidua cui uult, tantum in Domino, id est quem sibi aptum putauerit illi nubat; quia inuite nuptie solent malos prouentus habere. Tantum autem in Domino, id est ut et sine suspicione turpitudinis nubat, et religionis sue uiro nubat.



CAP. 20.---Quod in sponsalibus, sicut in, nuptiis, consensus requirendus est. Pandectarum lib. XXIII, titulo primo.

 In sponsalibus consensus eorum exigendus est, quorum in nuptiis desideratur. Intelligitur tamen semper filiam patri [filie patrem, orig.] consentire, nisi euidenter dissentiat.



CAP. 21.---Quod alii uiro mulier legitime nubere possit, si inuita et repugnans alteri a patre tradita fuerit. Item.

Sponsalia sicut nuptie consensu fiunt contrahentium, et ideo sicut nuptiis, ita sponsalibus filiam familias consentire oportet. Que patris uoluntati non repugnat, consentire intelligitur. Tunc autem dissentiendi a patre licentia conceditur, si indignus moribus uel turpis sponsus ei a patre eligitur. Filio familias dissentiente, sponsalia eius nomine fieri non  possunt.



CAP. 22.---Item. De eodem.

In sponsalibus contrahendis etas contrahentium diffinita non est, ut in matrimoniis. Quapropter a primordio etatis sponsalia effici possunt, si modo id fieri ab utraque persona intelligatur, id est si non sint minores quam septem annis.



CAP. 23.---Ut nullus mulierem inuitis parentibus rapere presumat. Iudicium Urbani pape de filia Iordani principis.

 Si uerum esse constiterit quod nobis legati Iordani principis retulerunt, scilicet quod ipse coactus et dolens filiam suam infantulam, nolentem, flentem, et pro uiribus renitentem, non assentientibus, sed ualde dolentibus,  matre et parentela, Raynaldo Ridelli filio desponsauerit, quoniam canonum et legum auctoritas talia sponsalia, ut infra ostenditur, non approbat, ne ignorantibus leges et canones nimis durum quod dicimus uideatur, ita sententiam temperamus: ut si principes cum assensu filie, matris et parentele, id quod ceptum est perficere uoluerint, concedamus. Sin autem, legatus noster utrasque partes audiat, et si nichil fuerit ex parte supradicti Raynaldi amplius quod impediat, ab ipso Iordane sacramentum quod ita constent. Hec ut dicta sunt, accipiat: et nos canonum ac legum scita sequentes, deinceps non prohibemus quin alii uiro, si uoluerit, predicta filia eius tantum in Domino nubat.



CAP. 24.---Quod raptus pro stupro reputatur. Urbanus Satino [Sacratio legit Gratianus] regi Aragonum.


 De neptis tue coniugio, quam te cuidam militi daturum necessitatis instante articulo, sub fidei pollicitatione firmasti, hoc, equitate dictante, decernimus, ut si illa uirum illum omnino, ut dicitur, renuit, et in eadem uoluntatis auctoritate persistit, ut uiro illi prorsus se deneget nupturam, nequaquam eam inuitam et renitentem eiusdem uiri cogas coniugio sociari. Quorum enim unum corpus est, unus debet esse et animus, ne forte, cum uirgo fuerit alicui inuita copulata, contra Domini Apostolique preceptum, aut reatum dissidii, aut crimen fornicationis incurrat. Cuius uidelicet peccati malum in eum redundare constat, qui eam  coniunxit inuitam: quod pari tenore de uiro est etiam sentiendum.



CAP. 25.---De uindicta raptus Parisiacense concilium I, cap. 6.

 Nullus aut uiduam aut filiam alterius extra parentum uoluntatem, aut rapere presumat, aut regis beneficio estimet postulandam: quod si fecerit, ab Ecclesie communione remotus, anathematis gladio feriatur.



CAP. 26.---Quomodo rapta reddenda sit. Isidorus etymologiarum libro u, cap. 24 .

 Raptus, proprie est illicitus coitus, a corrumpendo dictus, unde et qui rapto potitur, stupro fruitur. Item. Capitularium libro primo, cap. 99 .  Raptor  publica penitentia multetur. Raptam uero si sponsus recipere noluerit, et ipsa eidem crimini consentiens non fuit, licentia nubendi alii non negetur. Quod et si ipsa consensit, simili sententie subiaceat. Quod si ipsi post hec se coniungere presumpserit, utrique anathematizentur. Libro Iu capitulorum . Si quis sponsam alienam rapuerit, aut patri eius, aut ei qui legibus eius defensor esse debet, cum sua lege eam reddet, et quidquid cum ea abstulerit, unamquamque rem secundum legem reddat.



CAP. 27.---Ut puella si patrem habuerit seruum, auum uero liberum. aui potius electione quam presbyteris nubat. Pelagius Potentio defensori.

Patrem puelle Ecclesie nostre famulum, auum  uero liberis ortum constat esse natalibus; et ideo aui magis electione de coniunctione neptis, quam patris, cuius nullo modo liberum esse potest arbitrium, decernimus attendi.



CAP. 28.---Quod rapta precipitur fieri coniux. Gregorius Pantaleoni notario .

Questus nobis est Euangelus, Sipontine Ecclesie diaconus, filiam suam a Felice  fuisse stupratam. Pro qua re huius precepti suffultum auctoritate ad Sipontinam ciuitatem te proficisci necesse est, et adhibitis tibi sapientibus illic uiris, cum omni subtilitate ueritatem curabis addiscere, et si ita repereris, eam quam stuprauit, aut uxorem factis nuptialibus instrumentis accipiat, aut corporaliter castigatum, in monasterium eum,  priuatum communione, ubi penitentiam peragat, dare festinabis.



CAP. 29.---De eadem re. Idem Felici episcopo Sipontino .

Peruenit ad nos quod Felix nepos tuus Euangeli diaconi tui filiam stupro deceperit. Quod si uerum est,  nos tamen aliquatenus legis duritiam mollientes, decernimus huiuscemodi disponendo, id est, ut aut quam stuprauit uxorem habeat, aut certe si renuendum putauerit, districtus, aut corporaliter castigatus, excommunicatusque in monasterium ubi penitentiam peragat retrudatur.



CAP. 30.---De prohibendis concubinis. Sermo Ambrosii de sancto Ioanne, qui sic incipit: Diximus superiori Dominica .


Dicat aliquis: Uxorem non habeo, ideo mihi ancillam sociaui. Audi quid dicat Scriptura ad Abraham: Eiice ancillam et filium eius; non enim heres erit filius ancille cum filio libere . Si igitur ancille filius heres non est, ergo nec filius est. Cur autem queritur tale coniugium de quo susceptus filius nec successionis possit heres esse, nec sanguinis? Nec enim habere potest hereditatis consortium, qui non habet originis priuilegium. Cur, inquam, queritur tale contubernium de quo nati filii non matrimonii, sed testes sunt adulterii? Cur huiusmodi suscipiuntur adulterini, qui patri pudori sunt, non honori? Dicit Scriptura. Adulterorum filii in consummatione erunt ,  etc. Mulier igitur tua si talibus moribus predita est ut mereatur consortium, mereatur et nomen uxoris. Presta concubine tue libertatem, et nomen uxoris, ne tu adulter sis potius quam maritus.



CAP. 31.---Si concubina usque ad mortem cum aliquo nobili permanserit, ut ab heredibus eius cum filiis suis liberetur. Codicum libro septimo, cap. 15, titulo 3.

Si quis sine uxore constitutus, ancillam suam nomine habeat concubine, et in eadem usque ad mortem consuetudine permanserit, et forsitan ex ea liberos susceperit, sancimus omnino non concedi heredibus defuncti eamdem uel liberos eius, si etiam liberos habuerit, in seruitutem deducere, sed post  mortem domini eripiatur in libertatem, una cum sobole sua.



CAP. 32.---Ut filii de concubina nati, que postea in uxorem ducta est, legitimi liberi sint, priores sicut posteriores, sacrarum institutionum libro III, titulo 1.

Si quis mulierem in suo contubernio copulauerit, non ab initio affectione maritali, eam tamen cum qua poterit habere coniugium, et ex ea liberos sustulerit, postea uero affectione procedente etiam nuptialia instrumenta cum ea fecerit, filiosque uel filias habuerit, non solum eos liberos qui post dotem editi sunt, iustos, et in potestate esse patris, sed etiam anteriores; quia et [qui et orig.] his qui postea nati sunt occasionem legitimi nominis prestiterunt. Quod obtinere censuimus, etiam si  non progeniti fuerint post dotale instrumentum confectum liberi, uel etiam nati ab hac luce subtracti fuerint.



CAP. 33.---Ne sponse pacte statim tradantur. August. lib. uIII Confessionum.

 Institutum est ut iam pacte sponse non tradantur statim, ne uilem habeat maritus datam, quam suspirauerat sponsus dilatam.



CAP. 34.---De eo qui cum muliere quam ducere potuit consuetudinem habuerit. Nouellarum constitutionum 32, cap. 3

Si quis cum muliere consuetudinem habuerit, cuius nuptie interdicte non sunt, et liberos ab eo illa procreauerit, posteaque dotalia instrumenta composuerit  ei, non solum iam nati filii legitimi et in potestate eius sint, sed etiam postea procreati.



CAP. 35.---Ne legitima repudiatur. Constitutio 37, cap. 7.

Si quis sine dotalibus instrumentis, affectione maritali uxorem duxerit, non audeat sine causa legibus cognita repudium ei mittere.



CAP. 36.---Quod de concubina potest legitima fieri. Constit. 64, cap. 14.

Si quis cum muliere libera consuetudinem habeat non affectione maritali, et ex ea liberos procreauerit, eosque uelit liberos legitimos et in potestate sua habere, liceat ei cum matre eorum instrumenta dotalia componere. Nam filii qui ante naturales erant, post compositionem instrumentorum dotalium sui et  in potestate patris efficiuntur, siue postea nati filii uiuunt, siue mortui sunt, siue omnino nullus alius procreatus est.



CAP. 37.---Quod liceat meretricibus honestam uitam eligere. Constitutio nouellarum 46, cap. 1.

Princeps constituit ut liceat meretricibus honestiorem uitam eligere sine aliquo timore, quamuis iuratoriam cautionem exposuerint. Hi autem qui tale iusiurandum exegerunt, et contra castitatem operam suam dederunt, pene nomine X libras auri persoluant iisdem meretricibus, que sacramenta dederunt; pena autem X librarum officio presidis flagitetur. Quod si preses neglexerit, de suo patrimonio penam prestare cogatur, et magistratu sibi  commisso cadat, et non solum mulieribus, sed etiam heredibus et aliis successoribus earum, penam soluat. Hoc si probatum sit, quod sacramentum a meretrice exegerit. Si autem sacramentum non exegerit a meretrice, ne teneatur quidem ea pena.



CAP. 38.---De Osee propheta qui meretricem duxit. Hier. super Osee. lib I, ad cap. 1.

 Non est culpandus Osee propheta, si meretricem quam duxit conuerterit ad pudicitiam, sed potius laudandus quod ex mala bonam fecerit. Non enim qui bonus permanet ipse polluitur, si societur malo, sed qui malus est, in bonum uertitur, si boni exempla sectetur. Ex quo intelligimus non prophetam perdidisse pudicitiam fornicarie copulatum, sed fornicariam assumpsisse  pudicitiam quam antea non habebat.



CAP. 39.---Quare matrimonium inter cognatos sit prohibitum. Augustinus in lib. De ciuitate Dei, lib. Xu, cap. 16.

Cum igitur genus humanum post primam copulam uiri facti ex puluere, et coniugis eius ex uiri latere, marium, feminarumque coniunctione opus haberet, ut gignendo multiplicarent, nec essent ulli homines, nisi qui ex illis duobus nati fuissent, uiri coniuges sorores suas acceperunt. Quod profecto quanto est antiquius compellente necessitate, tanto postea factum est damnabilius religione prohibente. Habita est enim ratio rectissima caritatis, ut homines quibus esset utilis atque honesta concordia diuersarum necessitudinum uinculis necterentur. Nec unus in uno multas haberet, sed singule spargerentur  in singulos, ac si ad socialem uitam diligentius plurime plurimos obtinerent. Pater quippe, et socer duarum sunt necessitudinum nomina. Ut ergo alium quisque habeat patrem, alium socerum, numerosius se caritas porrigat. Utrumque autem unus Adam esse cogebatur et filiis, et filiabus suis, quando fratres, sororesque coniugio iungebantur. Sic et Eua uxor eius, utrique sexui filiorum fuit et socrus et mater. Que si due femine fuissent, mater altera, et socrus altera, copiosius se socialis dilectio colligaret. Sed hoc unde fieret tunc non erat, quando nisi fratres et sorores ex illis duobus primis, nulli homines erant. Fieri ergo debuit quando potuit, ut existente copia, inde ducerentur uxores que non erant iam sorores, ut non solum illud ut  fieret necessitas esset, uerum etiam, si fieret, nefas esset; quod, humano genere crescente, etiam inter impios deorum multorum falsorumque cultores, sic obseruari cernimus, ut etiamsi peruersis legibus permittantur fraterna coniugia, melior tamen consuetudo ipsa malit exhorrere licentiam, sicque auersetur, quasi nunquam licere potuerit. Copulatio ergo maris et femine, quantum attinet ad genus humanum, quoddam seminarium est ciuitatis. Celestis uero ciuitas opus habet ut noxam generationis euadat.



CAP. 40.---De tribus legitimis coniugiis, Hieronymus.

 Tria legitima coniugia in  Scripturis leguntur. Primum legitimum coniugium est uirgo casta in uirginitate uiro data legitime, et relique sequuntur in predictis. Secundum uirgo in ciuitate deprehensa a uiro, et illi per uim copulata, si uoluerit pater eius, dotabit eam iste uir, quantum iudicauerit pater, et dabit pretium pudicitie eius. Tertium, filia predicta deprehensa, si non fuerit uoluntas patris, trahet eam a uiro predicto, et tradet eam alii et dotabit eam, et legitima erit ei. Sed primum his duobus prefertur.



CAP. 41.---De quarto legitimo coniugio. Hieronymus.

 Additur itaque aliud quartum legitimum coniugium. Dum mortua fuerit uxor eius, licet illi accipere aliam, sed non repudiatam, nec desponsatam uiro, sed filiam. Similiter  debet et mulier. Unde Paulus ait: Mulier que sub uiro est, ligata est sub lege uiri, quandiu uir eius uiuit. Igitur, uiuente uiro eius, uocabitur adultera, si iuncta fuerit alteri uiro. Si autem mortuus fuerit uir eius, liberata est a lege uiri, ita ut non sit adultera, si fuerit cum alio uiro .



CAP. 42.---Quod in coniugio quasi adulterium sit uoluptuosus concubitus et immoderatus. Hieronymus.

In legitimo coniugio adulterium est cauendum, non quantum uoluptas expetierit, sed quantum modus nature, et causa posteritatis postulauerit. Et non licet illi habere alteram, preter uxorem suam. Si enim habuerit, non erit legitima que licita fuit. Paulus quoque apostolus ait: Omne peccatum  quodcunque homo fecerit, extra corpus est. Qui autem fornicatur, in corpus suum peccat , hoc est in coniugio positus, quecunque fecerit peccata, non infuscant uxorem propriam. Si autem fornicatur cum aliis, maculat eam ut non sit licita, sed quasi adultera.



CAP. 43.---Quod propter fornicationem licet uxorem dimittere, non tamen aliam ducere. Idem Hieronymus .

Ait Dominus in Euangelio: Quicunque dimiserit uxorem, nisi ob fornicationem, et aliam duxerit, mechatur. Et qui dimissam duxerit, mechatur . Sola fornicatio est que uxoris uincit affectum, imo cum illa unam carnem in aliam diuiserit, et se fornicatione separauerit a marito, non debet teneri,  ne uirum quoque sub maledicto faciat, dicente Scriptura : Qui adulteram tenet stultus et impius est. Ubicunque est igitur fornicatio, aut fornicationis suspicio, libere uxor dimittitur. Et quia poterat accidere ut aliquis calumniam innocenti, et ob secundam copulam nuptiarum ueteri crimen impingeret, sic priorem dimittere iubetur uxorem, ut secundam prima uiuente non habeat. Quod enim dicit, tale est: Si non propter libidinem, sed propter iniuriam dimittis uxorem, quare expertus infelices priores nuptias, nouarum te immittis periculo? Nec non quia poterat euenire, ut iuxta eamdem legem uxor quoque marito daret repudium: eadem cautela precipitur ne secundum accipiat  uirum, et quia meretrix, et que semel fuerat adultera, opprobrium non timebat, secundo non nubere precipitur uiro [Hieron, excusus sic habet secundo precipitur uiro, etc.], quod si talem duxerit, sub adulterii crimine sit.



CAP. 44.---Quod legitima sit, que interposito sacramento assumpta fuerit. Nouellarum constitutionum sexagesima quinta, cap. 1.

 Si quis diuinis actis Scripturis iurauerit mulieri se eam legitimam uxorem habiturum, uel si in oratorio tale sacramentum dederit, sit illa legitima uxor, quamuis nulla dos, nulla scriptura alia interposita sit



CAP. 45.---Ut talis sit uir uxori, qualem sibi uult esse uxorem. Augustinus de uerbis Domini, tractatu 47.

 Si ducturi estis uxores, seruate uos uxoribus uestris. Quales eas uultis ad uos uenire, tales uos debent, et ipse inuenire. Quis iuuenis est qui non castam uelit ducere uxorem? Et si accepturus est uirginem, quis non intactam desideret? Intactam queris? intactus esto. Puram queris? noli esse impurus. Non enim illa potest, et tu non potes.



CAP. 46.---Ne parentes fidem sponsaliorum frangant. Ex Eliberitano concilio, cap. 54.

Si qui parentes fidem fregerint sponsaliorum, triennii tempore abstineant se a communione. Si tamen idem [iidem, orig.] sponsus uel sponsa in graui crimine fuerint deprehensi, excusati erunt parentes.



CAP. 47.---Ne uxor in quadragesimali tempore ducatur. Responsa Nicolai ad consulta Bulgarorum, cap. 48.


 Nec uxorem ducere, nec conuiuia facere in quadragesimali tempore conuenire posse, nullatenus arbitramur.



CAP. 48.---Ne presbyter in nuptiis bigami prandeat. Ex Neocesariensi concilio, cap. 6.

 Presbyterum prandere in nuptiis bigami non conuenit. Quia cum penitentia bigamus egeat, quis erit presbyter qui propter conuiuium talibus nuptiis possit prebere consensum?



CAP. 49.---Ne nuptie in quadragesimali tempore fiant. Laodicense concilium, cap. 52.

 Non oportet in Quadragesima aut nuptias aut natalitia celebrare.



CAP. 5.---Ut predicator continentie nuptias non celebret. Hieronymus ad Nepotianum.


Predicator continentie nuptias non conciliet. Qui Apostolum legit: superest, ut qui habent uxores tanquam non habentes sint , cur uirginem cogit ut nubat? Qui de monogamia sacerdos est, quare uiduam hortatur ut bigama sit.



CAP. 51.---De his qui fiscalinas uxores ducunt. Capitularium libro III, cap. 16.

De liberis hominibus qui uxores fiscalinas regias, et de feminis liberis qui homines fiscalinos regios accipiunt, ut non de hereditate parentum, uel de causa sua querenda, nec de testimonio pro hac re abiiciantur.



CAP. 52.---Ut ingenua si seruum duxerit ancilla sit, lib. u, cap. 20.


 Si mulier ingenua acceperit seruum, sciens quod seruus esset, habeat eum; una autem lex erit et uiro et femine.



CAP. 53.---Ut liber, si ancillam duxerit, non dimittat eam, lib. uI, cap. 95 .

 Si quis liber ancillam in matrimonium acceperit, non habet licentiam dimittere eam, si prius amborum consensu coniuncti sint.



CAP. 54.---Quod coniugium non dirimitur inter seruum et ancillam etiamsi diuersos dominos habeant. Adiecti capitulares, cap. 55.

Coniugia seruorum non dirimantur, etiamsi diuersos dominos habeant, sed in uno coniugio permanentes  dominis suis seruiant. Hoc in illis obseruandum est, ubi legalis coniunctio fuit, et per uoluntatem dominorum.



CAP. 55.---De quodam famulo ecclesie, qui eiusdem ecclesie ancillam relinquere uolebat. Pelagius Melleo subdiacono.

Dulcitia Ecclesie nostre famula, in Tarpeiana massa consistens, huiusmodi querelam suam nostris sensibus intimauit, dicens quod, postea quam eam marito suo defuncto contigit uiduari, Clerentius quidam nomine ex ancilla, ut perhibetur, Ecclesie procreatus, diuersis blanditiis atque suasionibus prefate mulieris animos inclinando in suo eam curasset afficere consortio, ex qua etiam filium procreasset. Nunc autem post coniunctionis sue non  paruum tempus, quippe iam nato et educato filio nullis, ut perhibetur, rationalibus causis exstantibus, eamdem mulierem deseruisse, atque in eam prosiluisse contumaciam, ut ad declinandam seruitutem debitam, curialis sibi nomen audeat usurpare: qui et primam in ecclesie possessione genitam ex colonis ecclesie habuisse memoratur uxorem. Ex cuius peculio quemdam agellum dicitur hactenus detinere; sed et alia non pauca in suo fertur habuisse peculio. Quapropter experientia tua presentis iussionis uigore suscepto, eodem detento Clarentio cause totius ueritatem diligenter agnoscens, que de memorati persona seu rebus ecclesiastica requirit utilitas exsequatur, et si eum de ecclesie ancilla genitum, uel  alio modo legitimo iuri Ecclesie constat obnoxium reperiri, cum omnibus rebus suis in massam ecclesie festinet reuocare, et ei prefatam mulierem, quam sibi ipse asciuit in consortium, sociare, nullatenus habituro de cetero eam relinquendi licentiam.



CAP. 56.---Si quis per errorem duxerit ancillam uxorem, liberam eam putans, uel si qua seruum duxerit maritum, non subsistere tales nuptias. Nouellarum constitutionum trigesima septima.

Si quis per errorem ancillam mulierem duxerit uxorem, liberam eam esse putans, uel ex contrario si libera mulier seruo per errorem iuncta sit, posteaque ueritas reperta fuerit, dicendum est omnino nuptias non constitisse. Inter liberum enim et ancillam, seruum et liberam mulierem, nuptie contrahi  non possunt. Quod si calliditate et conniuentia domini seruus uel ancilla matrimonium contraxerit cum libera persona . Si quid ergo tale contigerit, ipsam donationem dotis, et ancillam liberam faciat et nuptie consistant, nulla lege, quantum pertinet ad seruitutem, huiusmodi matrimonium concutiente. Sin autem dominus specialiter quidem in nuptias ancille sue uel serui non consenserit, sciens autem quod non cohibuerit , si quid ergo tale  euenerit, et specialiter dominus non consenserit, attamen nesciens non prohibuerit, et nuptie integro iure consistant, et seruilis conditionis persona eripiatur, ad ingenuitatem illo sine dubio aperto, quod liberi qui ex huiusmodi nuptiis procreati fuerint, tam ingenui quam legitimi sunt.



CAP. 57.---Quod liberta que patrono suo nupsit eo inuito alii iungi non possit, cap. 25.

Si liberta mulier patrono suo copulata nuptiis quidem eius renuntiauerit, ad secundum autem matrimonium migrare uoluerit, id facere inuito patrono non poterit. Alioquin si contra uoluntatem eius nupserit, non fiunt nuptie, sed ut meretrix coniuncta esse uideatur. Constitutio sexagesima nona, cap. 3. Si quis libertam suam uxorem ducere uoluerit,  dotalia instrumenta cum ea componat, et habebit legitimam uxorem, quamuis ipse summa dignitate prefulgeat. Et si liberi ex tali connubio procreati fuerint, legitimi successores patri suo succedant.



CAP. 58.---De quodam qui filiolo suo ancillam suam copulauit, et postea abstulit. Gregorius Maximiano episcopo Syracusano .

Presentium portitor lacrymabiliter questus est, ante plurimos annos ab homine  de possessione Massanensis Ecclesie, de fontibus se susceptum, et uiolenter diuersis persuasionibus puelle iunctum, ex qua filios iam iuuenculos habere se asserit, quam nunc uiolenter huic disiunctam abstulisse dicitur, atque cuidam alii uenundedisse.  Quod si uerum est, quam sit inauditum atque crudele malum, tua dilectio perspicit. Ideoque admonemus, ut hoc tantum nefas, sub ea uiuacitate, quam te in causis piis habere certissime scimus, requiras atque discutias; et si ita, ut supradictus portitor insinuauit, esse cognoueris, non solum quod male factum est ad statum pristinum reuocare curabis, sed et uindictam que Deum possit placare, exhibere modis omnibus festinabis.



CAP. 59.---Quod nulli liceat duas habere legitimas. Stephanus u Theodosio episcopo.

Nunquidne duabus simul sponsis nubere barbaricam gentem instruis? Nunquidne sacramentum Ecclesie exponentem Apostolum non legisti: Erunt duo in carne una?  an forsitan  tui codices falso tres in carne una asserunt? Desine iam tali tabescere ignauia, et disce paternis obedire regulis, ne inueniaris statutos a patribus terminos transgredi , uel per ambitionem de maiori ad maiorem transire ecclesiam, quod tentantem laica etiam communione sacri priuant canones.



CAP. 60.---Quod nec concubinam habeat qui cum pluribus concumbere solet. Nouellarum constitutionum septuagesima nona.

Nemo intelligatur concubinam habere, qui cum multis mulieribus concumbere solet. Nam, quemadmodum qui legitimam uxorem habet, aliam habere durante eodem matrimonio non potest, ita et qui unam concubinam habet, non potest alias eo tempore  habere.



CAP. 61.---Quod Ismel non fuit eiectus propter matrem ancillam, sed propter fraternam discordiam. Aug., De unico baptismo, lib. I .

 Ismel ut separaretur a populo Dei non obfuit mater ancilla, sed obfuit fraterna discordia . Et non profuit potestas uxoris, cuius magis filius erat, quia per ipsius iura coniugalia, et in ancilla seminatus erat, et ex ancilla susceptus.



CAP. 62.---Quod in libere mulieris consuetudine nuptie intelligende sint. Pandectarum, libro XXIII, tit. II.

In libere mulieris consuetudine non concubinatus, sed nuptie intelligende sunt, si non corpore  questum fecerit.



CAP. 63.---De penitentia eius qui duas uxores nititur habere. Responsa Nicolai ad consulta Bulgarorum, cap. 51.

Apud quem uno tempore due uxores inueniuntur, interim priore retenta, posteriorem cogatur amittere; insuper et penitentiam quam loci sacerdos preuiderit, compellatur suscipere.



CAP. 64.---Ut habens concubinam si alia non utatur, communione non priuetur. Ex Toletano, conc. I, c. 17.

 Si quis habens uxorem fidelem, concubinam habeat, non communicet. Ceterum is qui non habet uxorem, et pro uxore concubinam habet, a communione non repellatur, tantum ut unius mulieris, aut uxoris, aut concubine   sit coniunctione contentus. Alias uero abiiciatur, donec desinat, et ad penitentiam reuertatur.



CAP. 65.---Quod quasi matrimonium sit, si quis concubina sic utatur ut alteram non habeat, nec habere desideret. August. de bono coniugali, cap. 5.

 Solet queri, cum masculus et femina nec ille maritus, nec illa uxor alterius, sibimet non filiorum procreandorum, sed pro incontinentia solius concubitus causa copulantur, ea fide media, ut nec ille cum altera id faciat, utrum nuptie sint uocande. Et potest quidem fortasse non absurde hoc appellari connubium, si usque ad mortem alicuius eorum id inter eos placuerit, et prolis generationem, quamuis non ea causa coniuncti sunt;  non tamen uitauerunt, ut uel nolint sibi nasci filios, uel etiam opere aliquo malo agant ne nascantur Ceterum, si uel utrumque, uel unum horum desit, non inuenio quemadmodum has nuptias appellare possimus. Etenim si aliquam sibi ad tempus adhibuerit, donec illam dignam honoribus, uel suis facultatibus inueniat, quam comparem ducat, ipso animo adulter est, nec cum illa quam cupit inuenire, sed cum ista cum qua sic cubat, ut cum ea non habeat maritale consortium.



CAP. 66.---Quod unam tantum liceat habere Christiano. Isidorus de consonantia Noui et ueteris Testamenti, cap. 3.

 Christiano non dicam plurimas, sed nec duas simul habere licitum est,  nisi unam tantum, aut uxorem, aut certe loco uxoris, si coniux deest, concubinam.



CAP. 67.---Quod non sit legitimus a nobili et ab ancilla genitus. Pelagius Sindule magistro militum.

Hortamur ut nichil ulterius Montanianus, qui se, contra omnem ueritatem, et contra leges, dum sit ex ancilla genitus, legitimum filium tentat astruere sensibus uestris qualibet forte subripiat, quia Montanianum illum, de cuius substantia agitur, constat sine propriis liberis decessisse, et germani fratris filios, qui ei legitima ratione succedunt, superstites dimisisse, ac propterea istum Montanianum, de cuius substantia agitur, nullam habere in illius defuncti successione personam. Nam, etsi principalia sacra promeruit, hoc illis legitimis successoribus  preiudicare nil poterit, quia ipse clementissimus imperator generales leges protulit quibus iubet nulli qui in precibus suis deprehenditur esse mentitus, ea sacra prodesse que meruit. Qui cum esset naturalis, se contra ueritatem dicit esse legitimum, quod nulla ratione monstrari lege potuit.



CAP. 68.---Quod de legitimis nuptiis procreati patrem, uulgo quesiti matrem sequantur. Pandectarum lib. I, tit. u.

Cum legitime nuptie facte sunt, patrem liberi sequuntur, uulgo quesiti matrem sequuntur.



CAP. 69.---Quis sit uulgo quesitus. Item.

uulgo concepti dicuntur, qui patrem demonstrare non possunt; et qui possunt quidem, sed eum habent quem habere non licet.



CAP. 70.---Quod matrem potius quam patrem sequuntur de non legitimo coniugio nati. Item.


Lex nature hec est, ut qui nascitur sine legitimo matrimonio, matrem sequatur. Qui in utero sunt, in toto pene iure ciuili intelliguntur in rerum natura esse. Nam et legitime hereditates restituuntur his, ita ut pregnans mulier ab hostibus capta sit, et id quod natum erit, quamuis apud bone fidei emptorem peperit, tanquam furtiuum usu non capitur.



CAP. 71.---Quod liberorum status dependeat a conditione matris, non patris. Libro I, constitut. tit. Iu.

Ingenuus est qui, statim ut natus est, liber est, siue ex duobus ingenuis matrimonio editur, siue ex libertinis, siue ex altero libertino et altero ingenuo.  Sed et si quis libera de matre nascitur, patre seruo, ingenuus nichilominus nascitur, quemadmodum qui ex matre libera et incerto patre natus est, quoniam uulgo conceptus est. Sufficit autem liberam habuisse matrem eo tempore quo nascitur, licet ancilla conceperit; et econtrario, si libera conceperit, deinde ancilla facta pariat. Placuit enim qui nascitur liberum nasci, quia non debet calamitas matris ei nocere qui in utero est. Ex his et illud quesitum est, si ancilla pregnans manumissa sit, deinde ancilla postea facta peperit, liberum an seruum pariat. Marcellus [Martianus] probat liberum nasci. Sufficit enim ei qui in uentre est, liberam matrem uel medio tempore habuisse, quod et uerum est. Isidorus Etymologiarum lib. IX, cap. 5.   Liberi dicti sunt, qui ex libero matrimonio sunt orti. Nam filii ex libero et ancilla, seruilis conditionis sunt. Semper enim qui nascitur deteriorem parentis statum sumit. Eiusdem lib. IX, cap. 5. Naturales filii dicuntur ingenuarum concubinarum filii, quos sola natura genuit, non honestas coniugii. Item. Hi qui non sunt de legitimo matrimonio, matrem potius quam patrem sequuntur.



CAP. 72.---Quod coniugia quibusdam conceduntur, quibusdam non. Augustinus de conflictu uitiorum atque uirtutum, cap. 22 .

 Nubendi licentia quibusdam tribuitur, hoc est qui uirginitatem uel castimoniam uidualem nequaquam professi sunt; quibusdam autem non tribuitur, id est qui uirgines aut  continentes esse decreuerunt; fornicatio uero nulli impune conceditur.



CAP. 73.---Quod multa licent ante uotum, que post uotum non licent. Augustinus de adulterinis coniugiis, lib. I .

 Non solum mechandum non est, quod faciunt quidam [facit non quidam, or.] sed omnis qui dimittit uxorem suam et ducit alteram, etsi propterea duxerit, Christianam ut faciat; sed etiam quisquis non alligatus uxori continentiam Deo uouerit, nullo modo debet ista compensatione peccare, ut ideo uxorem credat sibi esse ducendam, quia promisit, que nuptias eius appetit, futuram se esse Christianam. Quod enim cuiquam antequam uouisset licebat, cum id se nunquam facturum uouerit, non licebit; si tamen id uouerit, quod uouendum  fuit, sicuti est perpetua uirginitas, uel continentia uidualis post experta connubia solutis a uinculo coniugali, uel ex consensu uouentibus, et carnalia debita sibi inuicem relaxantibus fidelibus castisque coniugibus, quod alterum sine altera, uel alteram sine altero uouere fas non est. Hec ergo et si qua alia sunt que rectissime uouentur, cum homines uouerint, nulla conditione rumpenda sunt, que sine ulla conditione uouerunt.



CAP. 74.---Quod nuptie habent in se Christi et Ecclesie sacramentum. Leo Rustico Narbonensi .

 Cum societas nuptiarum  ita ab initio constituta sit, ut preter sexuum coniunctionem haberet etiam in se Christi et Ecclesie sacramentum, dubium non est eam mulierem ad matrimonium non pertinere, in qua docetur nuptiale non fuisse mysterium.



CAP. 75.---Quod pudor est feminis nuptiarum premia non habere. Ambrosius super Lucam, lib. I  .

 Sara partus sui erubescebat etatem, et rursus se caruisse gaudebat opprobrio. Pudor est enim feminis nuptiarum premia non habere, quibus hec sola causa est nubendi.



CAP. 76.---Quod premium nuptiarum partus sit feminarum. lib. II .

 Cum coniugii premium et gratia nuptiarum partus sit feminarum, non mediocris causa est ut uirginitas Marie falleret principem  mundi.



CAP. 77.---Quod tantum procreatio filiorum sit uinculum nuptiarum. Augustinus contra Iulianum lib. II.

 Non in sola  commistione maris et femine nuptiarum ueritas est, quamuis sine illa nuptie filios propagare non possint. Sed alia sunt ad nuptias proprie pertinentia, quibus ab adulteriis nuptie decernuntur. Sicuti est thori coniugalis fides, et cura ordinate filios procreandi, et  bonus usus mali, hoc est, bonus usus concupiscentie carnis, quo malo [al. bono] adulteri utuntur male.



CAP. 78.---Quid uiro faciendum sit si mulier nulla ratione ei debitum reddere poterit. Gregorius Iunior Bonifacio episcopo .


 Quod proposuisti, si mulier infirmitate correpta nunquam ualuerit uiro debitum reddere, quid eius faciat iugalis. Bonum esset si sic permaneret, ut abstinentie uacaret, sed quia hoc magnorum est, ille qui se non poterit continere, nubat magis; non tamen ei subsidii opem subtrahat ab illa quod [quam] infirmitas propedit, cum non detestabilis culpa excludit.



CAP. 79.---De repudio mariti si debitum uxori reddere non poterit. Codicum lib. u, cap. 19, tit. X.

Si maritus uxori ab initio matrimonii usque ad duos continuos annos computandos coire minime propter naturalem imbecillitatem ualeat, possit mulier  uel eius parentes, sine periculo dotis amittende, repudium marito dicere.



CAP. 80.---De eadem re. Capitulorum lib uI, cap. 91 .

Si uir et mulier coniunxerint se in matrimonio, et postea dixerit mulier de uiro non posse nubere cum eo; si potuerit probare quod uerum sit accipiat alium, eo quod, iuxta Apostolum, non potuit illi reddere uir suus debitum .



CAP. 81.---De eadem re. Constitutio Nouellarum 37.

Si quis non potest cum uxore sua misceri, etiam sine repudio matrimonium dissoluatur.



CAP. 82.---Quod propter spem prolis coniugia copulanda sint. Augustinus contra Faustum lib. I.


Ad explendam tantum libidinem feminis impudica coniunctione miscentur Manichei; filios autem inuiti suscipiunt, propter quod solum coniugia copulanda sunt. Quomodo ergo non prohibes nubere, quando id conaris auferre de nuptiis, unde sunt nuptie? Quo ablato, mariti erunt turpiter amatores, meretrices uxores, thalami fornices, soceri lenones.



CAP. 83.---Quod Dominica die ab uxore abstinendum sit. Responsa Nicolai ad consulta Bulgarorum, cap. 63.

Consulitis preterea, si liceat uiro, Dominico nocturno tempore uel diurno cum uxore sua coniungi, aut dormire. Quibus respondemus: Quoniam si Dominico die ab opere mundano cessandum est, sicut  supra docuimus, quanto magis a uoluptate carnali, et omnimoda corporis pollutione cauendum.



CAP. 84.---De eudem re. Ambrosius super Epistolam primam ad Corinthios 

 Si causa creandorum filiorum ducitur uxor, non multum tempus concessum uidetur ad usum ipsum, quia et dies festi et dies processionis, et ipsa ratio conceptus et partus iuxta legem cessari temporibus his debere demonstrant.



CAP. 85.---Ut mulier dominio uiri sui subiecta sit. Ambrosius  in libro Questionum ueteris et Noui Testamenti, cap. 45.

 Mulierem constat dominio uiri subiectam esse et nullam auctoritatem habere,  nec docere enim potest, nec testis esse, neque fidem dicere, nec iudicare; quanto magis non potest imperare.



CAP. 86.---Quod uir non debet mulieri subtrahere debitum. Hieronymus super Ezechielem lib. uII.

Caueat uxor ne forte uicta desiderio ceundi celet uirum, et maritus ne uim faciat uxori, putans omni tempore subiectam sibi debere coniugii uoluntatem.



CAP. 87.---Ut communicaturi se eo tempore ab uxoribus abstineant. Sermo Hieronymi uigilia Pasche, qui sic incipit: Hodie, fratres karissimi, populis Isrel .

 Sciatis, fratres karissimi, quoniam quicunque uxori debitum reddit, uacare non  potest orationi, nec de carnibus Agni comedere. Item post unum . Si panes propositionis ab his qui uxores suas tetigerant comedi non poterant , quanto magis panis ille qui de celo descendit, non potest ab his, qui coniugalibus paulo ante hesere complexibus, uiolari atque contingi! Non quod nuptias condemnemus, sed quod eo tempore quo carnes Agni manducaturi sumus, uacare a carnis operibus debeamus.



CAP. 88.---Ne mariti cum uxoribus suis puerperis congrediantur ante tempus purgationis. Beda in Historia Anglorum, lib. I, cap. 27. Gregorius respondet Augustino 

 Ad enixe mulieris concubitum  uir suus accedere non debet, quoadusque qui gignitur ablactetur. Praua autem in coniugatorum moribus consuetudo subrepsit, ut mulieres filios quos gignunt nutrire contemnant, eosque aliis mulieribus ad nutriendum tradant. Quod uidelicet sola causa incontinentie uidetur inuentum. Quia, dum se continere nolunt, despiciunt lactare quos gignunt. He itaque que filios suos ex praua consuetudine aliis ad nutriendum tradunt, nisi purgationis tempus transierit, uiris suis non debent commisceri. Quippe cum et sine partus causa, dum in consuetis menstruis detinentur, uiris suis misceri prohibeantur, ita ut morte lex sacra feriat, si quis uir ad mulierem menstruatam accedat . Que tamen mulier dum consuetudinem menstruam patitur, prohiberi ecclesiam  intrare non debet, quia ei nature superfluitas in culpam non ualet reputari, et per hoc quod inuita patitur, iustum non est ut ab ingressu Ecclesie priuetur. Item . uir cum propria coniuge dormiens, nisi lotus aqua intrare ecclesiam non debet, sed neque lotus statim intrare debet. Item . Romanorum semper ab antiquioribus usus fuit, post admistionem proprie coniugis, et lauacri purificationem querere, et ab ingressu ecclesie paululum reuerenter abstinere. Nec hec dicentes culpam deputamus esse coniugium, sed quia ipsa licita admistio coniugum sine uoluptate carnis fieri non potest, a sacri loci ingressu abstinendum est, quia uoluptas  ipsa esse sine culpa nullatenus potest. Item . Oportet legitima carnis copula ut causa prolis sit, non uoluptatis, et carnis commistio creandorum liberorum sit gratia, non satisfactio uitiorum. Si quis uero sua coniuge non uoluptatis cupiditate raptus, sed solummodo creandorum liberorum gratia utitur, iste profecto siue de ingressu Ecclesie, siue de sumendo Dominici corporis et sanguinis mysterio, suo est relinquendus iudicio, quia a nobis prohiberi non debet accipere, qui in igne positus nescit ardere. Cum uero non amor procreande sobolis, sed uoluptas damnatur in opere commistionis, habent etiam coniuges quod de sua commistione defleant. Item . Tunc uir qui post admistionem coniugis lotus aqua fuerit, etiam sacre communionis mysterium  ualet accipere, cum ei iuxtam prefinitam sententiam ecclesiam etiam licuerit intrare.



CAP. 89.---Quod Christiano cum uxore aliquando licet conuenire, aliquando non. Augustinus in libro Questionum ueteris et Noui Testamenti, c. 128.

 Fornicari omnibus semper non licet, negotiari uero aliquando licet, aliquando non licet. Antequam enim ecclesiasticus quis sit, licet et negotiari; facto iam non licet. Et Christiano cum uxore sua conuenire aliquando licet, aliquando uero non licet. Propter dies enim processionis aliquando non licet conuenire, quia etiam a licitis abstinendum est, ut facilius impetrari possit quod postulatur. Unde Apostolus, Ex consensu, ait, abstinendum est ad tempus, ut uacetis orationi . Nam et  secundum legem in ieiunio cedere et iurgari non licet, postea licet.



CAP. 90.---Ut uir, si litigium inter eos fuerit, domet uxorem suam. Sermo 65. Amb., De uerb. Domini.

Si in una domo litem inter se habeant uir et uxor, ad hoc debet laborare uir ut domet uxorem, domita uxor subiugetur uiro. Subiugata uxore uiro, fiat pax in domo.



CAP. 91.---Ut mulier subiecta sit uiro. Ambrosius Hexemeron in tractatu diei quarti .

 Adam per Euam deceptus est , non Eua per Adam, quem uocauit ad culpam mulier. Iustum est ut eam in gubernationem [eum gubernatorem, orig.] assumat, ne iterum feminea facilitate labatur.



CAP. 92.---Quare mulier debeat uelare caput suum. Ambrosius super primam Epistolam ad Corinthios 


 Mulier debet uelare caput, quia non est imago Dei, sed ut ostendatur subiecta. Et quia preuaricatio per illam inchoata est, hoc signi debet habere in [ut in orig.] ecclesia propter reuerentiam episcopalem non habeat caput liberum, sed uelamine tectum; nec habeat potestatem loquendi, quia episcopus personam habet Christi. Quasi ergo ante iudicem sic ante episcopum, quia uicarius Domini est, propter reatus originem subiecta debet uideri.



CAP. 93.---Quod uir debet imperare, mulier obtemperare. Augustinus super Ioannem parte prima, tractatu II.

 Caro in Scriptura ponitur pro uxore, quomodo aliquando spiritus pro marito. Et quare? Quia ipse regit, hec regitur; ille imperare debet hec seruire. Nam ubi caro imperat et spiritus seruit, peruersa domus est. Quid peius domo ubi femina habet imperium super uirum? Recta autem illa domus est ubi uir imperat, femina obtemperat.



CAP. 94.---Quod naturalis ordo sit ut mulier seruiat uiro. Augustinus lib. questionum super Genesim cap. 153.

 Est ordo naturalis in hominibus, ut seruiant femine uiris, et filii parentibus; quia et illis hec iustitia est, ut inferior seruiat maiori.



CAP. 95.---De eodem, Aug. lib. questionum de ueteri et Nouo Testamento, cap. 106.

  Hec imago Dei est in homine, ut unus factus sit ex quo ceteri oriantur, habens imperium Dei, quasi uicarius eius; quia omnis rex Dei habet imaginem. Ideoque mulier non est facta ad Dei imaginem, sic et enim dicit: Et fecit Deus hominem, ad imaginem Dei fecit illum. . Hinc est unde Apostolus, uir quidem, ait, non debet uelare caput, quia imago et gloria Dei est; mulier autem , ideo uelat, quia non est gloria, aut imago Dei.



CAP. 96.---Item, de eodem. Augustinus.

 Satis hinc apparet quemadmodum subditas feminas uiris, et pene famulas lex esse uoluerit uxores, quod dicens aduersus uxorem  uir testimonium, unde lapidaretur illa, si hoc uerum esse demonstraretur, ipse tamen non uicissim lapidaretur si hoc falsum esse constiterit; sed tantummodo castigatur, et damnificatur, eique perpetuo iubetur adherere qua carere uoluerat. In aliis autem causis, eum qui testimonio falso cuiquam nocuerit, quod si  probaretur, iussit occidi: eadem pena plecti iubet, qua fuerat, si uerum esset, iste plectendus.



CAP. 97.---Quod, sicut uir Christo, ita mulier uiro suo subiecta esse debet. Hieronymus super Epistolam ad Titum .

 Cum caput mulieris uir sit, caput autem uiri Christus, quecunque uxor non subiicitur uiro, hoc est, capiti suo, eiusdem criminis  rea est, cuius et uir, si non subiiciatur capiti suo, Christo. uerbum autem Domini blasphematur, uel cum contemnitur Dei prima sententia, et pro nichilo ducitur , uel Christi infamatur Euangelium, dum contra legem, fidemque nature, ea que Christiana est et ex Dei lege subiecta, uiro imperare desiderat: cum etiam gentiles femine uiris suis seruiant communi lege nature.



CAP. 98.---Quod mulier uotum abstinentie reddere non possit, nisi permittente uiro. Augustinus, lib. questionum in Numer. cap. 53 .

 Noluit ita lex aliquid uouere Deo aduersus animam suam, ut non in aliquarum rerum licitarum, atque concessarum abstinentia in  iisdem uotis femine ualeat auctoritas, sed uirilis; ita ut si adhuc innupte concesserat pater uota persoluere, antequam persoluerit nupserit, et uiro eius hoc cognitum non placuerit, non persoluat: et hoc omnino sine peccato, quia Deus mundauit eam, sicut dicit lex, id est mundam iudicauit. Neque hoc contra Deum fieri putandum est, cum ipse Deus hoc preceperit, hoc uoluerit. Item, ibid. aliquanto post.  Manifestum est, ita uoluisse legem, feminam sub uiro esse, ut nulla uota eius que abstinentie causa uouerit, reddantur ab ea, nisi auctor uir fuerit permittendo. Nam, cum ad peccatum eiusdem uiri pertinere uoluerit, si prius permiserit, et postea prohibuerit, etiam hic  tamen non dixit ut faciat mulier quod uouerat, quia permissa prius a uiro fuerat; uiri dixit esse peccatum, quia abnuit quod prius concesserat; non tamen mulieri uel ex hoc permissum dedit, ut cum prius uir ei concesserit, postea si prohibuerit, contemnatur [condemnetur, orig.].



CAP. 99.---Quod adulterium secundum locum in penis obtineat. Ex epistola 1 Clementis ad Iacobum.

 Quid in omnibus peccatis est adulterio grauius? Secundum namque in penis obtinet locum; quoniam quidem primum illi habent, qui aberrant a Deo, etiamsi sobrie uixerint.



CAP. 100.---De adulterio, Gregorius in Moralibus lib. XXI .


Cum turpiter, uel innupta concupiscitur, adulterium perpetratur.



CAP. 101.---Quid sit adulterium. Ambrosius ad Paternum .

 Si quis desponsata sibi, et tradita utatur, coniugium uocat. Qui aliene expugnat pudorem, adulterium facit; cuius uel solo nomine reprimitur plerumque tentandi audacia.



CAP. 102.---De eodem. Augustinus de bono coniugali .

 Adulterium dicitur, cum uel proprie libidinis instinctu, uel aliene consensu, cum altero uel altera, contra pactum coniugale concumbitur, atque ita frangitur fides, que in rebus  etiam corporeis et abiectis magnum animi bonum est. Et ideo eam saluti quoque corporali, qua etiam uita ista continetur, certum est debere preponi.



CAP. 103.---Quod templum Dei uiolat qui adulterium facit. Idem de uerbis Domini cap. 17 

Ipsum corpus tuum, templum est Spiritus Dei . Iam uide quid facias de templo Dei. Si eligeres in ecclesia facere adulterium intra ipsos parietes, quid te esset sceleratius? Modo autem tu ipse es templum Dei.



CAP. 104.---Qui alienam coniugem concupiscit, ita ut, si locus detur, ea sit abusurus, iam reus est facti. Augustinus de libero arbitrio lib. I, .

  Si cui etiam non contingat facultas concumbendi cum coniuge aliena, planum tamen aliquomodo sit id eum cupere, et si potestas detur esse facturum, non minus reus est quam si in ipso facto deprehenderetur.



CAP. 105.---Quod non est faciendum adulterium, nec spe generandi regenerandos. Augustinus ad Claudium contra Iulianum, lib. u .

 Sic non facienda sunt adulteria, etiam uoluntate generandi regenerandos, quemadmodum nec furta sunt facienda, etiam uoluntate pascendi pauperes sanctos: quod tamen faciendum est, non furta perpetrando, sed bene utendo mammona iniquitatis.



CAP. 106.---Quid sit adulterium. Isidorus lib. sententiarum, cap. 39 .


Fornicatio carnis adulterium est; fornicatio anime, seruitus idolorum est.



CAP. 107.---Quod adulterium facit, qui propter suam ad alteram uadit. Isidor., super Exod. cap. 29.

 Non mechaberis, id est, ne quisquam preter matrimonii federa aliis feminis misceatur ad explendam libidinem. Nam adulterium facit specialiter, qui preter suam ad alteram accedit.



CAP. 108.---Quod reus est adulterii qui semel fecerit illud, etiamsi nunquam amplius facturus sit. Aug. ad ualerium de nuptiis et concupisc. .

Si quis fecerit adulterium, etiamsi nunquam deinceps  faciat, reus est adulterii, donec reatus ipsius indulgentia remittatur. Habet ergo peccatum quamuis illud iam non sit quod admisit, quia cum tempore, quod factum est, periit.



CAP. 109.---Quomodo repudianda sit adultera. Nouellarum constitut. 5, cap. 7.

Si in adulterio maritus putauerit suam uxorem conuinci, prius debet inscriptiones deponere, uel contra mulierem uel contra adulterum: et si talis accusatio uera comprobata fuerit, tunc repudium mittat.



CAP. 110.---Marito in accusatione succumbente, eedem pene que uxori conuicte irrogande, cap. 8.

Si uite mulieris quocunque modo insidiatus fuerit maritus, uel si aliis hoc facientibus conscius  non manifestauerit mulieri, et secundum leges eam non iudicauerit, si mulieris castitati insidiatus fuerit, uel aliis eam in adulterium prodere conatus fuerit; item, si maritus ei de adulterio inscriptiones posuerit, et adulterium probare non poterit, liceat mulieri repudium mittere marito. Item. Illis penis subiiciatur maritus, si accusationem adulterii probare non poterit, quas mulier passura fuisset, si conuicta fuisset. Item. Si in eadem domo in qua mulier cum ipso habitat, contemnens eam cum alia muliere frequenter manens conuincatur, et semel et bis criminatus, uel per parentes suos, uel per mulieris parentes, uel per alias idoneas personas huiusmodi turpitudine non abstinuerit, liceat mulieri dissoluere nuptias.



CAP. 111.---Quod liceat marito occidere eum quem, postquam ter prohibuerit, cum uxore sua in una domo inuenerit. CAP. 14.


Si quis suspicatus fuerit de aliquo, uelle eum pudori uxoris sue illudere, liceat ipsi marito testationes in scriptis habitas ad suspectum hominem mittere, et ter ei denuntiare per testationes ipsas idoneos testes continentes, ne cum uxore sua inueniatur. Et si post tres testationes in scriptis habitas, et idoneos homines habentes, inuenerit eum quem contestatus est cum uxore sua, uel in sua domo uel in domo mulieris, uel in domo illius adulteri, uel in popina [propinquo], uel in prastino, liceat marito sine ullo periculo manibus suis illum occidere. Sin autem in alio loco deprehenderit eum  colloquium habentem cum uxore sua, conuocatis tribus testibus idoneis, per quos possit probare apud iudicem inuenisse eum cum uxore sua colloquium habentem, tradat eum iudici, et si iudex inuenerit post tres testationes suspectum hominem collocutum mulieri fuisse, nullo alio exquisito quasi adulterum puniat.



CAP. 112.---Ut maritus si post tres contestationes inuenerit uxorem suam cum suspecto homine in loco sacro colloquentem, ab episcopo eos ad penam requirat, cap. 15.

Si post tres testationes [testificationes] inuenerit maritus uxorem suam in sacro loco cum suspecto homine colloquium habentem, tradat eos Ecclesie  defensori, uel aliis clericis, ut separatim custodiantur in periculo defensoris uel clericorum, ut auditos iudex mittat ad religiosum ciuitatis episcopum, et auctoritate ipsius accipiat eos, penis contra adulteros positis utrosque afficiat nullo alio requisito, si post tres attestationes inuentus est cum muliere locutus. Est autem iustissimum neque adulteros, neque raptores mulierum, sacrorum septis uindicare, et multo magis si quis de ipso adulterio intra sacra aliene mulieri locutus est. Et generaliter definimus, si quis inuenerit uxorem suam, uel filiam, uel neptem, uel nurum, et deprehenderit cum aliquo colloquium habentem, et suspicatus fuerit turpitudinis causa eos conuenisse, liceat ambos Ecclesie tradere defensori, uel aliis clericis, periculo eorum  separatim custodiendos, donec iudici innotescere fecerit, et ille secundum leges personas acceperit, et causam discusserit.



CAP. 113.---De adulterio, post quinquennium quam admissum est, neminem posse accusari. Codicum, lib. XI, tractatu u.

Adulter post quinquennium quam commissum adulterium dicitur, quod continuum numeratur, accusari non potest.



CAP. 114.---Quod maritus non potest inferre crimen adulterii uxori in matrimonio retente. Tractatu XI.

Crimen adulterii maritum retenta in matrimonio uxore inferre non posse, nemini dubium est.



CAP. 115.---Quod proximis tantum accusare licet de adulterio. Tract. XXIX.

 Ne uolentibus temere liceat fedare connubia, proximis necessariisque personis solummodo placet deferri copiam accusandi adulterium: hoc est fratri, patri, nec non patruo et auunculo, quos uerus dolor ad accusationem impellit. Sed et his personis legem ita ponimus [imponimus, uict.] ut crimen abolitione si uoluerint compescant. Imprimis maritum tori genitalis iudicem esse oportet, cui quidem ex suspicione ream coniugem licet. Extraneos procul areeri ab hac accusatione censemus.



CAP. 116.---De Lothario rege et uxore eius, quod per monomachiam non est conuincenda. Nicolaus papa Carolo regi .

Sicut multorum relatu didicimus, Lotharius rex  conuentum celebrare disponit, et Theibergam reginam examini proprio et iudicio meditatur subiicere: et siquidem eam prestigiis falsitatis sue potuerit exhibere, quasi non fuerit legitima sua uxor, uult eam penitus a se sequestrare. Sin autem uult eam tanquam propriam uxorem dimittere, sed deinde quasi mechata fuerit insimulare, atque pro hoc hominem suum, et hominem Theiberge ad monomachiam impellere, et si homo ipsius regine ceciderit, disponit hanc sine dilatione perimere. Item. Preterea siue de coniugii federe, siue de adulterii crimine iudicium sit agitandum, nulla ratio patitur [ratione patet, orig.] Theibergam cum Lothario posse inire conflictum, uel legitimum controuersie inire certamen, nisi prius ad tempus fuerit sue potestati  [reddita, origin]. Et consanguineis propriis sociata, inter quos etiam locus preuidendus est, in quo nulla sit uis multitudinis formidanda, et non sit difficile testes producere, uel ceteras personas, que tam a sanctis canonibus quam a uenerandis Romanis legibus in huiusmodi controuersiis requirantur. Hec idcirco diximus, ut ostendamus quem legum conflictum. Lotharius congredi posse autumat cum perscha, quam in suis penetralibus quotidie fatigat, et conterit. Quando uult ad iudicium, quando uult ad claustra reducit, et quando educta fuerit, nisi ea profiteatur que ipse preceperit, punit. Proprie igitur libertati commiti, et ab omni oppressione atque potestate illius cum quo initur conflictus oportet liberari, atque suis liberaliter uti, et suspectas personas  conuenit declinare, que se ab obiectis ostendere cupit immunem.



CAP. 117.---Confessionem quamuis extorsit, nequaquam pro confessione esse habendam. Nicolaus Theiberge regine .

Nos hanc confessionem tuam, quam non uoluntas, sed uis extorsit, nequaquam pro confessione recipimus: tantum uitium radices extendere nec permittimus, quod nisi euulsum intime fuerit, ad multorum perniciem potest accrescere. Denique si hoc licet, omnes uiri possunt quas iure sortiti sunt feminas, si has odio habuerint, diuersis afflictionibus macerare, et quod legitime non fuerint assumpte statim cogere, quin etiam ut mortale crimen contra se dicant, illatis intolerabilibus penis,  compellere.



CAP. 118.---Ut nobili uiro Radulpho uxor iniuste ablata restituatur. Ioannes uIII Theiberge et Alderico [Alberico] filio eius.

Iterum iterumque uos admonemus, et presentibus apostolatus nostri litteris hortamur feminam suam nobili uiro Radulpho, sicut iam ante diximus, maturius restituere, et uiro suo adherere, secundum legem Domini facere: non enim lex ulla permittit quominus, aut iniectum sibi crimen confiteatur, aut certe a crimine iniecto, legitima premissa purgatione soluatur. Quod si neutrum agere illa delegerit, sed sola obstinatione usa, nulli satisfactioni dare operam procurauerit: liquet aperte quia crimen quod non diluit, procul dubio confitetur.  Sole namque, ut sanctus papa scribit Hormisda, examen effugiunt conscientie, que recta sunt non tenentes. Ergo si is, uel illa, uel uos apostolatus nostri decretis obedire postponentes, sepe memoratam feminam aut a uiri potestate, aut a legis examine nulla rationabili causa exstante, subducere amplius conati fueritis, tam illa quam uos Theiberga et Alderice quousque sanctioni nostre pareatis, Dei omnipotentis iudicio, et beatorum Petri et Pauli apostolorum, sententia principum, excommunicati et a corpore et sanguine Domini nostri Iesu Christi sitis alienati, una cum fautoribus, consentaneis, sequacibus et complicibus uestris, utpote diuinarum et humanarum legum uiolatores, sedisque apostolice decretorum  contemptores, et toties ac multipliciter infractores.



CAP. 119.---De eodem et purgatione eius. Ioannes uIII Ausberto archiepisc. Mediolanensi.

uir spectabilis Radulphus nomine, imperatorius nomo, nos nuper adierat, queritans et asseuerans se uxorem suam, nomine Bauam, zelo pudoris feruente obscene suspicionis macula denotasse, ac sinistra crebrescente fama carnalis accusatione criminis impetisse. Qui cum hanc ad purgandum secundum legis proprie tenorem, parentibus eius et consanguineis tradidisset, ultra spatium anni fuerit sub criminalium reatu calumniarum retenta. Qua de re nos equitatis amore succensi, apostolica parentibus eius auctoritate precipimus, quatenus  mediante mense Augusto preteritate septime indictionis, siue purgatam, siue aliter eamdem feminam uiro proprio reddidissent, haud dubium quin subituram si non secularis legis, saltem ecclesiastice pietatis medelam. Alioquin, corporis et sanguinis Domini nostri Iesu Christi se nossent cum ea communione priuandos, qui nec mundanarum uel diuinarum legum censuram, nec apostolice sedis reuerentes decretum, horum nichil  agere curauerunt. Quamobrem in sacro communionis munere, secundum quod illis intentando comminati fueramus eos merito priuaremus, nisi alteram partem audiendam fore iudicaremus. Unde, quia nos esse iustos mediatores oportet,  unius autem mediator non est, eosdemque uexare longius proficiscendo nolumus, sanctitati tue super huiusce controuersie circumstantia, uice nostra delegata hortamur, ut statuto et indicto tempore uenerabiles Luitfridum Ticinensem, Paulum Placentinum antistites ad certum accersas et uxore iam memorati Radulphi missis uestris et litteris aduocata, que legis siue mundane siue diuine sunt, super utroque coniuge incunctanter exerceas, secundum prestitutam uobis sacerdotalis mensuram duntaxat officii. Que, si post uocationem uestram quam tertiam esse post secundam nostram procul dubio constat, ad uirum proprium collata sibi legali et indubitabili se libertate purgandi, minime redire delegerit, examenque sanctitatis uestre subterfugiens  declinauerit, a sacri corporis et sanguinis Domini nostri Iesu Christi communione in idipsum una cum spiritu nostro conuenientes, tam ipsam quam nequiter eam tuentes et defendentes consanguineos, quinimo fautores eius, et omnes omnino communicatores, donec obediant, sequestrate.



CAP. 120.---De pudicitia sermo Ambrosii  de accusato Domino, que sic incipit, Mirum forsitan.

Pudicitie causam, nisi uir pudicus, audire non debuit. Talem enim arbitrum meretur castimonia, apud quem non periclitetur uerecundia.



CAP. 121.---Ut is peccatum damnet, qui eiusdem peccati reus non est. Ambr. ad Ireneum .


Dominus dixit: Qui sine peccato est, prior lapidet adulteram . Quid tam diuinum, quid tam iustum, quam ut is peccata censeat, qui expers peccati sit? Quomodo enim feras alieni ultorem, et proprii criminis defensorem? Item, paulo post. Cum accusatur mulier, caput Christus inclinat. Eleuat autem, ubi defecit accusator. Ita nullum damnari uult, absolui omnes.



CAP. 122.---De eodem Augustinus de uerbis Domini, tractatu XLuIII .

Dicit Dominus, quod dicere debet et mansuetus et iustus: Qui sine peccato est prior in adulteram  lapidem mittat. Hec uox iustitie est. Puniatur peccatrix, sed non a peccatoribus. Impleatur lex, sed non a preuaricatoribus legis. Hec uox omnino iustitie est.



CAP. 123.---Quomodo accusandus sit seruus de adulterio domine sue infamatus. Pandectarum, lib. I, tit. XII.

Si quis seruum suum adulterium commisisse dicat in uxorem suam, apud prefectum urbis erit audiendus.



CAP. 124.---Ne uxor pro adulterio secundum diuinas leges occidatur. Nicolaus Carolo archiepiscopo  et eius suffraganeis.

 Inter hec uestra sanctitas addere studuit, si cuius uxor adulterium perpecauerit,  utrum marito liceat secundum mundanam legem interficere eam. Sed sancta Dei ecclesia mundanis nunquam constringitur legibus; non habet gladium nisi spiritualem; non occidit, sed uiuificat.



CAP. 125.---De eodem. Nicolaus Radulpho Bituricensi archiepiscopo .

 Interfectores suarum coniugum sine iudicio, cum non addis adulterarum, uel aliquid huiusmodi, quid aliud habendi nisi homicide? Ac per hoc ad penitentiam redigendi, quibus coniugium penitus denegatur, exceptis adolescentibus, de quibus est beati Leonis pape XXu, regula decretalium, imo indulgentia  obseruanda.



CAP. 126.---De penitentia eius qui proprie uxoris necem perpetrauit; quodque nec diuina lex, nec humana aliquem condemnat, unius, etiam probatissimi, testimonio. Stephanus u Hastulpho.

 Admonere tecum lacrymis, et multo gemitu cordis curamus, fili Hastulphe, sed non filius dici debes, qui tam crudeliter infelix homicidium perpetrasti. Nam occidisti uxorem tuam partem corporis tui legitimo matrimonio tibi sociatam, sine causa mortis; non tibi resistentem, non insidiantem quocunque modo uite tue. Non inuenisti eam cum alio uiro nefariam rem facientem,  sed concitatus a diabolo impio furore flammatus, latronum more atrocius eam gladio tuo crudelior omni bestia, interemisti, et nunc post mortem eius addis iniquitatem super iniquitatem. Filiorum tuorum, improbe predo, qui matri non pepercisti, et filios tuos orphanos fecisti, inducere super eam uis mortis causam, post mortem, per unum homicidam et reprobum testem. Quoniam nec Euangelium nec ulla diuina humanaque lex unius testimonio etiam idoneo, quempiam condemnat, uel iustificat: quanto magis per istum flagitiosissimum et scelestum, nec illa uiua debuit condemnari, nec tu post mortem eius excusari. Prius causa criminis: subtiliter erat inuestiganda, et tunc si ita fuisset inuenta, secundum legis tramitem debuit excipere  ultionis uindictam. Nam, si uerum, quod absit, fuisset, sicut adulter mentitus est, post octo annos penitentia forsitan peracta dimittere eam per approbatam causam poteras, si uoluisses, occidere tamen eam nullatenus debuisti. Non enim Deus uult mortem peccatoris, sed ut conuertatur ad penitentiam et uiuat . Idcirco placeat tibi consilium nostrum, et facias hoc quod tibi melius et leuius uideri potest. Miserere anime tue, ut non sis tuus tibimetipsi homicida. Relinquere quapropter te rogamus hoc malum, secundum quod te traxit ad tam immanissimum peccati facinus. Ingredere in monasterium, humiliare sub manu abbatis, multorum fratrum precibus adiutus, obserua cuncta supplici  animo que tibi fuerint imperata, si forte ignoscat infinita Dei bonitas peccatis tuis, et refrigeret anima tua priusquam crucieris perpetuis flammis. Hoc melius et leuius certissime scias. Sin autem publicam penitentiam permanens in domo tua, uel in hoc mundo, uis agere, quod tibi peius et durius et grauius esse non dubites, ita ut agere debeas exhortamur. Omnibus diebus quibus penitere debes, uinum et omnem siceram non bibas, carnem nunquam ullo tempore comedas preter Pascha, et die Natalis Domini. In pane et aqua, saleque penitere debes. In uigiliis, in ieiuniis, orationibus et eleemosynis omni tempore perseuera. Armis nunquam cingere, nec in quolibet loco litigare presumas. Uxorem nunquam ducere, concubinam non habere, nec adulterium  committere. In balneo nunquam lauare, in conuiuiis letantium nunquam te miscere. In ecclesia segregatus ab aliis Christianis post ostium et postes humiliter te reponere, ingredientium et regredientium suppliciter orationibus commendare. Communione corporis et sanguinis Domini cunctis diebus uite tue indignum te existimes. In ultimo tamen exitus uite tue die si merueris, pro uiatico, si sit qui tribuat, tantummodo uenialiter ut accipias tibi concedimus. Sunt et alia multa que tibi durius et satis acrius erant iuxta magnum pondus peccati, infelix adiicienda. Sed, si hec omnia que supra misericorditer dicta sunt, perfecto corde Domino auxiliante feceris et custodieris, confidimus de immensa Dei clementia, remissionem te tuorum habiturum  peccatorum, et secundum iusti bonique Pastoris donum [dictum uict. et Grat.], resoluet te sancta Ecclesia ab hoc uinculo peccati in terris, ut per ipsius gratiam qui eam sanguine suo acquisiuit, solutus sis in celis. Sin autem aliter feceris, et sancte matris Ecclesie tam salubrem admonitionem despexeris, ipse tibi sis iudex, et in laqueo diaboli quo irretitus teneris, permanebis. Sanguis tuus super caput tuum, nos alieni a consortio tuo pro aliorum filiorum Dei salute, ipso opitulante, omni sollicitudine nitimur desudare et Domini attentius misericordiam quotidie implorare. Qui cum Patre, etc.



CAP. 127.---Ut nec pro religiosa uita uir ab uxore, nisi consensu eius recedat. Eugenii pape synodus tempore Ludouici et Lotharii Augustorum, cap. 36.

 Si uir et uxor diuertere  pro sola religiosa inter se consenserint uita, nullatenus sine conscientia episcopi fiat, ut ab eo singulariter prouiso constituantur loco. Nam, uxore nolente, aut altero eorum, etiam pro tali re matrimonium non soluitur.



CAP. 128.---De eodem. Nicolaus papa Carolo regi .

 Scripsit nobis Theiberga regina se uelle dignitate seu copula exui, et sola [solam] priuata uita esse contentam desiderare. Cui nos scripsimus, non hoc aliter fieri posse, nisi eamdem uitam coniux eius Lotharius elegerit.



CAP. 129.---Non solui coniugia causa religionis. Greg. Theotiste patricie .

 Si dicunt aliqui religionis  causa coniugia debere dissolui, sciendum est quia et si hoc lex humana concessit, lex tamen diuina prohibuit. Per se enim ueritas dixit: Que Deus iunxit homo non separet . Que etiam ait, Non licet dimittere uxorem excepta causa fornicationis . Item. Si uir et uxor una caro sunt, et religionis causa uir dimittat uxorem, uel mulier uirum in hoc mundo remanentem, uel fortasse ad illicita migrantem, que ista conuersio in qua eadem caro, et ex parte transit ad continentiam, et ex parte remanet in pollutione? Si uero utrisque conueniat continentem uitam ducere, hoc quis audeat accusare? Item. Cum boni coniuges aut meritum augere desiderant, aut anteacte uite  culpas delere, ut se ad continentiam astringant, et meliorem uitam appetant, licet. Si uero continentiam, quam uir appetit, uxor non sequitur, aut quam uxor non appetit, uir recusat, diuidi coniugium non licet.



CAP. 130.---Ne uir abstinens uxori occasionem fornicandi faciat. Sermo Chrysostomi, de titulo psalm. 50 .

 Si tu abstines sine uxoris uoluntate, tribuis illi fornicandi licentiam, et peccatum illius abstinentie imputabitur tue.



CAP. 131.---Quod inter separatos manet uinculum coniugii. Nicolaus episcopis Britannie.

Scriptum est: Quod Deus coniunxit homo non separet . Tamen nuptie, ut maximi et religiosi  uiri sanxerunt, suo sunt ordine peragende. Nam de raptis et huiusmodi copulatis Patrum est regula subsequenda. Rursum siue elationis causa [si uel orationis causa], uel uacandi Deo separari ab uxore maluerit uix, ex consensu ambarum partium fore debebit, ut neuter eorum ad alias transeat ullo modo nuptias.



CAP. 132.---De eodem. Augustinus de nuptiis et concupiscentia .

Quibus placuerit ex consensu ab usu carnalis concupiscentie in perpetuum continere, absit ut uinculum inter eos coniugale rumpatur: imo firmius erit, quo magis ea pacta secum inierunt, que carius concordiusque seruanda sunt, non uoluptariis corporum nexibus, sed uoluntariis affectibus animorum.



CAP. 133.---Ut nec causa orationis inuicem se fraudent coniuges debito carnali, nisi ex consensu. Augustinus de adulterinis coniugiis .


 Apostolus nec ad tempus, ut uocetur orationi , nisi ex consensu, uoluit coniuges carnali inuicem fraudare debito. Item . Si dicat uir: Dimitto quidem uxorem meam sine ulla causa fornicationis, sed continens permanebo, ideone dicemus eum impune fecisse quod fecit? Quis hoc dicere audebit, qui uoluntatem domini hec dicentis intelligit, quoniam nec continentie causa dimitti coniugem uoluit, qui solam fornicationis causam excepit? Item . Ecce placuit continentia mulieri, uiro non placuit;  discessit a uiro mulier, et cepit uiuere continenter, ipsa scilicet casta mansura, sed factura quod Dominus non uult adulterum uirum: qui cum se non continuerit alteram queret. Quid sumus dicturi mulieri, nonne quod dicit Ecclesie sana doctrina: Redde debitum uiro , ne dum tu queris unde amplius honoreris, ille unde damnetur inueniat?



CAP. 134.---Quod nulla uouenda sunt a coniugatis, nisi ex consensu. Idem ad Armentarium, Riparium et Paulinam .

 Una sola causa esse potest, qua te id quod uouisti non solum non cohortaremur, uerum etiam prohiberemus implere, si forte tua coniux hoc tecum suscipere animi seu carnis infirmitate  recusaret. Nam et uouenda talia non sunt a coniugatis, nisi ex consensu et uoluntate communi. Et si prepropere factum fuerit, magis est corrigenda temeritas quam persoluenda promissio. Neque enim Deus exigit, si quis ex alieno aliquid uouerit, sed potius usurpare uetat alienum.



CAP. 135.---Quod uiuente uxore pro quacunque causa dimissa, altera duci non possit. Beda super Marcum, cap. 31.

Una solummodo carnalis est fornicatio, una spiritualis. Timor Dei facit ut uxor dimittatur, sicut multi religionis causa fecisse leguntur. Nulla autem causa est Dei lege prescripta, ut uiuente ea que relicta est, alia ducatur.



CAP. 136.---Quod uotum est tenendum quod coniuges ex consensu uouerint, aliter non. Augustinus ad Editiam .


 Quod Deo pari consensu ambo uoueratis, perseueranter usque in finem reddere debuistis. A quo proposito si lapsus est ille, tu saltem constantissi me perseuera, quod te non exhortarer, nisi quia tibi ad hoc ipse consenserat. Nam si nunquam tenuisses eius assensum, numerus te nullus defendisset annorum. Item, post pauca. Non quia pariter temperabatis a commistione carnali, ideo tuus maritus esse destiterat. Imo uero tanto sanctius inter uos coniuges manebatis, quanto sanctiora concorditer placita seruabatis. Nihil ergo de tua ueste, nichil de auro, nichil de argento, uel quacunque pecunia, uel rebus illis terrenis tuis sine arbitrio  eius facere debuisti. Item. Est quidam pro modulo persone habitus matronalis a uiduali ueste distinctus, qui potest fidelibus coniugatis salua religionis causa uel obseruantia conuenire. Hunc te maritus si deponere noluit, ne te uelut uiduam illo uiuente iactares, puto quia non fuerat in hac re, usque ad dissensionis scandalum perducendus, magis inobedientie malo quam ullius abstinentie bono. Quid enim est absurdius quam mulierem de humili ueste uiro superbire, cui te potius expediret obtemperare candidis moribus, quam nigellis uestibus repugnare? Quia et si te indumentum monache delectabat, etiam hoc gratius posset marito obseruato exoratoque sumi, quam illo inconsulto contemptoque presumi. Quod si omnino non sineret, quid tuo  proposito deperiret? Absit ut hinc displiceres Deo, quod coniuge tuo nondum defuncto non induereris sicut Anna, sed sicut Susanna.



CAP. 137.---Quod post uotum sit necessarium, quod antea fuit uoluntarium. Augustinus in epistola ad Armentarium, Riparium et Paulinam .

Possim pro modulo meo eosdem ipsos pertinentes ad dexteram regnumque celorum in suis gradibus meritisque distinguere atque ostendere, quo differat uita coniugalis, filios procreantium patrum matrumque familias, uerumtamen religiosorum ac piorum, ab ea uita quam uos Deo uouistis, si nunc ad eam uouendam exhortandus esses. Sed quia iam uouisti, iam te obstrinxisti, aliud tibi facere non licet. Priusquam  esses uoti reus, liberum fuit, quo esses inferior, quamuis non sit gratulanda libertas, qua fit ut non debeatur quod cum lucro redditur. Nunc uero quia tenetur apud Dominum sponsio tua, non te ad magnam iustitiam inuito, sed a magna iniquitate deterreo. Non enim talis eris, si non feceris quod uouisti qualis mansisses, si nichil tale uouisses. Minor enim tunc esses, non peior. Modo autem tanto quod absit miserior, si fidem Deo fregeris, quanto beatior, si persolueris. Nec ideo te uouisse peniteat, imo gaudeat iam tibi licere, quod cum tuo detrimento licuisset. Aggredere itaque intrepidus et dicta imple factis, ipse adiuuabit qui uota tua expetit: felix est necessitas, que in meliora compellit . Una sola esse causa posset qua  te id quod uouisti, non solum non hortaremur, uerum etiam prohiberemus implere, si forte tua coniux hoc tecum suscipere animi seu carnis infirmitate recusaret. Nam et uouenda talia non sunt coniugatis, nisi ex consensu et uoluntate communi. Et si prepropere factum fuerit, magis est corrigenda temeritas quam persoluenda promissio. Neque enim Deus exigit, si quis ex alieno aliquid uouerit, sed potius usurpare uetat alienum. Diuina quippe de hac re per Apostolum est prolata sententia: Uxor non habet potestatem sui corporis, sed uir. Similiter et uir non habet potestatem sui corporis, sed mulier 



CAP. 138.---De Demetria uirgine. Augustinus in epistola ad Iulianum .


Ministerii nostri adiuuante gratia et misericordia Saluatoris, in domo uestra tantus fructus exortus est, ut humanis nuptiis iam paratis sancta Demetrias spiritualem sponsi illius preferret amplexum, cui specioso pre filiis hominum ad habendam Spiritus uberiorem fecunditatem, nec ad amittendam carnis integritatem uirgines nubunt. Nesciremus autem quemadmodum nostra illa tunc exhortatio, a fideli et nobili uirgine fuisset accepta, nisi nobis profectis, cum post paululum professa fuisset sanctimoniam uirginalem, hoc ingens Dei donum, quod per seruos quidem suos plantat et rigat, sed per seipsum dat incrementum , nobis operariis prouenisse, uestrarum litterarum letissimo nuntio,  et ueraci testimonio disceremus.



CAP. 139.---Quod non erret qui filiam suam dat uiro habenti concubinam. Ex decretis Leonis pape I .

 Non omnis mulier uiro iuncta uxor est uiri, quia nec omnis filius heres est patris. Nuptiarum autem federa inter ingenuos sunt legitima, et inter equales, et multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina; sicut est aliud ancilla, aliud libera  Propter quod etiam Apostolus ad manifestandam harum personarum discretionem, testimonium ponit ex Genesi, ubi dicitur Abrahe: Eiice ancillam et  filium eius: non enim heres erit filius ancille cum filio meo Isaac . Unde cum societas nuptiarum ita ab initio constituta sit, ut preter sexuum coniunctionem haberet in se Christi et ecclesie sacramentum ; dubium non est eam mulierem non pertinere ad matrimonium, in qua docetur nuptiale non fuisse mysterium. Igitur cuiuslibet loci laicus [clericus, orig.] si filiam suam uiro habenti concubinam in matrimonium dederit, non ita accipiendum est, quasi eam coniugato dederit, nisi forte illa mulier et ingenua facta, et dotata legitime, et publicis nuptiis honestata uideatur; quia paterno arbitrio uiris coniuncte carent culpa, si mulieres, que a uiris habebantur, in matrimonio non fuerint quia aliud est nupta, aliud concubina.



CAP. 140.---Qualis uxor legitima esse debeat. Ex epistola Leonis pape.


 Qualis uxor esse debeat que habenda est secundum legem. uirgo casta et desponsata in uirginitate, et dotata legitime, et a parentibus tradita, et a sponso, et a paranymphis accipienda, et ita secundum legem et Euangelium publicis nuptiis honeste in coniugium liquide sumenda, et omnibus diebus uite  nunquam propter hominem separanda, et si fornicata fuerit dimittenda; sed, illa uiuente, altera non ducenda, quia adulteri regnum Dei non possidebunt , et penitentia illius per Scripturas recipienda.



CAP. 141.---Ut nullus occulte nuptias celebret. Ex decret. Hormisde pape, cap. 6 .


 Ut nullus fidelis, cuiuscunque conditionis sit, occulte nuptias faciat; sed benedictione a sacerdote accepta, publice nubat in Domino.



CAP. 142.---Quo tempore nuptie celebrande sint. Ex conc. Ilerdensi, cap. 3.

 Quod non oporteat a Septuagesima usque in octauas Pasche, et tribus hebdomadibus ante festiuitatem sancti Ioannis Baptiste, et ab Aduentu Domini usque post Epiphaniam nuptias celebrare. Quod si factum fuerit, separentur.



CAP. 143.---Qualiter benedicantur a sacerdote nubentes. Ex concilio apud ualentias, cap. 101 .

  Sponsus et sponsa cum benedicendi sunt a sacerdote, a parentibus uel paranymphis in ecclesia sacerdoti offerantur, et cum benedictionem acceperint, eadem nocte pro reuerentia ipsius benedictionis in uirginitate permaneant.



CAP. 144.---Ut nullum coniugium sine dote fiat. Ex conc. Arelatensi III, cap. 7 

 Nullum sine dote fiat coniugium; iuxta possibilitatem fiat dos, nec sine publicis nuptiis quisquam nubere uel uxorem ducere presumat.



CAP. 145.---Ut sponsus et sponsa ante nuptias a sacerdote benedicantur. Ex decretis Sotheris pape, cap. 5.


Ut sponsus ac sponsa cum precibus et oblationibus a sacerdote benedicantur: et legibus sponsetur ac donetur, et a paranymphis custodiatur, et publice solemniterque accipiatur. Biduo etiam ac triduo se abstineant, et doceantur ut castitatem inter se custodiant, certisque temporibus nubant, ut filios non spurios, sed hereditarios Deo et secula generent.



CAP. 146.---De primi coniugii benedictione. Ex concilio Mediolanensi, cap. 2.

In primo coniugio debet presbyter missam agere et benedicere ambos, et postea se abstineant ab ecclesia 30 diebus.



CAP. 147.---Quod uir fidelis a muliere infideli separari non debeat.


Apostolus dicit: Si quis frater uxorem habet infidelem, et hec consentit habitare cum illo, non dimittat illam. Et si qua mulier habet uirum infidelem, et hic consentit habitare cum illa, non dimittat uirum. Sanctificatus enim uir erit infidelis in muliere fideli, et sanctificata erit mulier infidelis per uirum fidelem .



CAP. 148.---Ut in Christianorum nuptiis non saltetur. Ex concilio Laodicensi, cap. 53.

Quod non oporteat Christianos euntes ad nuptias plaudere uel saltare [, origin.], sed uenerabiliter cenare uel prandere, sicut Christianos decet.



CAP. 149.---Ut uiduam nemo furetur in uxorem. Gregorius dicit .


 Si quis uiduam furatus fuerit in uxorem, uel consentiens ei, anathema sit. Et responderunt omnes tertio: Anathema sit!



CAP. 150.---Ut uirginem nemo furetur in uxorem. Item eiusdem.

Si quis uirginem nisi desponsauerit, furatus fuerit in uxorem, uel consentiens ei, anathema sit. Et responderunt omnes tertio: Anathema sit!



CAP. 151.---De uirgine uel uidua furata. Ex decretis Eusebii pape, cap 10 .

Si quis uirginem uel uiduam furatus fuerit in uxorem, nisi a se desponsatam, anathema sit.



CAP. 152.---De uirginibus que uirginitatem ante nuptias non custodierint. Ex concilio Eliberitano cap. 5 .


uirgines que uirginitatem suam non custodierint, si eosdem qui eas uiolauerint, maritos acceperint, eo quod solas nuptias uiolauerint, post penitentiam unius anni reconcilientur. Si alios cognouerint uiros, eo quod mechate sint, quinquennio peniteant, et sic ad communionem accedant.



CAP. 153.---Quod nulli liceat concubinam habere. Ex dictis Augustini .

 Audite, karissimi, membra Christi et matris catholice Ecclesie filii. Quod dico competentibus, audiant fideles. Quod dico fidelibus, audiant competentes. Quod dico fidelibus et competentibus et penitentibus, audiant et catechumeni, audiant omnes, timeant, et nemo contemnat. Sit  mihi in consolationem uester auditus, ne uobis sit in testimonium dolor meus. Competentibus dico: Fornicari uobis non licet, sufficiant uobis uxores; concubinas uobis non licet habere. Audiat Deus si uos surdi estis; audiant angeli eius, si uos contemnitis, concubinas non licet uobis habere. Et si non habetis uxores, tamen non licet uobis habere concubinas, quas postea dimittatis et ducatis uxores; Tanto maior damnatio uobis erit, si uolueritis habere et concubinas et uxores. Non licet uobis habere uxores, quarum priores mariti uiuunt. Nec uobis, femine, habere uiros licet, quorum priores uxores uiuunt. Adulteria sunt ista coniugia, non sunt iure celi, sed iure seculi. Nec illam feminam licet habere, que per repudium decessit a marito. Solius  fornicationis causa licet uxorem adulteram dimittere; sed illa uiuente, non licet alteram ducere.



CAP. 154.---De illis qui ante nuptias concubinas habuerunt. Item Augustinus .

Quale est, quod multi uirorum ante nuptias concubinas sibi adherere non erubescunt, quas post aliquot annos dimittunt, et sic postea legitimas uxores accipiunt. Paulo post. Unde coram Deo et coram angelis eius contestor atque denuntio, Deum et ista semper prohibuisse, et nunquam ei placuisse, quia precipue temporibus Christianis, concubinas habere nunquam licuit, et nunquam licebit.



CAP. 155.---Item de concubinis. Ex concilio Arelatensi, cap. 15.

Nulli liceat ullo tempore duas uxores habere, sed  neque unquam concubinam.



CAP. 156.---De ancilla, utrum proprio domino suo legitima fieri possit. Ex decretis Iulii pape, cap. 4 .

 Si quis ancillam suam libertate donauerit, et in matrimonio sibi sociauerit, dubitabatur apud quosdam utrum huiusmodi nuptie legitime esse uideantur, an non. Nos itaque uetustam ambiguitatem decidentes, talia connubia legitima esse censuimus. Si enim ex affectu fiunt omnes nuptie, et nichil impium et legibus contrarium in tali copulatione fieri potest, quare predictas nuptias inhibendas existimauerimus? Omnibus uobis unus est Pater in celis , et unusquisque diues et pauper, liber et seruus, equaliter  pro se et pro animabus eorum rationem daturi sunt. Quapropter omnes cuiuscunque conditionis sint, unam legem quantum ad Deum habere non dubitamus.



CAP. 157.---De illo qui seruum suum et ancillam in matrimonium coniunxerit. Ex concilio Matiscensi, cap. 10.

Si seruum et ancillam dominus amborum in matrimonium coniunxerit, et postea liberato seruo uel ancilla non potest redimi qui in seruitio est, ideo matrimonia non soluuntur.



CAP. 158.---De multinubis. Ex concilio Bracarensi, cap. 81. 

Si quis multis nuptiis fuerit copulatus, penitentiam  agat. Conuersatio autem et fides penitentis compendiat tempus.



CAP. 159.---Quod secunda coniugia secularibus non negentur, quibus tamen ad clerum minime uenire conceditur. Ex decretis Gelasii pape, cap. 24.

Secundas nuptias sicut secularibus iniri conceditur, ita post eas ad clericale nullus sinitur uenire collegium. Alia est enim humane fragilitati generaliter concessa licentia, alia debet esse uita diuinarum rerum seruitio dedicata.



CAP. 160.---De illis qui in plurimas nuptias inciderint. Ex concilio Neocesariensi, cap. 3.

 De his qui in plurimas nuptias inciderunt, tempus quidem prefinitum manifestum est, sed conuersatio eorum et fides tempus abbreuiat.



CAP. 161.---De illis qui tertio nuptias celebrauerint. Ex decretis Hormisde pape, cap. 2.


Ne quisquam amplius quam duas accipiat uxores, quia iam tertia superflua est.



CAP. 162.---De Bigamis. Ex concilio Laodicensi, cap. 1.

De his qui secundum ecclesiasticam regulam libere ac legitime secundis nuptiis iuncti sunt, nec occulte nuptiarum copulam fecerunt [ ], oportet ut paruo tempore transacto, uacent orationibus et ieiuniis. Quibus etiam iuxta indulgentiam, communionem reddi decreuimus.



CAP. 163.---De numero maritorum. Ex dictis Hieronymi .

Ubi fuerit numerus maritorum, ibi uir proprius unus esse desistit.



CAP. 164.---De ingenuo, si alterius ancillam pro ingenua acceperit, et postea ancillam esse intellexerit. Ex conc. apud uermeriam, cui interfuit rex Pipinus, cap. 7.


 Si quis ingenuus homo ancillam alterius acceperit, et estimat quod ingenua sit, si ipsa femina postea fuerit in seruitute detecta, si eam a seruitute redimere potest, faciat; si non potest, si uoluerit, aliam accipiat. Si autem seruam eam scierat et collaudauerat, post ut legitimam habeat. Similiter et mulier ingenua de seruo alterius facere debet.



CAP. 165.---De femina ingenua, si seruum maritum acceperit. Ex eodem conc., cap. 8.

 Si femina ingenua acceperit  seruum, sciens quia seruus esset, habeat eum, quia omnes unum patrem habemus in celis . Una lex erit et uiro et femine.



CAP. 166.---De legitime coniunctis, si alter illorum in amentiam deuenerit. Ex epistola Nicolai ad Carolum Maguntiensem episcopum missa .

 Si qui matrimonium sani contraxerint, et uni ex duobus amentia aut furor, aut aliqua infirmitas accesserit, ob hanc infirmitatem coniugia talium solui non possunt. Similiter sentiendum de his qui ab aduersariis excecantur, aut membris detruncantur.



CAP. 167.---De legitimis matrimoniis seruorum. Ex conc. Cabillonensi II, cap. 30.

 Dictum est nobis quod  quidam legitima seruorum matrimonia, potestatiua quadam presumptione, dirimant, non attendentes illud euangelicum: Quod Deus coniunxit homo non separet . Unde nobis uisum est ut coniugia seruorum non dirimantur, etiamsi diuersos dominos habeant; sed in uno coniugio permanentes, dominis seruiant suis. Et hoc in illis obseruandum est, ubi legalis coniunctio fuit, et per uoluntatem dominorum.



CAP. 168.---De furiosorum matrimoniis. Ex decretis Fabiani pape, cap. 5 .

 Neque furiosus neque furiosa matrimonium contrahere possunt; sed si contractum fuerit, non separentur.



CAP. 169.---De desponsata puella, utrum alter eam in matrimonium accipere possit. Ex epistola prima Siricii pape, cap. 4.


 De coniugali autem uiolatione requisisti, si desponsatam alii puellam alter in matrimonium possit accipere. Hoc ne fiat modis omnibus inhibemus; quia illa benedictio, quam nupture sacerdos imponit, apud fideles cuiusdam sacrilegii instar est, si ulla transitione uioletur.



CAP. 170.---De his qui sponsas alienas rapiunt. Ex concilio Meldensi, cap. 5 .

De his qui sponsas alienas rapiunt, antiqua et synodalis sententia obseruetur. Quod et si forte in ecclesia euentus talis reperiri dignoscitur, ut pro salutis et religionis competentiis humanius quiddam debeant tractare pontifices, sicut canonica, ut eisdem  uerbis utamur, docet auctoritas; quia prior, inquiens, definitio durius, posterior autem quiddam tractauit humanius, nullo modo, ut ad maximam indulgentiam descendamus, alterius sponse acceptor sine publica transeat penitentia. Quod si hec [his, orig.] obedire renuerit, sine ulla refragatione anathematizetur. Fautores uero illius iuxta modum culpe episcopi decreto peniteant. Si uero, quod non optamus, de gradu ecclesiastico talibus nuptiis se consensorem uel interuentorem manifeste prodiderit, a gradu proprio repellatur; et si uerisimilibus exinde suspicionibus fuerit propulsatus, canonice se purget.



CAP. 171.---De eadem re. Ex concilio apud Aquisgranum, cap. 3.

Placuit, ut hi qui rapiunt feminas uel furantur aut  seducunt, eas nullatenus habeant uxores, quamuis eis postmodum conueniat, aut eas dotauerint, uel nuptialiter cum consensu parentum suorum acceperint. Si quis autem uxorem habere uoluerit, canonice et legaliter eam accipiat, et non rapiat. Qui uero eam rapuerit, uel furatus fuerit, aut seduxerit, nunquam eam uxorem habeat.



CAP. 172.---Item de eadem re. Ex concilio Meldensi, cap. 10 .

Qui uero deinceps rapere uirgines presumpserint uel uiduas, secundum synodalem beati Gregorii definitionem, ipsi et complices eorum anathematizentur, et raptores sine spe coniugii perpetuo maneant.



CAP. 173.---De his qui rapiunt puellas sub nomine simul habitandi. Ex concilio Chalcedonensi, cap. 27  .

 Eos qui rapiunt mulieres sub nomine simul habitandi, cooperantes autem et conniuentes raptoribus, decreuit sancta synodus, ut si quidem clerici sint, decidant de gradu proprio; si uero laici, anathematizentur.



CAP. 174.---De puellis raptis nondum desponsatis. Ex conc. Cabillon., cap. 27.

 De puellis raptis necdum desponsatis in Chalcedonensi concilio scriptum est: Eos qui rapiunt puellas, sub nomine simul habitandi, cooperantes et conniuentes raptoribus, decreuit sancta synodus, ut si quidem clerici sunt, decidant de gradu proprio; si uero laici, anathematizentur. Quibus uerbis datur intelligi, qualiter huius  mali auctores damnandi sint, quando participes consilii et conniuentes tanto anathemate feriuntur, ut iuxta canonicam auctoritatem ad coniugia legitima raptas sibi iure uindicare nullatenus possunt.



CAP. 175.---De eadem re. Ex concilio Toletano.

Proinde placuit atque statutum est a sacro conuentu ut, si aliquis sponsam alterius rapuerit, publica penitentia multetur, et sine spe coniugii maneat. Et si ipsa eidem crimini consentiens non fuit, licentia nubendi alii non negetur. Quod si et ipsi post hec se coniungere presumpserint, utrique usque ad satisfactionem anathematizentur.



CAP. 176.---De eadem re. Ex concilio Ancyrano, cap. 11 .

 Desponsatas puellas et  post ab aliis raptas, placuit erui, et eis reddi quibus ante fuerant desponsate, etiam si eis a raptoribus uis illata constiterit.



CAP. 177.---De eadem re. Ex concilio Meldensi, cap. 65.

Si autem [hi a. qui, orig.] necdum eas quas rapuerant, cum uoluntate parentum sub prefato desponsionis uel dotalitii nomine, in coniugium sumptas habent, quando in omnium aures hec fuerit constitutio promulgata, ab earum coniunctione separentur, et publice penitentie subigantur. Rapte autem parentibus legaliter restituantur. Post actam uero publicam penitentiam, si etas et incontinentia exegerit, legitimo ex utrisque partibus placito coniugio socientur. Nam in his non regulam constituimus,  sed, ut uerbis magni Leonis utamur, quod sit tolerabilius estimamus. Quod si unus ex coniugatis obierit, is qui publicam penitentiam exegerit et superstes exstiterit, iterare coniugium non presumat, nisi forte episcopus preuiderit aliquam concedere indulgentiam, ut grauiorem possit amouere offensam.



CAP. 178.---De illis qui matrimonio iuncti sunt, et concumbere non possunt. Ex epistola Gregorii ad Ioannem Rauennatem episcopum.

Quod autem interrogasti de his, qui in matrimonio iuncti sunt, et nubere non possunt, si ille aliam uel illa alium ducere possit, quibus scriptum est: uir et mulier si se coniunxerint, et postea dixerit mulier de uiro, quod non possit coire cum ea; si  potest probare per iustum iudicium quod uerum sit, accipiat alium; si autem ille aliam acceperit, separentur.



CAP. 179.---De eadem re. Ex concilio apud uermeriam, temporibus Pipini regis, cap. 17.

Si qua mulier se proclamauerit quod uir suus nunquam coisset cum ea, exeant inde ad crucem, et si uerum fuerit separentur, et illa faciat quod uult.



CAP. 180.---De eadem re. Ex concilio apud Compendium, cap. 20.

 Si quis accepit uxorem, et  habuit ipsam aliquo tempore, et ipsa femina dicit quod non coisset cum ea, et ille uir dicit quod sic fecit, in ueritate uiri consistat, quia uir caput est mulieris .



CAP. 181.---De eadem re. Ex concilio Triburiensi, cap. 3 .

 uir si duxerit uxorem concumbere cum ea non ualens, et frater eius clanculo eam uitiauerit, et grauidam reddiderit, separentur. Considerata autem imbecillitate, misericordia eis impartiatur ad coniugium, tantum in Domino.



CAP. 182.---Item de eadem re. Ex epistola Gregorii.

 De his requisisti, qui ob causam frigide nature se dicunt non posse inuicem  operam carnis dantes, commisceri. Iste uero, si non potest ea uti pro uxore, habeat quasi sororem. Quod si retinaculum iugale uolunt rescindere, maneant utrique innupti. Nam si huic non potuit naturaliter concordare, quomodo alteri conueniet? Igitur si uir aliam uult accipere uxorem, manifesta ratio patet, quia succendente diabolo odii fomitem, exosam eam habuit, et idcirco illam dimittere mendacii falsitate molitur. Quod si mulier causatur et dicit, uolo mater esse et filios procreare, uterque eorum septima manu propinquorum tactis sacrosanctis reliquiis, iureiurando dicat, ut nunquam per commistionem carnis coniuncti una caro effecti fuissent; tunc uidetur mulierem secundas posse contrahere nuptias. Humanum dico, propter infirmitatem carnis eorum  . uir autem qui frigide nature est, maneat sine coniuge. Quod si et ille aliam copulam acceperit, tunc qui iurauerint periurii crimine rei teneantur, et penitentia peracta priora cogantur recipere connubia.



CAP. 183.---De coniugatis qui secularia relinquere desiderant. Ex dictis Basilii episcopi  .

Si quis coniugatus uult conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si illa, uiuente illo, per incontinentiam alteri nupserit, procul dubio adultera erit, nec recipitur apud Deum eiusmodi uiri conuersio, cuius sequitur coniugalis federis prostitutio. Tales igitur tunc sine culpa sequuntur Christum, relicto seculo, si habeant ex pari uoluntate  castitatis consensum.



CAP. 184.---De uiro qui uxorem suam uelari permiserit. Ex concilio Remensi, capitulo 4.

 Qui uxorem suam permiserit uelare, aliam non accipiat, sed similiter conuertatur.



CAP. 185.---De muliere, si sine licentia uiri sui uelum sibi imposuerit. Ex concilio apud Compendium, cap. 6.

 Mulier si sine licentia uiri sui uelum in caput miserit, si uiro placuerit, recipiet eam iterum ad coniugium.



CAP. 186.---De eadem re. Ex registro Greg. ad Adrianum notarium, lib. IX, cap. 46.


 Agathosa latrix presentium questa est maritum suum contra uoluntatem suam in monasterio Urbici abbatis esse conuersum. Quod quia ad eiusdem abbatis culpam et inuidiam non est dubium pertinere, experientie tue precipimus, ut diligenti inquisitione discutiat, ne forte cum eius uoluntate conuersus sit, uel ipsa se mutare promiserit. Et si hoc repererit, et illum in monasterio permanere prouideat, et hanc, sicut promisit, mutare compellat. Si uero nil horum est, nec quoddam fornicationis crimen propter quod uiro licet uxorem relinquere predictam mulierem commisisse cognoueris, ne illius conuersio uxori relicte in seculo  fieri possit perditionis occasio, uolumus ut maritum suum illi, et si iam tonsuratus est, reddas omni excusatione cessante. Nam, excepta fornicationis causa, uirum uxorem relinquere nulla ratione conceditur; quia postquam copulatione coniugii uiri atque mulieris unum corpus efficitur, non potest ex parte conuerti, et ex parte in seculo manere.



CAP. 187.---De singulari certamine, quod Lotharius molitus est contra Theibergam uxorem suam. Nicolai pape .

 Monomachiam uero in legem non assumimus, quam preceptam fuisse non reperimus. Quam licet inisse quosdam legamus, sicut sanctum Dauid et Goliam sacra prodit historia , nusquam tamen ut pro lege teneatur,  alicubi diuina sanxit auctoritas: cum hoc et huiuscemodi sectantes, Deum solummodo tentare uideantur.



CAP. 188.---De eadem re, eiusdem Nicolai ad Lotharium .

 Itaque summo studio Theibergam coniugem tuam tanquam propriam carnem fouere ac diligere procurato, et ne illam ullo pacto consentias discedere a te, uigilanter attendere. Unde si uult a te discedere, corripe, imo corrige eam, et a tali intentione per omnia reuocare satage. Iam uero si amore pudicitie separationem querit, et coniugalis connubii solutionem efflagitat, certum est, Apostolo dicente, quia mulier sui corporis potestatem non habet, sed uir . uerum si et ipse  pudicitiam sectatus religionis obtentu copulam dissoluere uis, tantum ne simulate fiat concedimus. Nam, licet sit scriptum: Quod Deus coniunxit homo non separet , Deus tamen, et non homo separat, quando diuini amoris intuitu ex consensu utriusque coniugis matrimonia dissoluuntur. Si ergo hoc modo uis, gratuito permittimus animo, celeremque prebemus assensum; aliter autem fieri mutuam separationem uestram prohibemus.



CAP. 189.---De illis qui in alias prouincias fugerint, aut suos seniores secuti fuerint, uxoribus suis domi relictis. Ex conc. apud uermeriam, cap. 6.

 Si quis necessitate ineuitabili cogente, in alium ducatum seu prouintiam fugerit, et uxor eius cum ualet et potest amore  parentum aut rerum suarum eum sequi noluerit, ipsa omni tempore, quandiu uir eius quem secuta non fuit, uiuit, semper innupta permaneat.



CAP. 190.---De feminis que, captis uiris, uel in captiuitatem missis aliis nupserint. Ex epistola Leonis pape, cap. 42 .

 Quod debeant femine que, captis uiris et in captiuitatem ductis, aliis uiris nupserant, putantes interemptos maritos, remeatis de captiuitate prioribus uiris copulari: ut cuique id quod legitime habuit reformetur, et recipiat unusquisque quod suum est, et redintegrentur federa nuptiarum.



CAP. 191.---Quod non probetur esse culpabilis qui uxorem captiui in matrimonio uidetur esse sortitus. Ex epistola eiusdem, cap. 43 .

 Nec tamen culpabilis iudicetur, et tanquam alieni iuris peruasor habeatur, qui personam eius mariti, qui iam non esse existimabatur, assumpsit. Sic enim multa, que ad eos qui in captiuitatem ducti sunt pertinebant, in ius alienum transire potuerunt; tamen plenum iustitie est ut eiusdem reuersis propria reformentur. Quod si in mancipiis, uel in agris, aut etiam in domibus ac possessionibus rite seruatur, quanto magis in coniugiorum redintegratione faciendum sit ut, quod bellica necessitate turbatum est, pacis remedio reformetur?



CAP. 192.---Ut si mulieres ad priores maritos redire noluerint, uelut impie ecclesiastica communione priuande sunt. Eiusdem Leonis, cap. 45 .

  Si autem alique mulieres ita posteriorum uirorum amore sunt capte ut malint his coherere, quam ad legitimum redire consortium, merito sunt notande, ita ut ecclesiastica communione priuentur, que de re excusabili contaminationem [quia inexcusabiliter cont., orig.] criminis elegerunt: ostendentes sibimet pro sua incontinentia placuisse, quod iusta remissio poterat expiare. Redeant ergo in suum statum uoluntaria redintegratione coniugia, neque ullo modo ad opprobrium male uoluntatis trahatur, quod conditio necessitatis extorsit; quia sicut he mulieres, que ad uiros suos reuerti noluerint, impie sunt habende, ita ille, que in affectum ex Deo initum redeunt, merito sunt laudande.



CAP. 193.---Ut si uiri de captiuitate regressi, intemperantia uxorum offensi non fuerint, et uoluerint eas in coniugio recipere, liberam habeant facultatem. Item Leonis pape, cap. 44 .


Et ideo si uiri post longam captiuitatem reuersi, ita in dilectione suarum coniugum perseuerent, ut eas cupiant in suum redire consortium, omittendum est, et inculpabile iudicandum, quod necessitas intulit, et restituendum est quod fides poscit.



CAP. 194.---Quid agendum sit si per sortiarias uel maleficas, concubitus impeditus fuerit. Hincmarus, Remensis episcopus.

 Si per sortiarias atque maleficas occulto, sed nunquam iniusto Dei iudicio permittente, et diabolo preparante,  concubitus non sequitur, hortandi sunt quibus ista eueniunt ut corde contrito et spiritu humiliato Deo et sacerdoti de omnibus peccatis suis puram confessionem faciant, et profusis lacrymis ac largioribus eleemosynis et orationibus atque ieiuniis Domino satisfaciant, et per exorcismos ac cetera medicine ecclesiastice munia, ministri ecclesie tales quantum annuerit Dominus, qui Abimelech, ac domum eius, Abrahe orationibus sanauit , sanare procurent. Qui forte si sanari non potuerint, separari ualebunt. Sed postquam alias nuptias expetierint, illis in carne uiuentibus quibus iuncte fuerint prioribus quos reliquerant, etiam si possibilitas concumbendi eis reddita fuerit, reconciliari nequibunt.



CAP. 195.---De illo qui in paganismo uxorem suam dimiserit. Ex decretis Eutychiani pape .


 Si quis gentilis gentilem dimiserit uxorem ante baptisma, post baptismum in potestate eius erit eam habere, uel non habere.



CAP. 196.---De baptizato, si uxor eius infidelis conuerti noluerit. Ex dec. eiusdem .

 Simili modo si unus ex coniugatis baptizatus est, et alter gentilis, et sequi non uult, sicut dicit Apostolus, infidelis, si discedit, discedat .



CAP. 197.---De illo qui ante baptismum mulierem uirginem acceperat. Ex concilio Meldensi, cap. 2.

  Si quis habuerit uxorem uirginem ante baptismum, uiuente illa, post baptisma alteram habere non potest. Crimina in baptismo soluuntur, non coniugia.



CAP. 198.---De illis feminis que, nulla causa interueniente, reliquerunt uiros suos. Ex concilio Eliberitano, cap. 8.

Item femine que, nulla precedente causa, reliquerunt uiros suos, et alteri se copulauerunt, et in hoc permanere uoluerint, nec in fine accipiant communionem.



CAP. 199.---De femina que adulterum reliquerit, et adulterum acceperit. Ibidem, cap. 9.

 Item femina fidelis que adulterum maritum reliquerit fidelem, et adulterum  [alterum, orig.] ducit, prohibeatur ne ducat. Si autem duxerit, non prius accipiat communionem, quam is quem reliquit de seculo exierit, nisi forte necessitas infirmitatis dare compulerit.



CAP. 200.---Quod neque dimissus ab uxore, neque dimissa a marito alteri coniungantur. Ex concilio Africano, cap. 69 .

 Placuit ut secundum euangelicam et apostolicam disciplinam, neque dimissus ab uxore, neque dimissa a marito alteri coniungantur; sed ita maneant, aut sibimet reconcilientur. Quod si contempserint, ad penitentiam redigantur.



CAP. 201.---De illo qui uiuente marito coniugem illius adulterasse accusatur, et eam post mortem sumpsisse dignoscitur. Ex concilio Meldensi, cap. 69 .


 Is qui, uiuente marito, coniugem illius adulterasse accusatur, et eo in proximo defuncto eamdem sumpsisse dignoscitur, omnimodis publice penitentie subigatur. De quo etiam post penitentiam prefatam, si expedierit, seruabitur regula, nisi forte idem aut mulier uirum qui mortuus fuerat, occidisse notentur, aut propinquitas, uel alia quelibet actio criminalis impediat. Quod si probatum fuerit, sine ulla spe coniugii cum penitentia perpetuo maneant. Si autem negauerit se eamdem feminam, uiuente uiro, nequaquam adulterasse, et prefati homicidii neuter eorum conuinci potuerit, purgent legaliter famam sue opinionis, et  sumpto utantur coniugio, si alia, ut diximus, non impedierit ratio.



CAP. 202.---De eadem re. Ex concilio Triburiensi, cap. 40.

 Relatum est auribus sanctorum sacerdotum quemdam alterius uxorem stupro uiolasse, insuper et meche, uiuente uiro suo, iuramentum dedisse ut, post legitimi mariti mortem si superuixisset, duceret uxorem. Quod et factum est. Tale igitur connubium prohibemus et anathematizamus.



CAP. 203.---De illo qui uxorem habet, et sepius mechatus fuerit. Ex concilio Elibertino, cap. 7.

Si quis fidelis habens uxorem, non semel sed sepius fuerit mechatus, in fine mortis est conueniendus. Quod si se promiserit cessaturum, detur ei  communio.



CAP. 204.---Quod non conueniat cum hereticis Christianos nuptialia iura contrahere. Ex concilio Laodicensi, cap. 31 .

 Quod non oporteat cum hereticis uniuersis nuptiarum federa celebrare, nec eis filios dare uel filias; sed magis accipere, si tamen Christianos se fieri promittant.



CAP. 205.---Si laicus absolutus cum laica absoluta peccauerit. Ex conc. Meldensi, cap 7.

Si laicus cum laica femina, id est uterque absolutus a lege coniugii concubuerit, tres annos peniteat. Et quanto sepius et negligentius ea peccata commiserit, tanto magis et tempus addatur et modus penitentie.



CAP. 206.---De uxore que, conscio marito, mechata fuerit. Ex concilio Maguntinensi, cap. 9.


Si, conscio marito et ipso consentiente, uxor fuerit mechata, placuit nec in fine dandam eis communionem. Si uero eam reliquerit, et separati fuerint, et digne penituerint, post 10 annos accipiant communionem.



CAP. 207.---De uiro uxorem non habente, si cum alterius uxore adulterium perpetrauerit. Ex concilio Nannetensi, cap. 6 .

Quod si uir non habens uxorem cum alterius uxore adulterium perpetrauerit; aut si qua mulier non habens uirum cum alterius uiro, ille qui fedus uiolauit coniugii, 7 annos, ut supradictum est peniteat. Ille qui lege coniugii non tenetur, 5 annos  peniteat. Neque enim equalis penitentia danda est his, quibus sufficere poterat ad explendam libidinem suam coniugum amplexus, et illis qui coniuge carentes, ardore libidinis impellente, in fornicationem ceciderunt.



CAP. 208.---De coniugatis qui aliqua certa re discidium fecerint, ut innupti maneant. Ex dictis Augustini .

 Apostolus Paulus dicit: His qui sunt in coniugio precipio non ego, sed Dominus, uxorem a uiro non discedere: quod si discesserit, manere innuptam, aut uiro suo reconciliari . Potest enim fieri ut discedat ea causa qua Dominus permisit. Aut si femine licet uirum dimittere etiam propter causam fornicationis, quid respondebimus  de hoc quod dicit posterius: Et uir uxorem non dimittat?  Quare non addidit excepta causa fornicationis quod Dominus permittit, nisi quia similem formam uult intelligi, ut si dimiserit  maneat sine uxore aut reconcilletur uxori? Et post pauca. Dominus autem permisit causa fornicationis uxorem dimitti; sed quia permisit, non iussit.



CAP. 209.---De illis qui, interueniente repudio, aliis se in matrimonio copulauerint. Ex decretis Innocentii pape, cap. 26 .

De his etiam requisiuit dilectio tua qui, interueniente repudio, aliis se matrimonio copulauerunt: quos in utraque parte adulteros esse manifestum est. Qui uero uel uxore uiuente, quamuis dissociatum  esse uideatur coniugium, ad aliam copulam festinarunt, neque possunt adulteri non uideri, intantum ut hec etiam persone quibus tales coniuncti sunt, etiam ipse adulterium commisisse uideantur secundum illud, quod legimus in Euangelio: Qui dimiserit uxorem suam, et duxerit aliam, mechatur . Et ideo omnes a communione fidelium decreuimus abstinendos. De parentibus autem aut propinquis eorum, nichil tale statui potest, nisi si incentores illiciti consortii fuisse uideantur [detegantur, orig.].



CAP. 210.---Si cuius uxor constuprata fuerit et propterea maritus perdere illam machinauerit. Ex conc. Triburiensi, cui interfuit Arnulphus rex, cap. 46.

 Si cuius uxor constuprata fuerit, et propterea maritus capitali sententia delere illam machinauerit; ipsa uero, urgente mortis periculo, ad episcopum confugerit, et auxilium quesierit, operosiori tamen si potest episcopus labore desudet, ne occidatur; si uero non potest, nullo modo liceat ei requirenti eam reddere ad occidendum, que se ei obtulit ad defendendum. Sed solerti cura transmittat eam ad locum quem ipsa delegerit, ut secura possit uiuere. Si uero interdum maritus eam inuenerit et repetierit, secundum seculum potestatem habebit quid ei agere uelit. Sed audiat sanctum Augustinum dicentem : Cum enim uir a uirtute nomen accipit, et mulier a mollitie, id est fragilitate, quare contra crudelissimam libidinis bestiam uult  unusquisque uxorem suam esse uictricem, cum ipse ad primum libidinis ictum uictus cadat? Aliquanto post. Nam quidquid contra fidem catholicam non licet mulieribus, nec uiris licebit. Hactenus August. Si autem eadem mulier timore perterrita, a loco ubi eam episcopus destinauit aufugerit, et uir eius ab episcopo semel aut bis uel sepius repetierit, si uitam ei obtinere possit, perquirat et reddat. Sin autem, omnino non reddat. Maritus uero quandiu ipsa uiuat, nullo modo alteram ducat.



CAP. 211.---De eo, si quis cum uxore alterius, uiuente eo, fornicatus fuerit. Ex concilio apud Altheum habito, presente Conrado rege, cap. 5.

 Illud uero communi decreto secundum canonum instituta definimus, et  preiudicamus ut, si quis cum uxore alterius, uiuente eo, fornicatus fuerit, moriente marito, synodali iudicio aditus ei claudatur illicitus, ne ulterius ei coniungatur matrimonio, quam prius polluit adulterio. Nolumus enim, nec Christiane religioni conuenit, ut ullus ducat in coniugium quam prius polluit per adulterium.



CAP. 212.---De ingenuo, si ingenuam acceperit uxorem, et postea se seruum esse profitetur. Ex concilio Triburiensi, cap. 8.

 Perlatum est ad sanctam synodum, quod quidam ingenuus ingenuam acceperit uxorem, et post filiorum procreationem occasione diuortii cuiusdam seruum se fecerit, utrum necessario mulierem tenere debeat, et si tenuerit, utrum illa quoque secundum secularem legem seruituti  subiici debeat. Iudicatum est, uxorem minime debere dimitti; non tamen ob Christi legem mulierem in seruitutem redigi, dum ille non ex consensu coniugis se seruum fecerit, quem liberum ipsa maritum accepit.



CAP. 213.---De illis coniugatis quorum leges diuerse sunt. Ex eodem concilio, cap. 39.

De Francia nobilis quidam homo, nobilem de Saxonia Saxonum lege duxit uxorem. Tenuit multis annis, et ex ea filios procreauit. uerum, quia non iisdem utuntur legibus Saxones et Franci, causatus est quod eam non sua, id est, Francorum lege desponsauerit, uel acceperit, aut dotauerit, dimissaque illa duxit alteram. Definiuit super hoc sancta synodus  ut ille transgressor euangelice legis subigatur penitentie; a secunda coniuge separetur, priorem resumere cogatur.



CAP. 214.---Cur communicentur uiri adulteri, cum adulteris uxoribus non communicetur. Ex decretis Innocentii pape, cap. 24 .

 Et illud desideratum est sciri, cur communicantes uiri cum adulteris uxoribus non conueniant, cum contra uxores in consortio adulterorum uirorum manere uideantur, dum super hoc Christiana religio adulterium in utroque sexu pari ratione condemnet. Sed uiros suos mulieres non facile de adulterio accusant, et non habent latentia peccata uindictam. uiri autem liberius uxores adulteras apud sacerdotes deferre consueuerunt; et ideo  mulieribus prodito earum crimine, communio denegatur; uirorum autem latente commisso, non facile quisquam ex suspicionibus abstinetur: qui utique submouebitur, si eius flagitium detegatur. Cum ergo par causa sit, interdum probatione cessante, uindicte ratio conquiescit.



CAP. 215.---Iudicii examinatio.

De hoc quod mihi reputatum est in hac synodo, quod simul cum ista femina adulterium uel fornicationem fecissem, quod ego non ita feci, nec inde me culpabilem recognosco: sic me Deus adiuuet, et istud iudicium.



CAP. 216.---Separatio inceste copulationis.

 Ab isto die in antea, cum ista femina cum qua adulterium uel fornicationem  fecisti, unde disciplinam uel penitentiam suscepisti, amplius non adulterabis, nec fornicaberis cum ea, nec aliam uxorem accipies, nisi post peractam penitentiam tibi licentia data fuerit ab episcopo aut ab eius misso. Sic te Deus adiuuet.



CAP. 217.---Reconciliatio coniugatorum.

 Ab isto die in antea, istam tuam coniugem nomine N. quam iniuste dimiseras, ita tenebis, sicut per rectum maritus suam debet habere coniugem in dilectione, et debita disciplina. Nec eam per ullum malum ingenium a te separabis, nec ea uiuente aliam accipies. Sic te Deus adiuuet.



CAP. 218.---De eadem re.

Amodo in antea istum tuum maritum, quem iniuste  dimiseras, ita tenebis, et amplexaberis, et ei in seruitio, et in amore, et in timore, ita eris subiecta et obediens, sicut per rectum uxor suo debet subiecta esse marito. Nec unquam ab eo te separabis, nec illo uiuente, alteri uiro te sociabis, nec coniugio aut audulterio. Sic te Deus adiuuet.



CAP. 219.---De uxore cuiusdam, que propter suspicionem fornicationis eo relicto, postea ad eum reuersa est. Gregorius Secundino episcopo Taurominitano .

Presentium portitor Leo chartularius ad nos ueniens, indicauit uxorem suam, que relicto eo pro fornicationis crimine, quo uehementius stimulatam aiebat, atque ob hoc religiosam uestem induerat, culpabilem nullatenus exstitisse, neque post initum  coniugium in fornicationis culpam collapsum. Adiiciens quoque quod eidem uxori sue districtissima sacramenta prebuerit, insontem se de ea re, unde illam mordebat suspicio, permansisse, et idcirco propria eam uoluntate reuersam. Sed quia communione illam cum familia sua pro hoc solo a fraternitate uestra priuatam asserit, quod ad eum clam postpositis uobis redierit, uolumus ut familia quidem ipsius sacram communionem recipiat, et domine eam culpa in huius afflictionis pena [familiam orig.] diu non teneat. De ipsa uero uxore predicti portitoris hoc uos obseruare necesse est ut, si manifeste constat quia contra coniugem suum dicere nichil potuit, sed insuper suspicio ipsius prestito, ut edocti sumus, sacramento amputata est, atque post hoc,  sua ad eum sponte reuersa est, et in ea quoque ita temperanda est censura iudicii, ut longo iam tempore communione minime priuetur.



CAP. 220.---Ne uxor sine uoluntate uiri ab eo separetur. Alexander papa II, Landulpho in Corsica .

 Notificasti te morte tenus infirmatum, et peccatorum tuorum recordatione et terrore ualde pauefactum, anxie quesisse monachum fieri, et a tua uxore minis et terroribus eam occidendi, ad hoc licentiam extorsisse, et sic te monachicam uestem sine abbate sumpsisse, et monasterium petiisse. Postea uero cum sanus factus esses, tue uxoris reclamationibus, eiulationibus, et planctibus, tueque familie dispersionibus, utpote  penitens deuictus  domum remeasse, et post multos dies quorumdam sapientum consilio ad iam dicte cubile mulieris rediisse. Nunc autem si tibi tua uxore uti liceat, nostrum requiris consilium. Si ita denique est, ut tuus nuntius narrat, non uidetur nobis rationabiliter, neque sana mente id factum; quoniam cum omni homini ad monachicam uitam tendenti legaliter, sancte, et iuste sit peragendum, tu contra leges minaciter et uiolenter a tua uxore, partim terrore mortis partim tue infirmitatis doloribus examinatus, deuia secutus, nulla, ut dicitur, licentia accepta, recessisti et monasterium petisti. Non enim uiolentia, sed ex pari uoluntate et consensu, sicut sancti Patres dicunt, hoc fieri debet; neque uir in monasterium recipiendus  est, nisi uxor illius femineum monasterium elegerit, aut professa continentiam, habitum cum festinatione mutauerit. Sanctus enim Basilius de hac re taliter dicit : Si quis coniugatus uult conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si illa, uiuente illo, per incontinentiam alteri nupserit, procul dubio adultera erit, nec recipitur apud Deum eiusmodi uiri conuersio, cuius sequitur coniugalis federis prostitutio. Tales igitur tunc sine culpa relicto seculo sequuntur Christum, si habeant ex pari uoluntate castitatis consensum. Itaque, fili carissime, perpende, et uide si sic canonice a tua es absolutus uxore, et tua uxor ita pollicita est: et ut et illa adimplere  bonum inceptum et uotum uestrum; aliter autem non debemus uobis necessitatem imponere separationis.



CAP. 221.---De illis qui, uxoribus suis dimissis, ad alias nuptias transierint. Nicolaus archiepiscopo Rauenne.

De senatoris coniuge, quam adulteram esse dicitis, et propter adulterii reatum disiunctam a uiro suo esse iudicatam, et monachicam uestem indutam atque uelatam, nescimus utrum iuste, an aliter hoc sit terminatum iudicium: et si adultera apparuit, hoc magis a uiro suo debuit esse inquisitum; et si a uiro suo requisitum fuit, indagatiuorum uel iudicum presentia debuerat examinatum esse, atque terminatum: et post terminationem et approbationem  atque manifestationem, tunc aut legali calculo aut canonico iudicio ipsius cause sententie diffiniri. Etsi nec hoc, nec illud factum est, quis eam ausus est religiosa induere ueste, et sacro cooperire uelamine? Tamen id subtilius Dei pre oculis habentes timorem, precipimus ut, presentia missi uel uicarii uestri in uero examine, presente uiro suo, examinatio fiat. Et si iusta et rationabilis eorum causa apparuerit, maneat. Et si aliter apparuerit, ut pretulimus, secundum Dei omiipotentis uoluntatem atque timorem, eorum, definiatur causa.



CAP. 222.---De eodem Ioannes uIII Totzili comiti.

Porro eos qui uxores suas dimiserunt, uel ad alias illis uiuentibus nuptias migrauerunt, tandiu eos cum  consentaneis eorum excommunicamus, quousque posterioribus remotis, priores penitendo receperint. Sicut enim nuptie a Deo, ita diuortium a diabolo est, teste sancto Augustino, repertum. Quod enim Deus coniunxit homo non separet : precipue cum hec pessima consuetudo ex paganorum more remanserit, quorum in talibus non alius nisi ipse diabolus erat magister et auctor.



CAP. 223.---De eodem, idem eidem.

Prudentissime uir, stude et preuide ut duo uiri illi qui uxores suas, quas Deus illis preparauit et iunxit, abiecerunt, eas repellere minime permittantur; quia impium est ut qui, auctore Deo, legali federe copulati sunt, pro humano libitu, imo fraude diabolica separentur. Idem. Commonitorium Paulo episcopo.  Preuide ut de separatione coniugatorum maximam curam geras, ita ut qui a susceptione sedis apostolice litterarum separati sunt, inculpate reducant priores uxores, iniuncta conuenienti penitentia, dimissis quas postmodum sunt sortiti. Quod si noluerint, extra Ecclesiam facite una cum his, qui eos in communione recipiunt, donec emendent que admiserunt.



CAP. 224.---De gente Anglorum secundam fornicationem exercente. Bonifacius martyr Hiltribaldo regi Anglorum. [Alias, item idem.]

 Si gens Anglorum, sicut per istas prouincias diuulgatum est, et nobis in Francia et in Italia improperatur, et ab ipsis paganis  improperium est, spretis legalibus connubiis, adulterando et luxuriando ad instar Sodomitane gentis fedam uitam uixerit; de tali commistione meretricum estimandum est, degeneres populos et ignobiles, et furentes libidine fore procreandos, et ad extremum uniuersam plebem ad deteriora et ignobiliora uergentem, et nouissime nec in bello seculari fortem, nec in fide stabilem, et nec honorabilem hominibus, nec Deo amabilem esse uenturam, sicut aliis gentibus Hispanie, et Prouincie, et Burgundionum populis contigit, que sic a Deo recedentes fornicate sunt. Donec  talium criminum ultrices penas per ignorantiam legis Dei et per Sarracenos uenire et seuire  permisit.



CAP. 225.---De Lothario rege qui legitima sua relicta aliam duxerat. Nicolaus omnibus archiepiscopis per Galliam et Germaniam constitutis. [Alias item idem.]


Iuxta statutum nostrum, cum duos partes in illas destinaremus episcopos, accidit ad nostram peruenire notitiam quod Lotharius, prima et legitima repulsa, secundam sibi adsciuerit coniugem, neque sedis nostre petitum aut permissum exspectans, neque canonico iudicio uspiam succumbens. Qua ex re quid aliud datur intelligi, nisi quia ubi populorum iudicium preuenit, ibi suo iudicio preuaricatorem se iudicauit.



CAP. 226.---De depositione duorum archiepiscoporum Lothario in ipsius errore consentientium. Nicolaus episcopis et archiepiscopis per Galliam, Italiam, Germaniam atque per uniuersas prouincias constitutis .


 Scelus quod Lotharius rex  in duabus feminis, Theiberga scilicet et Waldrada, commisit, omnibus manifestum est. Sed et dudum episcopos Teugaldum et Guntharium in tali facto eum habuisse tutores atque fautores pene totus nobis orbis, undique ad limina seu sedem confluens apostolicam referebat. Et paulo post. Igitur decernente nobiscum sancta synodo in presentia depositi et ab officio sacerdotali excommunicati, atque a regimine episcopatus alienati indubitanter existunt.  Item infra .  Teugaldum Treuerensem, et primatem Belgice prouincie, et Guntharium Agrippine Colonie archiepiscopos nunc coram nobis et sancta synodo sub gestorum insinuatione, qualiter causam Lotharii regis et duarum mulierum eius Theiberge et Waldrade recognouerunt, et iudicauerunt, scriptum super hoc propriis manibus roboratum afferentes, nichilque se plus uel minus aut aliter egisse, ore proprio multis coram positis affirmantes: et sententiam quam a sede apostolica in Geltruden Bosonis uxorem sanctissimus frater noster Mediolanensis archiepiscopus Thado et ceteri cepiscopi nostri petiuerant emittendam, nosque diuino succensi zelo sub anathematis obtestatione canonice protuleramus, publice una  uoce se uiolasse confitentes: in quibus omnibus inuenimus eos apostolicas atque canonicas sanctiones in pluribus excessisse, et equitatis normam nequiter temerasse, omni iudicamus sacerdotii officio penitus alienos, Spiritus sancti iudicio et beati Petri per nos auctoritate episcopatus exutos regimine, subsistere definientes.



CAP. 227.---De correctione Lotharii. Idem Lothario regi .

 Ita corporis tui motibus cedere consensisti, et relaxatis habenis uoluptatum temetipsum in lacum miserie et in lutum fecis pro libitu deiecisti , ut, qui positus fueras ad gubernationem populorum, effectus sis ruina multorum. Probat hoc Teugaldi et Guntarii episcoporum  dudum legitimus casus, qui pro eo quod te minime competenter erudierunt, quinimo quia preuaricationem tuam tegere argumentis suis sub quadam iustitie specie fuscatis, quibusdam et exquisitis adinuentionibus equitatem obruere studuerunt, nostra sunt auctoritate depositi, et ab omni episcopatus regimine regulariter sequestrati. Item infra .  An non districta ultione feriendus es, qui in duabus uxoribus adulterium Lamech, et flagitium imitatus dignosceris esse?  Quod Dominus nonnisi post 77 generationes suo salutifero aduentu deleuit, cum Cain fratricidium 7 generatione aquis abolitum sit cataclismi.



CAP. 228.---Quod sola causa fornicationis uxor dimitti possit. Responsa Nicolai ad consulta Bulgarorum, cap. 96.


 Quidquid mulier tua contra te cogitauerit, aut fecerit, uel si te accusauerit, non est, excepta causa fornicationis, reiicienda, uel odio prorsus habenda, que est, Apostolo precipiente, sicut Ecclesia a Deo diligenda 



CAP. 229.---Ne mulier a uiro discedat. Gangrense concilium, cap. 14.

 Si qua mulier uirum proprium relinquens discedere uoluerit, nuptias exsecrata, sit anathema.



CAP. 230.---Ut dimissus ab uxore et dimissa a uiro alii non nubant. Conc. Mileuit., cap. 17.

Neque dimissus ab uxore, neque dimissa a marito  alteri iungatur. Sed ita maneant, aut sibi reconcilientur.



CAP. 231.---De his qui consortium coniugale sine graui culpa dimittunt. Ex concilio Agathensi, cap. 25.

 Seculares qui coniugale consortium nulla culpa grauiore dimittunt, uel etiam dimiserunt; et nullas causas discidii probabiliter proponentes, propterea sua matrimonia dimittunt, ut illicita aut aliena presumant, si antequam apud episcopos comprouinciales discidii causas dixerint, et prius uxores quam iudicio damnentur abiecerint, a communione Ecclesie et sui [sancto, orig.] populi cetu, pro eo quod fidem coniugii maculant, excludantur.



CAP. 232,---Ne incultus et horridus uir ab uxore dimittatur. Hexemeron Ambrosii, in titulo diei quarte .


 Sed horrendus [horridus] et incultus est uir. Semel placuit. Nunquid uir alius eligendus est? Comparem suum et equus diligit, et si mutetur alius, trahere iugum nescit compar alterius, et se non totum putat. Tu iugalem repudias tuum, et sepe putas mutandum, et si uno defecerit die, superducis riualem, et statim incognita causa quasi cognita, pudoris exsequeris iniuriam.



CAP. 233.---Quod sicut crudelis et iniquus est, qui castam dimittit: sic fatuus est et iniustus, qui retinet meretricem. Chrysostomus super Mattheum cap. 109 .


Quicunque dimiserit uxorem suam, excepta causa fornicationis, mechatur . Omnis res per quas causas nascitur, per ipsas absoluitur. Matrimonium enim non facit coitus, sed uoluntas: et ideo illud non soluit separatio corporis, sed uoluntas: ideo qui dimittit uxorem suam, et alteram non accipit, adhuc maritus est. Nam et si corpore iam separatus est, tamen adhuc uoluntate coniunctus est. Cum ergo alteram acceperit, tunc plene dimittit. Non ergo qui dimittit mechatur, sed qui alteram ducit. Sicut autem crudelis est et iniquus qui castam dimittit, sic fatuus est et iniustus qui retinet meretricem. Nam patronus turpitudinis eius  est, qui crimen celat uxoris.



CAP. 234.---Quod quidquid inter se coniugati immodestum uel sordidum gerunt, uitium sit hominum, non culpa nuptiarum; sed propter illas ignosci. Augustinus, De bono coniugali .

 Quidquid inter se coniugati immodestum, inuerecundum sordidumue gerunt, uitium est hominum non culpa nuptiarum. Iam in ipsa quoque immoderata exactione debiti carnalis, quam eis non secundum imperium precepit, sed secundum ueniam concedit apostolus , ut etiam preter causam procreandi sibi misceantur, etsi eos praui mores ad talem concubitum impellunt, nuptie tamen ab adulterio seu fornicatione defendunt. Neque enim illud propter nuptias  admittitur, sed propter nuptias ignoscitur. Debent ergo sibi coniugati non solum ipsius sexus sui commiscendi fidem liberorum procreandorum causa , uerum etiam infirmitatis inuicem excipiende ad illicitos concubitus euitandos mutuam quodammodo seruitutem, ut etsi alteri eorum continentia perpetua placeat, nisi ex alterius consensu non possit.



CAP. 235.---Quod licite dimittitur coniux causa fornicationis, manere tamen uinculum prioris. Item .

Reddere uero debitum coniugale, nullius est criminis, exigere autem ultra generandi necessitatem, culpe uenialis; fornicari uero uel mecari puniendi  criminis.  Cauere debet caritas coniugalis, ne dum sibi querit unde amplius honoretur, coniugi faciat unde damnetur. Qui enim dimittit uxorem suam, excepta causa fornicationis, facit eam mecari . Usque adeo fedus illud initum nuptiarum cuiusdam sacramenti res est, ut nec ipsa separatione irritum fiat: quandoquidem, uiuente uiro, et a quo relicta est, mechatur, si alteri nupserit: et ille huius mali causa est, qui reliquit. Item, Aug. De bono coniugali .  Interueniente diuortio, non aboletur confederatio nuptialis; ita ut sibi coniuges sint etiam separati, cum illis autem adulterium committant quibus fuerint etiam post suum repudium copulati, uel illa uiro uel ille mulieri.  Item . A uiro uiuo in alterius transire connubium nec tunc licuit, nec nunc licet, nec unquam licebit. Apostatare quippe ab uno Deo, et ire in alterius adulterinam superstitionem semper est malum. Augustinus, De adulterinis coniugiis, lib. II .  Licite dimittitur coniux ob causam fornicationis, sed manet uinculum prioris.  Propter quod fit reus adulterii dimissam qui duxerit, etiam ob causam fornicationis. Sicut enim manente in se sacramento regenerationis, excommunicatur quisquis reus criminis, nec illo sacramento caret, etiamsi nunquam reconcilietur Deo; ita manente in se uinculo, non caret coniugii sacramento, etiamsi nunquam reconcilietur uiro: carebit autem, si mortuus fuerit uir eius.  Reus uero excommunicatus ideo nunquam carebit regenerationis sacramento, etiam non reconciliatus; quia nunquam moritur.



CAP. 236.---Ne uxor propter fornicationem dimissa ab alio ducatur. Item, lib. I .

Non est quisquam ita absurdus, qui mechum neget esse qui duxerit eam, quam maritus propter causam fornicationis abiecit: cum Dominus mechum dicat eum, qui duxerit eam que preter fornicationis causam abiecta est 



CAP. 237.---Ut non facile dimittatur uxor. Aug. de sermone Domini in monte .

 Dominus ad illud confirmandum, ut non facile dimittatur uxor, solam fornicationis causam excepit; ceteras uero uniuersales  molestias si que exstiterint, iubet pro fide coniugali, et pro castitate fortiter sustineri, et mechum dicit etiam qui eam duxerit, que soluta est a uiro. Item, ibid., paulo post.  Fieri potest ut uir dimittat uxorem causa fornicationis, quam Dominus exceptam esse uoluit. Iam uero, si nec illi nubere conceditur uiro uiuo a quo recessit, neque huic alteram ducere, uiua uxore quam dimisit, multo minus fas est illicita eum cum quibuslibet stupra committere.



CAP. 238.---Item, quod non sit uxor abiicienda pro qualibet carnis infirmitate .

 Si uxorem quis habeat siue sterilem siue deformem corpore, siue debilem membris, uel cecam, uel surdam, uel claudam, uel  si quid aliud, siue morbis et doloribus laboribusque confectam, et quidquid  cogitari potest uehementer horribile, pro societate et fide sustineat.



CAP. 239.---Quod uiuente uiro, dimissa nulla de causa alteri nubere potest. Hieronymus ad Amandum presbyterum 

 Omnes causationes Apostolus amputans apertissime definiuit, uiuente uiro, esse adulteram mulierem, si alteri nupserit. Nolo mihi proferas raptoris uiolentiam, matris prestationem [persuasionem, orig.], patris auctoritatem, propinquorum cateruam, seruorum insidias et parentum [atque contemptum, orig.], damna rei  familiaris. Quandiu uiuit uir, licet adulter sit, licet sodomita, licet flagitiis omnibus coopertus, et ab uxore propter hec scelera derelictus, maritus est reputatus cui alterum uirum accipere non licet.



CAP. 240.---Quod feminis non licet, eque nec maritis licere. Idem ad Oceanum de morte Fabiole .

 Precepit Dominus uxorem non debere dimitti, excepta causa fornicationis; et si dimissa fuerit, manere innuptam . Quidquid uiris precipitur, hoc consequenter redundat in feminas. Neque enim adultera uxor dimittenda est, et uir mechus tenendus est. Item, ibidem, paulo post. (32, q.  Apud nos quod non licet feminis, eque non licet uiris, et eadem  seruitus pari conditione censetur.



CAP. 241.---De pena eius qui uxore relictam duxerit. Capitularium lib. u, cap. 300 .

 Quicunque propria uxore derelicta, uel sine culpa interfecta aliam duxerit, armis depositis publicam agat penitentiam. Et si contumax fuerit, comprehendatur a comite, et ferro uinciatur, et in custodiam mittatur.



CAP. 242.---Quod non sit durum reconciliari uxori post adulterium. Augustinus, De adulterinis coniugiis, libro secundo .

 Quod tibi durum uidetur, ut post adulterium reconcilietur coniugi coniux, si fides adsit non erit durum. Cur enim adhuc deputamus adulteros quos uel baptismate ablutos,  uel penitentia credimus esse sanatos? Hec crimina in ueteri Dei lege nullis sacrificiis mundabantur, que Noui Testamenti sanguine sine dubitatione mundantur, et ideo tunc omnimodo prohibitum est ab alio contaminatam uiro recipere uxorem, quamuis Dauid Saulis filiam, quam pater eiusdem mulieris ab eo separatam dederat alteri , tanquam Noui Testamenti prefigurator sine contaminatione receperit. Nunc autem posteaquam Christus ait adultere: Nec ego te condemnabo, uade, deinceps noli peccare , quis non intelligit debere ignoscere maritum, quod uidet ignouisse Dominum amborum, nec iam se debere adulteram dicere, cuius penitentis crimen diuina credit miseratione deletum? Item,   Indignantur mariti, si audiant alteros uiros pendere similes adulteris feminis penas: cum tanto grauius eos puniri oportuerit, quanto magis ad eos pertinet et uirtute uincere, et exemplo regere feminas. Item .  Non erit turpis neque difficilis, etiam post patrata atque purgata adulteria reconciliatio coniugum, ubi per claues regni celorum, non dubitatur fieri remissio peccatorum, non ut post uiri diuortium adultera reuocetur, sed ut post Christi consortium, adultera non uocetur. Item .  Puto Christianum neminem reluctari adulterum esse qui uel diu languente, uel diu absente,  uel continenter uiuere cupiente uxore sua, alteri commistus est femine. Item .  Si  non licet homini Christiano adulteram coniugem occidere, sed tantum dimittere, quis est tam demens, qui ei dicat: Fac quod non licet, ut liceat tibi quod non licet? Cum enim utrumque secundum legem Christi illicitum sit, siue adulteram occidere, siue illa uiuente alteram ducere, ab utroque est abstinendum, non illicitum pro illicito faciendum. Si enim facturus est quod non licet, iam faciat adulterium, et non faciat homicidium, ut uiuente uxore sua alteram ducat, et non humanum sanguinem fundat.



CAP. 243.---De eodem. Hermes in libro Pastoris, mandato 4.


 Ego dixi pastori: Domine, si quis habuerit uxorem fidelem in Domino, et hanc inuenerit in adulterio, nunquid peccat uir, si conuiuit cum illa? Et dixit mihi: Quandiu nescit peccatum eius, sine crimine est uiuens cum illa; si autem scierit uir uxorem suam deliquisse, et non egerit penitentiam mulier, et permanet in fornicatione sua, et conuiuit cum illa uir, reus erit peccati eius, et particeps mechationis eius. Et dixi illi: Quid ergo, si permanet in uitio suo mulier? Et dixit: Dimittat illam uir, et uir per se maneat. Quod si mulier dimissa penitentiam egerit, et uoluerit ad uirum suum reuerti, non recipietur a uiro suo? Dixit: Imo si non receperit eam uir suus, peccat,  et magnum peccatum sibi admittit. Sed debet recipere peccatricem que penitentiam agit, sed non sepe. Seruis enim Dei penitentia una est. Propter penitentiam ergo non debet dimissa uxore sua aliam ducere. Hic actus similis est in muliere et uiro. Non solum mechatio est illi, qui carnem suam coinquinat, sed etiam qui simulacrum facit, mechatur. Quod si in his factis perseuerat, et penitentiam non agit, recede ab illa, et noli conuiuere cum illa. Sin autem, et tu particeps eris peccati illius. Propter hoc preceptum est uobis per uos manere, siue uiro siue mulieri, potest enim in eiusmodi penitentia esse.



CAP. 244.---Ut femine que captiuatis uiris suis et diu detentis, aliis nupserint, prioribus reddantur si redierint. Leo Nicete Aquileiensi episc., cap. 1 .


 Cum per bellicam cladem, et per grauissimos hostilitatis incursus, ita quedam dicatis esse diuisa coniugia, ut abductis in captiuitatem uiris femine eorum remanserint destitute, que uiros proprios interemptos putarent, aut nunquam dominatione crederent liberandos, et in aliorum coniugium sollicitudine cogente transierint: cumque statui rerum, auxiliante Domino, in meliora conuerso, nonnulli eorum qui putabantur perisse, remearint: merito caritas tua uidetur ambigere, quid de mulieribus que aliis sunt iuncte uiris, a nobis debeat ordinari. Sed quia nouimus scriptum quod a Domino iungitur uiro mulier  ; et iterum preceptum agnouimus ut que Dominus iunxit homo non separet , necesse est, ut legitimarum federa nuptiarum redintegranda credamus, et remotis his que hostilitas intulit, unicuique id quod legitime habuit, reformetur, omnique studio procurandum est, ut recipiat unusquisque quod proprium est.  Nec tamen culpabiles iudicentur, si in ius alienum transire potuerunt: et tamen plenum iustitie est, ut eisdem reuersis propria reformentur. Quod si in mancipiis uel in agris aut etiam in domibus ac possessionibus recte [rite, orig.] seruatur: quanto magis in coniugatorum redintegratione faciendum est ut quod clade bellica turbatum est, pacis remedio reformetur?  Et ideo, si uiri post longam  captiuitatem reuersi, ita in dilectione suarum coniugum perseuerant, ut eas cupiant in suum redire consortium, omittendum est, et inculpabile iudicandum quod necessitas intulit, et restituendum quod fides poscit.  Si autem alique mulieres ita posteriorum uirorum amore sunt capte, ut malint his coherere, quam ad legitimum redire consortium, merito notande sunt, ita ut Ecclesie communione priuentur.



CAP. 245.---Ut uir si uxore sua captiuata aliam duxerit, priori reddatur. Innocentius Probo .

 Cum in captiuitate Ursa mulier teneretur, aliud coniugium cum Restituta Fontanum inisse cognoscimus. Sed fauore  Domini reuersa Ursa, nos adiit et, nullo diffitente, uxorem se memorati esse perdocuit. Qua de re, domine fili merito illustris, statuimus, fide catholica suffragante, illud esse coniugium, quod erat primitus gratia diuina fundatum, conuentumque secunde mulieris priore superstite, nec diuortio eiecta, nullo pacto esse posse legitimum.



CAP. 246.---Unde donec certum est uirum in captiuitate uiuere, nunquam uxor alium ducat. Pandectarum lib. XXIu, tit. II.

Generaliter definiendum est, donec certum est maritum uiuere in captiuitate constitutum, nullam habere licentiam uxores eorum migrare ad aliud matrimonium.



CAP. 247.---Quod infidelitas fornicatio sit. Augustinus,  De adulterinis coniugiis, lib. I .

Si propter fornicationem carnis permittitur homo a coniuge separari, quanto magis in coniuge mentis fornicatio detestanda est, id est infidelitas. Item . Infidelis hominis fornicatio est maior in corde; nec uera eius pudicitia dici potest cum coniuge, quia omne quod non est ex fide, peccatum est .



CAP. 248.---Quod dimittenda sit uxor si cogit tirum a Deo fornicari. Augustinus, De sermone Domini in monte, lib. I .

 Idololatria, quam sequuntur infideles et quelibet noxia superstitio, fornicatio est. Dominus autem permisit causa fornicationis uxorem dimitti . Sed quia  permisit non iussit, dedit locum Apostolo monendi ut, qui uoluerit non dimittat uxorem infidelem, quo sic fortasse posset fidelis fieri .



CAP. 249.---Item. de eadem re .

Si infidelitas fornicatio est, et idololatria infidelitas, et auaritia idololatria: non est dubitandum et auaritiam fornicationem esse. Quis ergo iam quamlibet illicitam concupiscentiam potest recte a fornicationis genere separare, si auaritia fornicatio est?



CAP. 250.---Ut uxor dimittatur, ubi aut Christus aut uxor est dimittenda. Item.

 Ex quo intelligitur quod propter  illicitas concupiscentias, non tantum que in stupris cum alienis uiris aut feminis committuntur, sed omnino quaslibet que animam corpore male utentem a lege Dei aberrare faciunt, et perniciose turpiterque corrumpi, possit sine crimine et uir uxorem dimittere et uxor uirum ; quia exceptam facit Dominus causam fornicationis, quam fornicationem, sicut supra consideratum est, generalem et uniuersalem intelligere cogimur.  Cum autem ait, excepta fornicationis causa, non dixit cuius ipsorum, uiri an femine. Non enim tantum fornicantem uxorem dimittere conceditur, sed quisquis eam quoque uxorem dimittit, a qua ipse cogitur fornicari, causa fornicationis utique dimittit. uelut si aliquem cogat uxor  sacrificare idolis: qui talem dimittit, causa fornicationis dimittit, non tantum illius, sed et sue; illius quia fornicatur, sue ne fornicetur. Nihil autem iniquius quam fornicationis causa dimittere uxorem, si et ipse conuincitur fornicari. Occurrit enim illud: In quo enim alterum iudicas teipsum condemnas: eadem enim agis que iudicas . Quapropter quisquis fornicationis causa uult abiicere uxorem, prior debet esse a fornicatione purgatus. Quod similiter etiam de femina dixerim.



CAP. 251.---De eadem re. Augustinus, De fide et operibus .

 Uxor legitima societate  coniuncta sine ulla culpa relinquitur, si cum uiro Christiano permanere noluerit. Non attenditur eo modo eam rectissime dimitti, si uiro suo dicat: Non ero uxor tua nisi mihi de latrocinio diuitias congeras, aut nisi solita lenocinia quibus nostram domum transigebas, etiam Christianus exerceas, aut si quid aliud uel facinorosum, uel flagitiosum in uiro nouerat, quo delectata uel libidinem explebat, uel facilem uictum habebat, uel etiam incedebat ornatior: tunc enim ille cui hoc uxor dicit, si ueraciter egit penitentiam ab operibus mortuis quando accessit ad baptismum, habetque in fundamento fidem que per dilectionem operatur, procul  dubio plus tenebitur amore diuine gratie, quam carnis luxurie, et membrum quod eum scandalizat fortiter amputabit.



CAP. 252.---Item de eadem re. Rabanus super Matheum lib. II .

Exoritur questio, cum Dominus causa fornicationis permittat dimitti uxorem, quatenus hoc loco intelligenda sit fornicatio: utrum quousque intelligunt homines, id est, ut eam credamus fornicationem dictam que in stupris committitur, an quemadmodum Scripture solent fornicationem uocare, sicut supradictum est, omnem illicitam corruptionem, sicut idololatria uel auaritia, et ex eo iam omnis transgressio legis propter illicitam concupiscentiam.  Quis ergo iam quamlibet illicitam concupiscentiam potest recte a fornicationis genere separare, si auaritia fornicatio est?



CAP. 253.---Item de eadem re. Ambrosius [Augustinus] ad Hilarium .

 Si infidelis, dicit Apostolus, discedit, discedat: non est seruituti subiectus frater aut soror in huiusmodi ; id est, si infidelis noluerit esse cum coniuge fideli, hic agnoscat fidelis suam libertatem, ne ita se subiectum deputet seruituti, ut ipsam dimittat fidem, ne coniugem amittat infidelem. Hoc et de filiis atque parentibus, hoc et de fratribus ac sororibus intelligitur, propter Christum esse omnes dimittendos, cum ponitur ista conditio ut Christum dimittat, si  eum [illos, orig.] secum habere desiderat. Hoc ergo et de domo et de agris, hoc est [et, orig.] de his rebus que iure pecuniario possidentur.



CAP. 254.---Quod uxor propter sterilitatem non est dimittenda, et alia fecunda ducenda. Augustinus, De bono coniugali, cap. 7.

 Tantum ualet socialeuinculum, ut cum causa procreandi colligetur, nec ipsa causa procreandi soluatur. Posset enim homo dimittere sterilem uxorem, et ducere de qua filios habeat, et tamen non licet. Item . Manet uinculum nuptiarum, etiamsi proles cuius causa initum est, manifesta sterilitate non subsequatur, ita ut scientibus coniugibus non se filios habituros, separare se tamen uel ipsa causa filiorum  atque aliis copulare non liceat. Quod si fecerint, cum iis quibus se copulauerint adulterium committunt; ipsi autem coniugi manente plane  uxoris uoluntate adhibere aliam, unde communes filii nascantur, unius commistione ac semine, alterius autem iure ac potestate, apud antiquos Patres fas erat, utrum et nunc fas sit temere non dixerim.



CAP. 255.---Adulter est etiam is qui, uxore ob fornicationem dimissa, ea superstite alteri sese copulauerit. August., De adulterinis coniugiis, lib. I .

 Quemadmodum recte  dici non potest, si nescit homo, non peccat: sunt enim etiam peccata ignorantium, quamuis minora quam scientium: ita non recte dici potest, si causa fornicationis dimiserit uir uxorem et aliam duxerit, non mechatur. Est enim mechatio etiam eorum qui alias ducunt, relictis propter fornicationem prioribus; sed utique minor, quam eorum qui non propter fornicationem dimittunt, et alteras ducunt.



CAP. 256.---De eo qui adulterauit uxorem fratris sui. Capitularium lib. u, cap. 21.

Si quis homo habens mulierem legitimam, si frater eius adulterauerit cum ea, ille frater uel illa femina qui adulterium perpetrauerunt, interim quod uiuunt nunquam habeant coniugium.



CAP. 257.---Ut mulier a uiro propter fornicationem discedens, innupta permaneat, uel eidem reconcilietur. Ambrosius in I epist. ad Corinth. .


Hos alloquitur, qui matrimonio iuncti sunt, ore Dominico: Uxorem a uiro non discedere: quod si discesserit, manere innuptam. Hoc Apostoli consilium est ut si discesserit propter malam conuersationem uiri, iam innupta maneat. Aut uiro suo reconciliari. Quod si se continere, inquit, non potest, quia pugnare non uult contra carnem, uiro reconcilietur. Non enim permittitur mulieri ut nubat, si uirum suum causa fornicationis dimiserit aut apostatauerit, aut si [apostasie, orig.] impellente lasciuia usum querat uxoris inuertere; quia inferior non omnino hac lege utitur qua potior. Si tamen  apostatauerit, aut usum uxoris querat inuertere; nec alii potest nubere mulier, nec reuerti ad illum. Et uirum uxorem non dimittere. Subauditur autem excepta fornicationis causa.



CAP. 258.---Ut quantumuis adolescentes, uiuentibus uxoribus suis, alias non ducant. Arelatense concil. I, cap. 10.

De his qui coniuges suas in adulterio deprehendunt, et iidem sunt adolescentes fideles, et prohibentur nubere, placuit ut quantum potest, consilium eis detur, ne uiuentibus suis uxoribus licet adulteris, alias accipiant.



CAP. 259.---Quod lex Dei non compellat hominem malum facere, quamuis per eam aliquando malum fiat. Augustinus, De adulterinis coniugiis, lib. II .

 Non dubitas esse adulterium, si quisquam ducat uiuentis uxorem, a uiro suo per libellum repudii sine ulla mulieris fornicatione dimissam. Quid ergo, cum uiderit se nec ad baptismum admitti, si catechumenus est, nec utiliter agere penitentiam, si baptizatus hoc fecerit, non corrigendo, et linquendo quod fecit; si eum uoluerit et potuerit occidere, cuius duxit uxorem, ut hoc scelus uel baptismate diluatur, uel penitendo soluatur, atque ita etiam illud adulterium non permaneat, euacuata muliere a lege uiri post mortem uiri, sed de transacto quod actum est penitentiam satisfiat, uel regeneratione deleatur? Nunquid propterea est accusanda lex Christi, tanquam compulerit fieri homicidium, cum sine crimine  fornicationis repudiatam ducere, dicit esse adulterium?



CAP. 260.---De causa Lotharii regis et uxoris sue. Hincmarus Remensis archiepiscopus, cap. 13 .

Si forte, ut fertur, rex de quo agitur, post legaliter initum coniugium cum alia aliqua carnis commistione negotium concumbendi exercuit, negari non potest adulterium perpetrasse, etiamsi femina quam duxit uxorem, de his de quibus accusatur, rea fuerit fortassis inuenta, quoniam post legaliter initum coniugium, ante legalem definitionem presumpsit illicita.



CAP. 261.---Ut nullus eam cum qua adulterauit, nisi peracta penitentia, ducat uxorem, cap. 20 .

 Scripturarum testimoniis atque sanctorum dictis manifestatur, quod concubinam cum qua adulterasse dicitur rex, si uoluerit, in coniugium sibi sociare preualeat: uidelicet si aut uxor legaliter accepta, et innoxia erga illum inuenta, mortua fuerit corpore, uel si inuenta fuerit anima adeo mortua, ut ipsius cum ea copula incestus, et nullo coniugii nomine deputandus legaliter comprobetur. Item. Est aliud obseruandum, ne ante legitimam penitentiam secundum leges Ecclesie susceptam atque peractam, et reconciliationem adeptam [coniugio, orig.], multo minus eidem, de qua agitur, concubine se copulet. Quoniam nec Dauid sine penitentia Bethsabee cum qua adulterauerat, coniugem habuit .



CAP. 262.---Ut par pudicitie forma sit inter uirum et uxorem. De adulterinis coniugiis. Aug., lib. II .


Illi quibus displicet, ut inter uirum et uxorem par pudicitie forma seruetur, et potius eligunt maximeque in hac causa, mundi legibus subditi esse, quam Christi; quoniam iura forensia non iisdem, quibus feminas pudicitie nexibus, uiros uidetur astringere [obstr., orig.]; legant quid imperator Antoninus, non utique Christianus, de hac re constituerit: Ubi maritus uxorem de adulterii crimine accusare non sinitur, cui moribus suis non prebuit castitatis exemplum, ita ut ambo damnentur, si ambos pariter impudicos conflictus ipse conuicerit. Nam supradicti imperatoris hec uerba sunt, que apud Gregorianum leguntur: Sane, inquit, littere mee nulla  parte cause preiudicabunt. Neque enim si penes te culpa fuit, ut matrimonium solueretur, et secundum legem Iuliam Eupasia uxor tua nuberet, propter rescriptum meum adulterii damnata erit, nisi constet esse commissum. Habebunt autem ante oculos inquirere, an cum tu pudice uiueres, illi quoque bonos mores colendi auctor fuisti. Periniquum enim uidetur mihi esse ut pudicitiam uir ab uxore exigat, quam ipse non exhibet.



CAP. 263.---Quod uir exemplum castitatis debeat esse uxori. Augustinus, lib. De decem chordis. .

 Non mechaberis: id est, non ibis ad aliam aliquam preter uxorem  tuam. Tu autem exigis hoc ab uxore, et non uis reddere hoc uxori? Et cum debeas in uirtute precedere uxorem  tu sub uno impetu libidinis cadis, et uis uxorem tuam uictricem esse, et tu uictus iaces? Et cum tu caput sis uxoris, precedit te ad Deum, cuius caput es . uis tuam domum capite deorsum pendere? Caput est enim mulieris uir . Ubi autem melius uiuit mulier quam uir, capite deorsum domus pendet. Si caput est uir, melius debet uiuere uir et precedere in omnibus bonis factis uxorem suam.



CAP. 264.---De penitentia uiri, cuius conscientia uxor mechatur. Concilium Eliberitanum, cap. 70.

Si, conscio marito, uxor fuerit mechata, placuit  nec in fine dandam ei communionem. Si uero eam reliquerit, post annos 10 accipiat communionem, si eam, cum scierit adulteram, aliquo tempore in domo sua retinuerit.



CAP. 265.---Ne propter filiorum desiderium alteri fecunda uxor tradatur. Augustinus contra Iulianum ad Claudium, lib. u, cap. 9 .

Sicut fecisse Cato perhibetur, ab eo uiro qui plures non uult suscipere filios, alteri fecunda [fetanda] uxor non tradatur.



CAP. 266.---De abiicienda adultera. Codicum lib. IX, cap. 9, tit. II .

Crimen lenocinii contrahunt, qui deprehensam in  adulterio uxorem ad matrimonium detinuerint, non qui suspectam adulteram habuerint.



CAP. 267.---De excusatione Sare. Haimo, super Genesim.

 Excusari potest Sara in hoc quod in domum Pharaonis translata est inuita uel coacta , non solum in hoc quia non coinquinatur corpus, nisi ex consensu mentis, sed etiam in hoc quod, conueniente et permittente uiro, factum est hoc.



CAP. 268.---Nec plures nuptias laudari, nec quantaslibet damnari. Augustinus, De bono uiduitatis .

 De tertiis et de quartis, et de ultra pluribus nuptiis, solent homines mouere questionem. Unde ut breuiter respondeam,  nec ullas nuptias audeo damnare, nec eis uerecundiam numerositatis auferre. Item, ibidem sub finem cap. Nec contra humane uerecundie sensum audeo dicere ut, quoties uoluerit, uiris mortuis, nubat femina; nec ex meo corde preter Scripture sancte auctoritatem, quotaslibet [quantaslibet, orig.] nuptias audeo condemnare.



CAP. 269.---Quod secunde nuptie licite sint. Augustinus contra aduersarium legis et prophetarum, lib. II .

 Iste Abrahe etiam usque ad decrepitam senectutem fornicationis obiicit crimen, profecto quia et post mortem Sare alteram duxit . Ubi etsi nullum intelligeretur rei abdite sacramentum: propter  hoc solum id facere debuit Abraham, ne putarent heretici aduersus Apostolum (quibus etiam Tertullianus  post uxoris mortem, crimen esse ducere uxorem . Item . Deus qui masculum et feminam propagandi generis causa nuptiali castitate coniunxit, et secundas nuptias que in Nouo quoque [unoquoque] Testamento permittuntur, licitas esse monstrauit.



CAP. 270.---Quod sicut nec secunde, ita nec plures damnentur nuptie. Hieronymus ad Pammachium .

 Aperiant, queso, aures obtrectatores mei, et uideant me secundas et tertias nuptias in Domino consensisse. Qui secundas et tertias non damnaui, primum potui damnare matrimonium?  Item, ibidem, aliquando post. Non damnaui digamos, imo nec trigamos, et si dici potest octogamos. Item, non ita procul a fine. Ego nunc libera uoce proclamo non damnari in Ecclesia digamiam, imo nec trigamiam, et ita licere quinto, et sexto, et ultra, quomodo et secundo marito nubere.



CAP. 271.---Ut matres que tutelam filiorum suscipere uolunt, ad alias nuptias non transeant, libro u, cap. 33.

Matres que amissis uiris tutelam administrandorum negotiorum in liberos postulant, priusquam confirmatio officii talis in eos iure eueniat, fateantur actis sacramento prestito ad alias se nuptias non uenire. Sanc in optione huiusmodi nulla cogatur sed libera in conditiones quas prestitimus, uoluntate  descendat. Nam, si malunt alia optare matrimonia, tutelas filiorum administrare non debent.



CAP. 272.---De pena nubentis uidue intra annum luctus. Nouellarum constitutionum trigesima septima, cap. 11.

Similiter, si mulier post mortem mariti, nondum annali spatio completo, ad secundas properauerit nuptias, omni quidem modo inter infames erit; sed si quidem liberos non habeat ex priore matrimonio, infamiam quidem soluere poterit, si preces imperatori porrexerit, et diuino principis nutu priori opinione restituta fuerit. Res autem a priore marito sibi relictas nullo modo lucrabitur.



CAP. 273.---Ut mulier si ad secundas nuptias migrauerit, prioris mariti priuilegio non utatur,  cap. 23.

Mulier que ad secundas migrauit nuptias, priuilegiis uel dignitatibus prioris mariti non utitur. Si autem hac obseruatione contenta secundas contraxerit nuptias, non solum res ipsius, id est matris, liberis eius hypothece titulo supponatur, sed etiam res uitrici, ex presentis constitutionis auctoritate.



CAP. 274.---De eodem. Constitutio octogesima quarta, cap. 1.

Si mater marito defuncto filiorum suorum tutelam gubernare maluerit, renuntiet secundis nuptiis, in iudicio, siue in iusiurando, res autem suas filio suo impuberi obliget, atque ita ei tutela committatur.



CAP. 275.---Quid sit fornicatio. Augustinus super Epistolam ad Galatas .


Fornicatio est amor legitimo connubio solutus et uagus, explende libidinis consectando licentiam.



CAP. 276.---Quantum peccatum sint cubilia et impudicitie. Augustinus ad Aurelium episcopum .

Ait uas electionis: Non in comessationibus et ebrietatibus, non in cubilibus et impudicitiis, non in contentione et dolo ; horum trium cubilia et impudicitie ita malum crimen putantur, ut nemo dignus non modo ecclesiastico ministerio, sed ipsa etiam sacramentorum communione uideatur, qui se isto peccato maculauerit; et recte omnino.



CAP. 277.---Quod non omne matrimonium sit coniugium. Hieronymus, libro III super Epistolam ad Ephesios .


 Sicut non omnis congregatio hereticorum Christi Ecclesia dici potest, nec caput eorum Christus est; sic non omne matrimonium quo non uxor uiro secundum Christi precepta coniungitur, rite coniugium appellari potest, sed magis adulterium.



CAP. 278.---Quod omnis immunda pollutio fornicatio dicitur. Isidorus, Sententiarum lib. II, cap. 39.

Omnis immunda pollutio fornicatio dicitur, quamuis quisque diuersa turpitudinis uoluptate prostituatur. Ex delectatione enim fornicandi uaria gignuntur flagitia, quibus Dei regnum clauditur, et homo ab eo [a Deo, orig.] separatur.



CAP. 279.---Quod nomine mechie omnis illicitus concubitus in lege intelligatur. Augustinus, lib. Questionum in Exodum .


Omnis mechia etiam fornicatio in Scriptura dicitur: sed utrum etiam omnis fornicatio mechia dici possit, in eisdem Scripturis non mihi interim occurrit locutionis exemplum. Sed si omnis fornicatio etiam mechia dici non potest: ubi sit in Decalogo prohibita illa fornicatio quam faciunt uiri qui uxores non habent cum feminis que uiros [maritos, orig.] non habent, utrum inueniri possit, ignoro. Sed si furti nomine bene intelligitur omnis illicita usurpatio rei aliene ,  profecto nomine mechie omnis illicitus concubitus, atque illorum membrorum non legitimus usus prohibitus debet intelligi.



CAP. 280.---Penitentiam coniugatis non nisi ex consensu dandam. Concilium Arelatense II, cap. 22.

Penitentiam coniugatis non nisi ex consensu dandam.



CAP. 281.---De Penitentia uxoratorum si semel lapsi fuerint. Eliberitanum concilium, cap. 69.

 Si quis habens uxorem semel fuerit lapsus, placuit eum quinquennio agere debere penitentiam. Item, ibidem. Hoc et circa feminas obseruandum est.



CAP. 282.---De penitentia eius qui habens uxorem, cum Iudea uel gentili lapsus fuerit, cap. 78.

Si quis fidelis habens uxorem cum Iudea uel  gentili fuerit mechatus, a communione arceatur. Quod si alius eum detexerit, post quinquennium acta penitentia legitima poterit Dominice communioni sociari.



CAP. 283.---Quid agendum sit de uxoribus clericorum, si peccauerint. Ex Toletano concilio I, cap. 7.

 Placuit ut si quecunque clericorum uxores peccauerint , accipiant mariti earum hanc potestatem, preter necem, custodiendi ac ligandi in domo sua, ad ieiunia salutifera, non mortifera eas cogentes: ita ut inuicem sibi clerici pauperes auxilium ferant, si seruitia non habeant. Cum uxoribus autem ipsis qui peccauerint, nec cibos sumant, nisi forte ad timorem Dei, acta penitentia,  reuertantur.



CAP. 284.---De penitentia laicorum, si adulterium fecerint. Canones Martini ad laicos, cap. 8 .

Si cuius uxor adulterium fecerit, aut uir in alienam uxorem irruerit, uII annos penitentiam agat. Et Ancyranum concilium, cap. 19: Si cuius uxor adulterata fuerit, uel ipse adulterium fecerit, uII annorum penitentia oportet eum perfectionem consequi, secundum pristinos gradus.



CAP. 285.---De penitentia clericorum si adulterio sese commacularunt. Synodus Aurelianensis III, tempore Childeberti regis, cap. 7.

 Si quis clericus adulterasse aut confessus aut conuictus fuerit, depositus  ab officio suo communione concessa, in monasterio toto uite sue tempore trudatur.



CAP. 286.---Si clerici inconsulto episcopo uxores duxerint. Toletanum concilium Iu, cap. 43.

Clerici qui sine consultu episcopi sui uxores duxerint, aut uiduam, aut repudiatam, uel meretricem in coniugium acceperint, separari eos a proprio episcopo oportebit.



CAP. 287.---Ut bigamus ad sacros ordines non accedat. Canon. apost., cap. 22.

 Si quis post baptisma secundis nuptiis fuerit copulatus, aut concubinam habuerit, non episcopus, non presbyter potest esse aut diaconus, non prorsus ex eorum numero qui ministerio sacro deseruiunt.



CAP. 288.---De eodem Gregorius Ioanni episcopo Squilatino .


 Precipimus ne unquam illicitas ordinationes facias: ne bigamum, aut qui uirginem non est sortitus uxorem, aut ignorantem litteras, aut in qualibet parte corporis uitiatum, penitentem, aut cuilibet conditioni obnoxium, ad sacros ordines permittas accedere; sed si quos huiusmodi homines repereris, non audeas promouere.



CAP. 289.---Item de eodem. Gregorius Etherio episcopo .

De quodam bigamo requisisti an ad sacrum ordinem potuisset accedere; et iuxta canonicam regulam uetuimus.



CAP. 290.---De eadem re. Ambrosius in Epistola ad uercellensem ecclesiam .


 Qui sine crimine est, unius uxoris uir, tenetur ad legem sacerdotii suscipiendi. Qui autem iterauerit coniugium, culpam quidem non habet coinquinati, sed prerogatiua exuitur sacerdotis. Item, post uersum. Cognoscamus non solum de episcopo et presbytero Apostolum statuisse, sed etiam Patres in concilii Niceni tractatu addidisse, clericum quemquam non debere esse qui secunda coniugia sortitus sit.



CAP. 291.---Quod bigamus ante baptismum ad sacros ordines non accedat. Ambrosius, De officiis, lib. primo, .

 Una tantum, nec repetita  nobis permittitur copula. Et in ipso coniugio lex est, non reiterare coniugium, nec secunde coniugis sortiri coniunctionem. Quod plerisque mirum uidetur, cur etiam ante baptismum iterati coniugii ad electionem muneris et ordinationis prerogatiuam, impedimenta generentur; cum etiam delicta obesse non soleant, si lauacri remissa fuerint sacramento. Sed intelligere debemus quia, si baptismo culpa dimitti potest, lex aboleri non potest. In coniugio non culpa, sed lex est. Quod culpe est igitur, in baptismo relaxatur; quod legis est, in coniugio non soluitur. Quomodo autem potest hortator esse uiduitatis, qui ipsa coniugia frequentauerit?



CAP. 292.---Simplex expositio, et mystica, quid sit »unius uxoris uirum«. Pastoralis Ambrosii .


Unius uxoris uirum . Si ad superficiem tantum littere respiciamus, prohibet bigamum episcopum ordinari. Si uero ad altiorem sensum conscendimus, inhibet episcopum duas usurpare Ecclesias. Et si adhuc introrsus profundiora perscruteris, monet ne per catholicum dogma sensum inueniatur episcopus habere hereticum, sed Christianam tantum catholicam et orthodoxam sibi associet fidem, et [ut, orig.] unius uxoris tantummodo et catholice Ecclesie uir episcopis uocetur.



CAP. 293.---Ut bigami uel uiduarum mariti in sacerdotio non maneant. Leo episcopis uniuersis per Africam, cap. 1 .

 Eos qui uel secundas nuptias inierunt, uel uiduarum se coniugio sociarunt, in sacerdotio manere non patimur. Et multo magis illum, si fuerit in uestro iudicio confutatus,  duarum simul est maritus uxorum, uel illum qui prima uxore dimissa alteram duxisse perhibetur, priuandum honore decernimus.



CAP. 294.---Episcopum unius uxoris uirum esse oportere, non propter sanctitatem sacramenti. Augustinus, De bono coniugali .

Sacramentum nuptiarum temporis nostri, sic ad unum uirum et unam uxorem redactum est, ut Ecclesie dispensatorem non liceat ordinari, nisi unius uxoris uirum .  Quod acutius intellexerunt qui nec eum qui catechumenus  uel paganus alteram habuerit, ordinandum esse censuerunt. De sacramento enim agitur, non de peccato: nam in baptismo omnia peccata dimittuntur. Sed qui dixit: Si acceperis uxorem non peccasti, et si nupserit uirgo non peccat , et quod uult faciat, non peccat si nubat : satis declarauit nuptias nullum esse peccatum. Propter sacramenti autem sanctitatem, sicut femina etiam si catechumena fuerit uitiata, non potest post baptismum inter Dei uirgines consecrari, ita non absurdum uisum est, eum qui excessit uxorum numerum singularem, non peccatum aliquod commisisse, sed normam quamdam sacramenti amisisse, non ad uite bone meritum, sed ad ordinationis ecclesiastice signaculum necessarium.



CAP. 295.---Que sint que impediant ne quis ad clerum promoueatur. Augustinus, De ecclesiasticis regulis, cap. 72.


 Maritum duarum post baptismum matronarum, clericum non ordinandum; nec eum qui unam quidem sed concubinam, non matronam habuit; nec illum qui repudiatam, nec meretricem, nec uiduam sumpsit, aut eum qui semetipsum, quolibet corporis sui membro indignatione aliqua iusto iniustoque timore superatus truncauerit: neque illum qui aliquando usuras accepisse conuincitur, aut in scena lusisse probatur; neque eum qui publica penitentia crimina mortalia deflet; neque illum qui aliquando in furiam uersus insaniit, uel afflictione diaboli est tentatus; neque eum qui  per ambitionem ad imitationem Simonis Magi pecuniam offert expetendo honorem .



CAP. 296.---De eodem. Hieronymus ad Oceanum .

Si clericus monogamus fuerit, et uxor sua digama, noli eum officio applicare: digamam enim duxit uxorem.



CAP. 297.---Quid sit uidua, quid eiecta, quid meretrix. Hieronymus ad Fabiolam de ueste sacerdotali .

 uidua est, cuius maritus est mortuus. Eiecta, que a marito uiuente proiicitur. Meretrix, que multorum libidini patet.



CAP. 298.---Quod digamus in clerum non eligatur. Hieronymus contra Iouinianum, libro primo .


Quam sancta sit digamia hinc ostenditur quod digamus in clerum eligi non potest.



CAP. 299.---De eodem. Hieronymus ad Geruntiam de monogamia .

Nos putamus tantum sacerdotum hoc esse priuilegium, ut non admittatur ad altare, nisi qui unam tantum uxorem habuerit. Non solum enim ab officio sacerdotii digamus excluditur, sed ab eleemosyna Ecclesie, dum indigna sit stipe que ad secunda coniugia deuoluta est: quanquam in lege sacerdotali teneatur et laicus, qui talem se prebere debet ut possit eligi in sacerdotium: non enim eligitur  si digamus fuerit. Porro ex laicis sacerdotes eliguntur.



CAP. 300.---Quod sacerdos uel monogamus, uel uirgo eligatur. Isidorus lib. II De officiis ecclesiasticis, cap. 5.

Sacerdotem querit Ecclesia aut de monogamia ordinatum, aut de uirginitate sanctum.



CAP. 301.---De pena episcopi qui bigamum ad sacres ordines promouerit. Aurelianum concilium tertium, tempore Childeberti regis, cap. 10.

Si quis episcoporum sciens aut bigamum, aut internupte maritum ad officium leuitice dignitatis siue presbyterii, contra ius canonicum promoueri presumpserit, sciat se unius anni spatio ab omni sacerdotii dignitate suspensum. Qui si forte sententie  subiacere noluerit, a communione eius usque in aliam synodum se fraternitas uniuersa suspendat. Illi uero qui illicite promoti sunt, degradentur.



CAP. 302.---Quod non potest promoueri qui uiduam duxerit. Innocentius Felici episcopo Nucerino .

De digamis nec consuli debuit, quod manifesta lectio sit Apostoli: Unius uxoris uirum , ad sacerdotium uel ad clericatum admitti debere, et hanc ipsam tamen si uirginem accepit. Nam ea que habuerit ante uirum, licet defunctus sit, tamen si clerico fuerit copulata, postea clericus esse non poterit qui eam acceperit. Quia in lege cautum est, non abiectam habere posse coniugem sacerdotem .



CAP. 303.---Ut non promoueatur qui ante baptismum unam habuit, et postea aliam uxorem duxerit. Innocentius Rufo et Eusebio ceterisque episcopis Macedoniensibus .


Eos qui uiduas accepisse suggeruntur, non solum clericos effectos agnoui, uerum etiam usque ad infulas sacerdotii summi peruenisse, quod contra legis precepta esse nullus ignorat. Nam cum Moyses legislator clamitet , Sacerdos uirginem uxorem accipiat: et ne in hoc precepto aliquid putaretur ambiguum, addidit, non uiduam, neque eiectam, contra quod preceptum diuina auctoritate subnixum nulla defensio mandati alterius submouetur [opponitur orig.], nisi consuetudo uestra, que, ut ipsi fatemini, ex ignorantia , non ex apostolica traditione et ratione, integra est. Nos autem omnesque per Orientem Occidentemque Ecclesias nouerit uestra dilectio, hec penitus non admittere, nec ad ultimum ecclesiastici ordinis locum tales assumere, et si reperti fuerint, submouere.  Deinde ponitur, non dici oportere eum digamum qui catechumenus habuerit atque amiserit uxorem, si post baptismum fuerit aliam sortitus, eamque primam uideri que nouo homini copulata sit. Quia illud coniugium per baptismi sacramentum cum ceteris criminibus sit ablutum. Quod cum de una utique dicitur, certe si tres habuerit in ueteri positus homine, uxor erit eius, que post baptismum quarta est, sic interpretantibus prima uirginisque hec  nomen [uirginis eque nomen] accipiet, que quarto ducta est loco. Quis oro istud non uideat contra Apostoli esse preceptum, qui ait unius uxoris uirum oportet fieri sacerdotem?  Sed obiicitur, quod in baptismo quidquid in homine gestum, totum sit lotum. Dicite mihi , crimina tantum dimittuntur in baptismo, an illa que secundum Dei precepta, ac Dei instituta complentur? Uxorem ducere crimen est, aut non est crimen? Si crimen est, ergo  ipse Auctor est in culpa, qui ut crimina committerentur in paradiso, cum ipse eos iungeret, benedixit . Si uero non est crimen, quia quod Deus instituit nefas sit crimen appellari , quomodo creditur inter crimina esse dimissum! quod Deo auctore legitur consummatum? Quid de talium filiis percensetur?  Nunquid non erunt admittendi in hereditatis consortio, quia ex ea suscepti sunt que ante baptismum fuit uxor? Eruntque appellandi naturales, uel quia non legitimum est matrimonium  nisi illud quod post baptismum assumitur? Ipse Dominus cum interrogaretur a Iudeis, si liceret dimittere uxorem, atque exponeret fieri non debere, addidit, quod Deus coniunxit, homo non separet . Ac ne de his locutus esse credatur qui post baptismum uxores sortiuntur, meminerint hoc et a Iudeis interrogatum, et Iudeis esse  responsum. Quero, et sollicitus quero, si una eademque sit uxor, qui ante catechumenus, postea fidelis sit, filiosque ex ea cum esset catechumenus susceperit, et postea alios cum fidelis: utrum sint fratres appellandi, an non habeant postea defuncto patre hereditatis consortium, quibus filiorum nomen regeneratio spiritualis dicitur abstulisse. Quod cum ita iudicare atque sentire absurdum est, que ratio est hoc malum defendi, et uacua magis opinione iactari, quam aliqua auctoritate roborari, cum non posset inter peccata deputari, quod lex precepit, et Deus coniunxit, et lex iungit? Item . Nuptiarum copula quia Dei mandato perficitur, non potest dici peccatum: et peccatum non est, quod inter peccata deputari omnino non debet,  critque integrum estimare, aboleri non posse prioris nomen uxoris, cum non dimissum sit pro peccato, quia ex Dei sit uoluntate completum.



CAP. 304.---Quod lenocinium facit, qui questuaria mancipia habuerit. Quartus liber Pandectarum, titulo 2.

Lenocinium facit qui questuaria mancipia habuerit. Sed et qui in liberis hunc questum exercet, in eadem causa est, siue autem hoc principaliter negotium gerat, siue alterius negotiationis accessione utatur: ut puta si caupo fuit uel stabularius, mancipia talia habuit ministrantia, et occasione ministerii questum facientia; siue balneator fuerit uel  in balneis ad custodienda uestimenta conducta habent mancipia.



CAP. 305.---Ut lenones in ciuitatibus non sint. Nouellarum constitutio 31, cap. 1.


Hec constitutio iubet neminem lenonem esse, neque in urbe imperiali, neque in prouinciis: et hoc prohibere debent pretores et presides. Ultimo tamen supplicio subiiciuntur qui contra constitutionis normam lenones esse ausi sunt. Omnia autem instrumenta et fideiussiones apud lenones interpositas, uel a lenonibus factas, contra bonos mores, infirmas atque inualidas esse constitutio iubet.



CAP. 306.---Ut que suum uel alienum corpus uendiderit, nec in fine communicet. Eliberitanum concilium, cap. 12.

Mater aut parens, uel quelibet fidelis, si lenocinium exercuerit, eo quod alienum corpus uendiderit  uel [potius orig.] suum, placuit nec in fine communicandam.



CAP. 307.---Quod turpitudo dantis est, non accipientis, in hoc quod meretrici datur. Pandectarum lib. XII, titul. 4.

Quod meretrici datur repeti non potest, ut Labeo et Marcellus scribunt, sed noua ratione, id est non quia utriusque turpitudo uersatur, sed solius dantis: illius est enim turpiter facere quod sit meretrix, non turpiter accipere cum sit meretrix.



CAP. 308.---Quod adherens meretrici unum corpus efficitur. Ambrosius in epistola prima ad Corinthios 

Qui adheret meretrici unum corpus efficitur. Hoc dicit, quia qui contaminationi se admiscet, unum fit  cum eo cui se admiscet. Fornicatio enim ambos unum facit, ut quomodo in natura, sic et in macula unum sint.



CAP. 309---De correptione cuiusdam episcopi prostitutis consentientis. Honorius Petro episcopo Syracusano.

Quorumdam relatione didicimus quod in causis criminalibus tua fraternitas miscetur, et quod sacris canonibus interdictum, non tantum lectionibus, quantum etiam ipsis quotidianis usibus scire procul dubio coaretatur. Nam et hoc pari modo ab ea incautius gestum fuisse audiuimus, quia cum CCC et amplius prostitutis hora iam pene prandii elapsa ad eminentissimum filium nostrum prefectum in balneo neo constitutum sit profecta, et concateruata pestiferis  prefatarum male uiuentium uocibus imminebat, ut his qui super eas curator pridem fuerat constitutus, ab eis modis omnibus tolleretur, et alter in eius loco nichilominus subrogaretur. Et si ita est, deflere potius libuit quam ista corrigere. Sed ne tale tantumque flagitium diu uideretur permanere inultum, quia et actum est, sacerdotali contrarium, simul et uite habitui inimicum, quid de hoc fieri debeat ueritate patefacta, filio nostro Cyriaco diacono iniunximus, quatenus ea que illicita et contra pudoris reuerentiam perpetrantur, ense canonico iuxta ecclesiasticam disciplinam radicitus amputentur.



CAP. 310.---Quod maior sit fornicatio post Euangelium quam sub lege. Hieronymus super Iesu Naue, homilia 5 .


Multo maioris opprobrii est qui post Euangelium quam qui sub lege positus fornicatur: quia iste tollens membra Christi facit membra meretricis. Denique iam nemo reum stupri te arguit, sed sacrilegii scelere condemnat.



CAP. 311.---De prohibitione meretricum. Augustinus lib. Questionum Deuteronomii, cap. 37 .

 Meretrices esse, et ad meretrices accedere prohibet Dominus, quarum publice uenalis est turpitudo. In Decalogo autem mechie nomine non uidetur hoc aperte prohibuisse, quoniam mechia non nisi adulterium intelligi  solet.



CAP. 312.---De pena eius que defuncto marito clanculo concepit. Nouellarum constitutionum 38, cap. 2.

Si mulier defuncto marito, antequam annus logitimus transeat ad secundas quidem nuptias non migrauerit, more autem meretricum ab aliquo stuprata conceperit et pepererit, ut sit clarum id quod natum est defuncti mariti non esse, easdem penas patiatur quas ex superiori constitutione patitur ea que ante tempus legitimum nuptias secundas contraxit.



CAP. 313.---Quod adherens meretrici unum corpus cum illa efficitur. Sermo Augustini de tribus caritatibus, qui sic incipit, De caritate nobis .

 Nescitis quoniam qui adheret meretrici unum corpus est?  Et testimonium de Scriptura dedit, quod scriptum est, Erunt duo in carne una . Dictum est enim hoc diuinitus, sed de uiro et uxore, ubi licet, ubi concessum est, ubi honestum est, non ubi turpe, non ubi illicitum, non ubi omni ratione est damnabile. Sicut autem una fit caro in permistione licita uiri et uxoris, sic una fit caro in permistione illicita meretricis et amatoris. Item . Qui non habent uxores, sunt quasi meretricum licentius amatores. Ideo dixi, quasi, quia et ipsi damnantur, si iam sunt fideles.



CAP. 314.---De mulieribus que fornicate partus suos necant. Cap. 21.

De mulieribus que fornicantur, et partus suos  necant, sed et de his que agunt secum ut utero conceptos excutiant, antiqua quidem definitio usque ad exitum uite eas ab Ecclesia remouet. Humanius autem nunc definimus ut eis decem annorum tempus penitentia tribuatur.



CAP. 315.---Ne presbyter secundis nuptiis intersit. Ex concilio Neocesariensi quod prius fuit Niceno, cap. 7.

 Presbyterum connubio secundarum nuptiarum interesse non debere maxime cum precipiatur secundis nuptiis penitentiam tribuere, quis erit presbyter qui propter conuiuium illis consentiat nuptiis?



CAP. 316.---De his qui de uirginitate superbiunt. Ex concilio Gangrensi, cap. 10.

 Si quis  propter Deum uirginitatem professus in coniugio positos per arrogantiam uituperauerit, anathema sit.



CAP. 317.---Ne mulier spretis nuptiis a uiro discedat. Ibidem cap. 14.

 Si qua mulier derelicto uiro discedere uoluerit, soluto uinculo coniugii nuptias contemnendo, anathema sit.



CAP. 318.---Deo eodem, cap. 15.

 Si quis dereliquerit proprios filios, et non eos aluerit, et, quod pietatis est, necessaria non prebuerit, sed sub occasione continentie negligendos putauerit, anathema sit.



CAP. 319.---Ne filii occasione religionis parentes suos despiciant. Ibidem, cap. 16.

  Si qui filii parentes, maxime fideles deseruerint occasione Dei cultus, hoc iustum esse iudicantes, et non potius debitum honorem parentibus reddiderint, ut ipsum in eis uenerentur, quod fideles sint, anathema sit.



CAP. 320.---Caput mulieris tonderi non debere. Cap. 17.

 Quecunque mulier religioni iudicans conuenire, comam sibi amputauerit , quam Deus ad uelamen eius et ad memoriam subiectionis illi dedit, tanquam resoluens ius subiectionis, anathema sit.



CAP. 321.---Ne quis de habitu religionis superbiat, uel noua precepta in Ecclesiam inducat. De eodem  concilio.

Hec autem scripsimus , non abscindentes eos qui in Ecclesia Dei secundum Scripturas sanctum propositum continentie eligunt: sed eos qui suscipiunt habitum eius, et in superbiam efferuntur aduersus eos qui simplicius uiuunt. Sed et hos condemnamus qui se extollunt aduersum Scripturas, et ecclesiasticos canones, et noua introducunt precepta. Nos autem et uirginitatem cum humilitate admiramur, et continentiam cum castitate et religione Deo acceptissimam dicimus, et renuntiationem secularium negotiorum atque actuum cum humilitate approbando laudamus, et nuptiarum uinculum quod secundum castitatem secum perdurat  honoramus, et diuites cum iustitia et operibus bonis non abiicimus, et parcimoniam cum ueste humili non reprobamus, sicut et iam ornatum preter corporis diligentiam infucatum laudamus. Dissolutos autem in uestibus et fractos incessu non recipimus, et domos Dei honoramus et conuentus qui in his fiunt, tanquam sanctos et utiles recipimus; pietatem in priuatis domibus non concludentes, et omnem locum in nomine Dei edificatum honoramus, et congregationem in ecclesia factam ad utilitatem communem recipimus, et bona opera que supra uires inter fratres pauperes exercentur secundum ecclesiasticas traditiones beatificamus, et omnia que conueniunt traditionibus apostolicis et sacrarum  Scripturarum preceptis in ecclesia fieri exoptamus.



CAP. 322.---De his qui sibi rapiunt uxores. Ex conc. Chalcedonensi, cap. 17 .

 Eos qui sibi rapiunt uxores, uel eos qui eis auxilium prestiterint, statuit sancta synodus, siquidem clerici fuerint, cadere de proprio gradu; si uero laici fuerint, anathema esse.



CAP. 323.---Ut laicus presentibus clericis non doceat. Ex concilio Carthaginensi Iu, cui interfuit Augustinus, cap. 98.

Laicus presentibus clericis, nisi ipsis rogantibus [iubentibus, orig.] docere non audeat.



CAP. 324.---Ne mulier doceat. Ibidem, cap. 99.

 Mulier, quamuis docta et sancta, uiros in conuentu docere non audeat.



CAP. 325.---Ne mulier baptizet, cap. 100.


Mulier baptizare non presumat.



CAP. 326.---De uiduis adolescentulis et infirmis, cap. 101.

Ut uidue adolescentes, que corpore debiles sunt, sumptu Ecclesie cuius uidue sunt sustententur.



CAP. 327.---De uiduis que Ecclesie stipendiis sustentantur, cap. 103.

 uidue que stipendio Ecclesie sustentantur, tam assidue in Dei opere esse debent ut et meritis et orationibus suis Ecclesiam adiuuent.



CAP. 328. De his qui uxores suas sine causa relinquunt, cap. 25 .

 Hi uero seculares qui  coniugale consortium nulla culpa grauiore dimittunt uel dimiserunt, et nullas causas dissidii probabiliter proponentes, propterea sua matrimonia dimittunt, ut aut illicita aut aliena presumant, si, antequam apud episcopos comprouinciales dissidii causas dixerint, et prius uxores quam iudicio damnentur abiecerint, a communione Ecclesie, et sancto populi cetu, pro eo quod fidem et coniugia maculant, excludantur.



CAP. 329.---De his qui uxores suas diuortio incidente reliquerunt. Ex concilio Toletano XII, cap. 8.

 Preceptum Domini est ut, excepta fornicationis causa, uxor a uiro dimitti non debeat . Et ideo quicunque  citra culpam criminis supradicti uxorem suam quacunque occasione reliquerit , tandiu ab ecclesiastica communione priuatus et a cetu hominum Christianorum maneat alienus, quandiu societatem relicte coniugis sinceriter amplectatur et foueat; ita tamen [hi tam, orig.] qui iam moniti a sacerdote semel et bis terque ut corrigerentur, ad tori sue coniugis noluerint redire consortium, ipsi suis meritis et a palatine dignitatis officio separabuntur, et insuper generose dignitatis testimonia quandiu in culpa fuerint amissuri sunt, quia carnem suam dissidii iugulo tradiderunt.



CAP. 330.---De eo quod non liceat mulieres Christianas in lanificiis aliquid obseruare. Ex concilio Martini pape cap. 76 .


(26, q. 5, c. Non liceat Christianis. Non liceat mulieres Christianas aliquam uanitatem in suis lanificiis obseruare, sed Dominum inuocent adiutorem, qui eis sapientiam texendi donauit.



CAP. 331.---De mulieribus fornicariis, et abortum facientibus. Ex eodem concilio cap. 78 .

Si qua mulier fornicauerit, et exinde infantem qui fuerit natus occiderit, et que studuerit abortum facere, et quod conceptum est necare, aut certe ne concipiat elaborare, siue ex adulterio siue ex legitimo coniugio, has tales mulieres in morte [nec in m., alia uersio] recipere communionem priores canones decreuerunt, nos tamen pro misericordia,  siue tales mulieres, siue conscias scelerum ipsorum, decem annis agere penitentiam iudicamus.



CAP. 332.---De multinubis. Ibidem cap. 81 .

Si quis multis nuptiis fuerit copulatus, penitentiam agat, conuersatio autem et fides penitendi compendiat tempus.



CAP. 333.---Quod Ecclesia non habeat gladium nisi spiritualem. Nicolaus Aluino archiepiscopo .

Inter hec sanctitas uestra addere studuit, Si cuius uxor adulterium perpetrauerit, utrum marito ipsius liceat secundum mundanam legem eam interficere. Sed sancta Dei Ecclesia mundana nunquam lege constringitur, gladium non habet nisi spiritualem; non occidit, sed uiuificat.



CAP. 334.---De Lothario rege et examine cause eius. Idem Radoaldo Portuensi et Ioanni Phicolensi episcopis .


 Lotharius rex in commonitorio profitetur Waldradam se a patre accepisse, et sororem postmodum admisisse Huberti. Ubi primum diligenti inuestigatione inquirite, et si eumdem gloriosum regem predictam Waldradam premissis dotibus coram testibus secundum legem et ritum quo nuptie celebrari solent, per omnia inueneritis accepisse, et publica manifestatione eadem Waldrada in matrimonium ipsius admissa est, restat ut perscrutemini, cur illa repudiata sit, uel filia Bosonis admissa. Sed quia idem gloriosus rex metu Theibergam admisisse se dicit, uos illud euangelicum recolite, quo Dominus: Nolite, inquit, timere  eos qui corpus occidunt . Et iterum ait: Quid prodest homini, si uniuersum mundum lucretur, anime uero sue detrimentum patiatur?  In quibus Dominicis sententiis considerandum est, quod si occisores corporis timendi non sunt, contra iustitiam hominem impellentes, et lucrum totius mundi non prosit homini anima perdita; quanto minus metu unius hominis tantus rex debuit contra diuinum preceptum in immane precipitium mergi? In hoc certe se magis reprehensibilem ostendit, in quo amori mundi amorem Dei postposuit. Ubi nichil uobis aliud precipimus, manifestatione sua eodem rege conuicto, nisi ut secundum canonicam auctoritatem nostra uice freti causam illius definiatis. Sin uero minime probatum fuerit Waldradam uxorem  fuisse legitimam, neque nuptiis secundum morem celebratis per benedictionem scilicet sacerdotis, filio nostro Lothario exstitisse coniunctam, suggerite illi ut non moleste ferat legitimam sibi, si ipsa innocens apparuerit, reconciliari uxorem, nec in hoc carnis uoci obtemperet, sed potius diuinis preceptis obediens pudeat eum, imo pertimescat in luxurie stercore putrefieri, et uoluntatem propriam sequendo ante tribunal Christi districtam ponere rationem. Preterea uos scire uolo quia prefata Theiberga apostolicam sedem bis et ter appellauit, et se a prefato rege glorioso questa est iniuste fuisse deiectam et ui coactam, falsum contra se composuisse piaculum. Nam eo tempore ad apostolicam sedem libellum appellationis sue misit, in quo non quidem adhuc  confessam, sed ut contra se falsum diceret crimen cogi sese innotuit, insuper subiungens: »Quod si amplius compulsa fuero, scitote non ueritate, sed timore mortis et euadendi studio quia aliter non possum, quod uoluerint dicam. uos tamen memores estote mei hec uobis insinuantis.« Unde precipimus uobis, ut cum eadem Theiberga ad condictam synodum, sicut statuimus, aduenerit, causam eius diligenti examinatione tractetis, et si ei obiicitur quod illa crimen se aliquod admisisse confessa fuisset, et contra illa uiolentiam se pertulisse proclamauerit, uel si inimicos sibi iudices fuisse testata fuerit, tunc illud renouetis iudicium, secundum equitatis normam, ut iniustitie mole non opprimatur.



DECRETI PARS NONA. De incesta copulatione et fornicatione diuersi generis, et in qua linea fideles coniungi et separari debeant, et de correctione et penitentia singulorum.



CAP. 1.---Inter quas personas incesta copulatio, inter quas legitime nuptie fiant. Liber primus Institutionum, titulo decimo.


Inter eas personas que parentum liberorumue locum obtinent, inter se nuptie contrahi non possunt, ueluti inter patrem et filiam, uel auum et neptem,  uel matrem et filium, uel auiam et nepotem, et usque ad infinitum. Et si tales persone inter se coierint, nefarias atque incestas nuptias contraxisse dicuntur. Et hec adeo uera sunt ut, quamuis per adoptionem parentum liberorumue loco sibi esse ceperunt, non possint inter se matrimonio iungi,  in tantum ut etiam dissoluta adoptione idem iuris maneat. Itaque eam que per adoptionem filia aut neptis esse ceperit, non poteris uxorem ducere, quamuis eam emancipaueris. Inter eas quoque personas que ex transuerso gradu cognationis iunguntur est quedam similis obseruatio, sed non tanta. Sane enim inter fratrem sororemque nuptie prohibite sunt, siue ab eodem patre eademque matre nati fuerint, siue ex alterutro eorumdem. Et si qua per adoptionem soror tibi esse ceperit, quandiu quidem constat adoptio, sane inter te et eam nuptie consistere non possunt.  Filiam uxorem ducere non licet, sed nec neptem fratris uel sororis ducere quis potest, quamuis quarto gradu sit. Cuius enim filiam uxorem ducere non licet, eius neque  neptem permittitur. Eius uero mulieris quam pater tuus adoptauit, filiam, non uideris impediri uxorem ducere, quia neque naturali neque ciuili iure tibi coniungitur. Duorum autem fratrum sororumue liberi, uel fratris et sororis iungi non possunt  . Item. Amitam licet adoptiuam, uxorem ducere non licet. Item nec materteram, quia parentum loco habentur: qua ratione uerum est magnam quoque amitam et materteram magnam prohiberi uxorem ducere. Affinitatis quoque ueneratione a quarumdam nuptiis abstinere necesse est, ut ecce priuignam, aut nurum uxorem ducere non licet, quia utreque filie loco sunt. Item. Mariti autem filius ex alia uxore, et uxoris filia ex alio marito uel contra, matrimonium recte contrahunt, licet habeant fratrem  uel sororem ex matrimonio postea contracto natos. Si uxor tua post diuortium ex alio filiam procreauerit, hec quidem non est priuigna. Item. Si aduersus ea que diximus aliqui coierint, nec uir, nec uxor, nec matrimonium intelligitur, nec dos. Itaque qui ex eo coitu nascuntur, in potestate patris non sunt, sed tales sunt, quantum ad patriam potestatem pertinet, quales sunt hi quos mater uulgo concepit. Nam nec hi patrem habere intelliguntur. Cum his etiam incertus est coitus, unde solent spurii appellari uel a Greca uoce concepti, quasi sine patre filii [ a satione, et quasi, etc., orig.]. Sequitur ergo ut et dissoluto tali coitu dotis exactioni locus sit.



CAP. 2.---Ut notabilis sit, qui cum his nuptias constituerit, cum quibus fieri non possunt. Pandectarum, lib. III, tit. II.


Si cum ea quis nuptias uel sponsalia constituerit, quam uxorem uel ducere non potest, uel fas non est, erit notatus



CAP. 3.---De pena eius qui incestum matrimonium contraxerit. Nouellarum constitutionum 32, cap. 1.

Si quis nefarium et incestum atque damnandum matrimonium contraxit, liberos autem ex priore legitimo matrimonio non habuerit, statim suis facultatibus careat; dos que ei data est fisci iuribus uindicetur. Post publicationem autem et cinguli patiatur  amissionem, et exsilio puniatur. Quod si uilior sit, corporali questioni subsistat, et uxor eius contra leges easdem nupta, penas patiatur seculi, si nulla iusta excusetur ignorantia.



CAP. 4.---Ut liberi ex alia coniuge nati, bona incestuosi patris accipiant, cap. 2.

Si autem liberi sint, et incestas nuptias contraxerint, illi autem sint liberi legitimi  in penam patris, sui iuris fiant, et paternas accipiant facultates; sic tamen ut patri suo alimonias prebeant, et que necessaria sunt administrent.



CAP. 5.---Quod coniugium in quarto gradu fieri non possit. Ambrosius Paterno.

Tu copulare paras filium tuum et neptem ex filia,  id est ut accipiat sororis sue filiam. Interroga nominum religionem, nempe auunculus iste illius, illa huius neptis uocatur. Item . Quid est quod dubitari queat, cum lex diuina etiam fratres patrueles prohibeat conuenire in coniugalem copulam, qui sibi quarto copulantur [socientur, orig.] gradu? Hic autem gradus tertius est, qui etiam ciuili iure a consortio coniugii uidetur exceptus.



CAP. 6.---Quomodo gradus consanguinitatis computandi sint. Alexander II clericis Neapolitanis, cap. 55.

De parentele gradibus tam famose questionis apud illos scrupulum nuper etiam inter uos emersisse cognouimus; super qua nonnullos perniciosos  interpretes ac disputatores contra ueritatis regulam sanamque doctrinam dogmatizare dolemus. Sedentes enim in cathedra pestilentie  dictant iura que nesciunt, et docent illa que nullatenus didicerunt. Nam  ita generationes a duobus fratribus altrinsecus prodeuntes enumerant, ut eorum inuicem filios quartam, nepotes sextam, pronepotes octauam generationem esse perhibeant. Hoc itaque modo unumquemque generationis gradum qui unus procul dubio dicendus est, diuidunt, atque imperite numerandam progeniem desecare centendunt. Qui nimirum nequaquam in huius fetoris ructus pestilenter irrumperent, si sacre pabulum Scripture uiuacis ingenii faucibus ruminarent. Nam quod duorum fratrum siue nepotum, uel deinceps  utrinque descendentium generationes non diuerse dici, sed eodem ac sub uno nomine debeant uniformiter appellari, testatur liber Geneseos cum dicit: uixit Ioseph centum decem annis, et uidit Ephraim filios usque ad tertiam generationem. Filii quoque Machir, filii Manasse, nati sunt in genibus Ioseph . Porro autem si sic cognationes supputari deberent, ut uestri disputatores autumant, dum Ioseph ex utroque filio Ephraim scilicet et Manasse nepotes haberet, nequaquam Scriptura diceret, quia uidit filios Ephraim usque ad tertiam, sed usque ad sextam generationem. Item.   Beatus quoque Gregorius dum super angelorum coniugiis scriberet, hec fere uerba deprompsit. Quedam lex in Romana republica precepit [permittit, apud Gregor.] ut duorum fratrum uel sororum filius uel filia in coniugio copularentur sed omnino cognoscitur ex hoc coniugio sobolem non posse succrescere. Unde necesse est ut iam quatuor uel quinque inuicem generationes copulentur. In quibus nimirum uerbis luce clarius patet quia, dum doctor insignis duorum fratrum soboles prohibet in matrimonio iungi, in quarta uero generatione permittit neophytos copulari, nequaquam  generatio quarta in duorum fratrum filiis ualet inueniri.



CAP. 7.---Quod sex ramis consanguinitas terminatur. Isidorus, Etymologiarum l. IX, cap. 6.


Consanguinitas dum se paulatim propaginum ordinibus dirimens usque ad ultimum gradum subtraxerit, et propinquitas esse desierit. eam rursus lex matrimonii uinculo repetit, et quodammodo reuocat refugientem. Ideo autem usque ad sextum generis gradum consanguinitas constituta est ut sicut sex etatibus mundi generatio et hominis status finitur, ita propinquitas generis tot gradibus terminetur.



CAP. 8.---De dissidio Roberti regis Francorum, et Berthe coniugis ipsius. Leo nonus Henrico regi Francorum.

Pater tuus Robertus laude et consultu episcoporum regni tui, Bertham matrem Odonis comitis sibi duxit uxorem; ob quam rem, quoniam sibi erat carnis  affinitate coniuncta, ab antecessore nostro cum episcopis, qui placito interfuerunt  , post ad sedem apostolicam uenientes cum satisfactione sumpta penitentia, redierunt ad propria.



CAP. 9.---Quod nullus eleemosynis possit redimi, quin consanguinei separentur. Alexander II Mangiso uenetensi episcopo.

Huius uiri causam, supra qua apostolicam sedem consuluisti retractantes, si quomodo misericorditer coniunctam sibi illicite consanguineam retinere posset, et orationibus, ieiuniis, ac hereditatis et eleemosynarum se largitione redimere; nullam auctoritatem comperimus qua sibi concederemus.



CAP. 10.---De penitentia eius qui filiam patrui corruperat. Item, Alexander II Berengario Basiliensi episcopo, cap. 103.


Iste penitens uenit ad nos, confessusque est se filiam patrui sui corrupisse, cui quatuordecim annorum penitentiam iniunximus, ut ieiunet quidem tribus quadragesimis. In quadragesima post Pentecosten, duobus diebus in pane et aqua in septimana; et in Aduentu, tribus; et in maiori quadragesima, tribus; et abstineat se ab ingressu ecclesie, et a communione duobus annis.



CAP. 11.---Ut nullus de propria cognatione sibi coniugem copulet. Leo Iu episcopis Britannie.

Ut definitum est a Patribus, nullus de propria cognatione coniugem sibi audeat copulare, alioquin  anathema sit. Unde beati Iunioris Gregorii  decreta eximia sunt tenenda.



CAP. 12.---Quam nefarium sit consanguineis copulari. Nicolaus Ieremie episcopo.

Qui consanguinitatis copulas diligunt summopere se cauere oportet, ne in laqueum diaboli cadant , quamque sit nefarium sanctimoniales, que mundi contempto coniugio Christo se deuouerunt, aut consobrinam uel de propria consanguinitate uxores ducere, omnibus in recta fide Christi permanentibus patet.



CAP. 13.---De obseruatione consanguinitatis. Item Carolo archiepiscopo, et suis suffraganeis.

Dixistis in quota generatione sibi fideles iungantur; nos autem in hac re generationum numerum  non definimus [definiuimus], sed ut supra protulimus incunctanter obseruare monemus.



CAP. 14.---Ut iuxta gradus cognationis modus culpe tractetur. Nicolaus Tandoni archiepiscopo Mediolano.

Eos qui cum amite sue filia uel patrui, uel auunculi  forte peccauerint, iuxta gradus cognationis statuimus modum culpe tractari, sicuti pridem tibi per apostolicam epistolam de his qui cum spirituali matre huiusce flagitium commiserint, innotuimus.



CAP. 15.---Ut nullus de propria cognatione uxorem accipiat. Ex synodo Leonis Iu.

Nullus de propria cognatione aut uelatam diaconam, uel raptam uxorem accipiat.



CAP. 16.---Quomodo intelligendum sit, Turpitudinem patris tui et matris non reuelabis, libro III Lectionum Augustini, cap. 8 .


Turpitudinem patris tui et matris tue non reuelabis . Hac locutione concubitum uetuit in his personis, ibi est enim turpitudo patris et matris.



CAP. 17.---Ut qui turpitudinem sororis sue uiderit de genere suo exterminetur. August. lib. Questionum super Leuiticum, cap. 75 .

Quicunque acceperit sororem suam ex patre suo aut ex matre sua, et uiderit turpitudinem eius, uituperium est, uel improperium, et exterminabuntur in conspectu generis sui. Turpitudinem sororis  sue reuelauit, peccatum suum accipient. Quid ait in hoc loco, uiderit, nisi concumbendo cognouerit, sicut in lege dicitur: Cognouit uxorem suam, pro eo quod mistus est ei?



CAP. 18.---Quid sit: Filii de cognatis nati morientur, cap. 76 .

 Quid est: Quicunque dormierit cum cognata sua, sine filiis morietur, cum filii ex huiusmodi coniunctionibus et ante nati sint, hodieque nascantur? An hoc intelligendum est lege Dei constitutum ut quicunque ex eis nati fuerint non deputentur filii, id est nullo parentibus iure succedant?



CAP. 19.---Ut qui uxorem fratris sui uel quam cognatus suus habuit duxerit, anathema sit. Decretum Gregorii Iunioris .


Si quis fratris uxorem duxerit in coniugium, anathema sit. Si quis nouercam aut nurum suam duxerit, anathema sit. Si quis consobrinam suam duxerit, anathema sit. Si quis de propria cognatione, uel quam cognatus habuit, duxerit in coniugium, anathema sit.



CAP. 20.---Ut Christiani inter se non copulentur usque dum se cognouerint. Zacarias papa, cap. 1 .

Asserentibus hominibus de Germanie partibus, didici quod beate recordationis papa Gregorius, dum eos ad religionem Christianitatis diuina gratia  illustraret, licentiam illis dedisset in quarta sese copulari generatione. Quod quidem Christianis licitum non est, dum usque se cognouerint. Sed dum rudes erant inuitandi ad fidem, quanquam minime scriptum reperimus, non ambigamus.



CAP. 21.---Que persone ob agnationem duci non possint, cap. 5.

Ut consobrinam, neptem, nouercam, fratris uxorem uel de propria cognatione, uel quam cognatus habuit, nullus audeat sibi in coniugio copulare. Si quis huic tali nefario coniugio conuenerit, et in eo permanserit, sciat se apostolica auctoritate anathematis uinculis esse innodatum, et nullus sacerdos tribuat ei communionem. Si uero conuersus diuisusque  fuerit a tali copulatione, digne penitentie submittatur, ut sacerdos loci considerauerit.



CAP. 22.---Quod maledicti appellantur et infames, qui consanguineas aucunt uxores. Calixtus papa episcopis Gallie, cap. 4 .

Coniunctiones consanguineorum fieri prohibentur, quia has et diuine et seculi fieri prohibent leges. Leges ergo diuine hoc agentes, et eos qui ex eis prodeunt non solum eiiciunt, sed et maledictos appellant. Leges ergo seculi infames tales uocant, et ab hereditate repellunt. Nos uero sequentes Patres nostros, infamia eos notamus et infames esse censemus, quia infamie maculis sunt aspersi. Nec eos uiros, nec eorum accusationes quos leges seculi reiiciunt, suscipere debemus. Paulo post. Eos autem consanguineos dicimus, quos diuine et imperatorum,  ac Romanorum, atque Grecorum leges consanguineos appellant, et in hereditatem suscipiunt, nec repellere possunt. Talium enim coniunctiones nec legitime sunt, nec manere possunt, sed reiiciende sunt.



CAP. 23.---Quod infamia incestuosorum deleri non potest, peccata autem possunt. Item, cap. 5.

Quisquis non est legitime coniunctus, uel absque dotali titulo ac benedictione sacerdotis constat copulatus, sacerdotes, uel legitime coniunctos criminari, uel in eos testificari non potest. Quoniam omnis incesti macula pollutus infamis est, et accusare supradictos non permittitur. Non solum ergo hi reiiciendi sunt et infames officiuntur, sed etiam omnes eis  consentientes. Similiter de raptoribus, uel eis qui seniores impetunt fieri censemus. Hos uero seculi leges interficiunt, sed nos preeunte misericordia sub infamie nota ad penitentiam recipimus. Ipsam quoque infamiam delere non possumus qua sunt aspersi, sed animas eorum per penitentiam publicam et Ecclesie satisfactionem sanare cupimus, quia manifesta peccata non sunt occulta correctione purganda.



CAP. 24.---De decennali penitentia eorum qui consentiunt incestuosis. Ancyranum conc., cap. 24.

Quidam sponsam habens, sororem eius uiolauit, et grauidam reddidit, postmodum desponsatam duxit uxorem. Illa uero que corrupta est, laqueo se peremit. Hi qui fuerunt conscii post decennem satisfactionem iussi sunt suscipi secundum gradus  penitentie constitutos.



CAP. 25.---Qui sint incestuosi. Ex concilio Agathensi, cap. 6 .

 Incestos [incestuosos] nullo coniugii nomine deputandos  hos esse censemus. Si quis relictam fratris carnali coniunctione polluerit, si quis frater germanam uxorem acceperit, si quis nouercam duxerit, si quis consobrine se sociauerit, si quis relicte uel filie auunculi misceatur, aut patrui filie uel priuigne sue, aut qui ex propria consanguinitate aliquam, aut quam consanguineus habuit, concubitu polluerit aut duxerit uxorem. Item, eodem cap. Sane quibus coniunctio  illicita interdicitur, habebunt ineundi melioris coniugii libertatem.



CAP. 26.---Quod usque ad septimam generationem-coniungi non debeant fideles. Gregorius Felici episcopo .

 Progeniem suam unumquemque, de his qui fideliter edocti sunt, et iam firma radice plantati stant inconuulsi, usque ad septimam obseruare decernimus generationem, et quandiu se agnoscunt affinitate propinquos, ad huius copule non accedere se societatem presumant, nec eam quam aliquis ex propria consanguinitate coniugem habuit, uel aliqua illicita pollutione maculauit, in coniugio ducere ulli profecto Christianorum licet, uel licebit, quia incestus est talis coitus et abominabilis Deo et cunctis bonis hominibus.  Incestuosos uero nullo coniugii nomine deputandos a sanctis Patribus dudum statutum esse legimus.



CAP. 27.---Quod duobus fratribus duas sorores liceat uxores accipere. Beda in Historia Anglorum, cap. 34; et interrogatio 5 Augustini .

Si debeant duo germani fratres singulas sorores uxores accipere, que sunt ab illis longa progenie generate. Responsio Gregorii. Hoc fieri modis omnibus licet. Nequaquam enim in sacris eloquiis inuenitur, quod huic capitulo contradicere uideatur.



CAP. 28.---Quod cum nouerca misceri grande sit scelus, cap. 37. Gregorius respondet Augustino .

Cum nouerca misceri graue facinus est, quia in  lege scriptum est: Turpitudinem patris tui non reuelabis , neque enim turpitudinem patris filius reuelare potest, sed quia scriptum est: Erunt duo in carne una , qui turpitudinem nouerce que una caro cum patre fuit, reuelare presumpserit, profecto patris turpitudinem reuelabit. Cum cognata quoque misceri prohibitum est, quia per coniunctionem [coniugem] priorem caro fratris fuerit facta, pro qua re etiam Ioannes Baptista capite truncatus est , et sancto martyrio est consummatus [coronatus, orig.].



CAP. 29.---Ut cum his qui se incesta pollutione commaculant, nulli Christianorum nec uictum sumant. Ilerdense conc., cap. 4.

Hi qui incesta pollutione se commaculant, placuit, ut quousque in ipso detestando et illicito carnis  contubernio perseuerant, usque ad missam tantum catechumenorum in ecclesia admittantur, cum quibus etiam nec cibum sumere ullum Christianorum  oportet.



CAP. 30.---Quod idem sentiendum sit de materna linea consanguinitatis, quod de paterna. Nicolaus Carolo archiepisco Maguntino.

De consanguinitatis propinquitate atque coniunctione, quam apud uos fieri dicitis, quam illicitam iudicamus, hoc de materna sentimus linea, quod et de paterna; quibus talem coniunctionem modis omnibus inhibemus.



CAP. 31.---Ut incestuosis post dignam penitentiam liceat matrimonia contrahere, ne absorbeantur. Nicolaus Carolo archiepiscopo et eius suffraganeis .

  Si quis cum duabus sororibus fornicatus fuerit, aut cum his personis de quibus sacra Scriptura prohibet, si dignam egerit penitentiam et castitatis non ualuerit continentiam sustinere, liceat ei legitimam in coniugio uxorem accipere. Similiter mulier que tali fuerit scelere lapsa, ut fornicationis non perducatur ad chaos, perficiat. Sed hoc de laicis uiris ac mulieribus solummodo statuimus.



CAP. 32.---Ut coniugium occasione consanguinitatis non soluatur. Alexander II Guilielmo de Monasteriolo [Monstrolico leg. Gratian.].

 Multorum relatione cognouimus te propriam uelle abiicere uxorem et adherere  alteri, pretendentem consanguinitatis occasionem. Unde apostolica auctoritate interdicendo mandamus tibi, ut hanc quam nunc habes uxorem nullatenus presumas dimittere uel aliam ducere, donec episcoporum religiosorum concilium causam istam examinauerit.



CAP. 33.---Ut propter consanguinitatem nisi iuramento probatam, non soluatur coniugium. Urbanus II Cyriaco Genuensi episcopo [Richardo Ianuen. episcopo, habet Gratian.]

 Notificamus tibi, ut si tres aut duo ex propinquioribus iam defuncte uxoris eius qui accusatur uel uiue, hanc propinquitatem iureiurando firmauerint, uel tres aut duo ex antiquioribus Genuensibus quibus hec propinquitas  nota est, qui bone fame et ueracis testimonii sint, remoto amore, timore, pretio, et omni malo studio, supradicto modo consanguinitatem firmauerint, sine omni mora coniugia dissoluantur. Quod si propinqui uel extranei uerbis tantum propinquitatem testantur, et iuramento probare uel noluerint uel nequiuerint, coniugium nullatenus dissoluatur, sed competens e penitentia propter infamiam uel peccati maculam  iniungatur.



CAP. 34.---Quod spiritualis propinquitas sit inter compatrem et filiolum. Responsio Nicolai ad consulta Bulgarorum, cap. 3.

 Ita diligere debet homo eum qui se suscipit ex sacro fonte, sicut patrem. Est enim inter  patres et filios spirituales gratuita et sancta [Gratia. sic habet: Item est inter fratres et filios spirituales gratuita et sancta, etc.] communio que non est dicenda consanguinitas, sed potius habenda spiritualis proximitas. Unde inter eos non arbitramur esse quodlibet posse coniugale connubium, quandoquidem nec inter eos qui natura, et eos qui adoptione filii sunt, uenerande Romane leges matrimonium contrahi permittunt. Item. Si inter eos non contrahitur matrimonium quos adoptio iungit, quanto potius a carnali oportet inter se contubernio cessare, quos per celeste sacramentum regeneratio sancti Spiritus uincit? Longe igitur congruentius filius patris mei uel frater meus appellatur is, quem gratia diuina, quam quem humana uoluntas ut filius  eius uel frater meus esset, elegit, prudentiusque ab alterna commistione secernimur.



CAP. 35.---Ne quis uxore defuncta commatrem eius ducat. Idem Salomoni Constantiensi episcopo .

 Sciscitatur a nobis sanctitas uestra, si aliquis homo duas commatres spirituales habere ualeat, unam post alteram; in quo fraternitas tua meminisse debet scriptum esse: Erunt duo in carne una . Itaque cum constet quia uir et uxor una caro per connubium efficiuntur, restat nimirum uirum compatrem constitui illi mulieri, cuius matrimonio assumpta uxor commater esse uidebatur; et idcirco liquet uirum illi femine non posse iungi in copula, que commater  erat eius, cum qua idem una fuerit caro effectus.



CAP. 36.---Ne quis filiolam uel commatrem ducat uxorem. Idem Carolo archiepiscopo et eius suffraganeis .

 Si quis cum matre [cum commatre] spirituali fuerit fornicatus, anathematis  percutitur ictibus. Similiter autem et illum percutere promulgamus, qui cum ea quam de sacro fonte baptismatis susceperit, aut cum illa quam ante episcopum tenuerit, cum sacro chrismate fuerit uncta, fornicationis perpetrauerit scelus; legitimam tamen si habuerit, non dimittere cogatur uxorem.



CAP. 37.---De quodam, qui concubine sue consanguineam, ut alteri desponsatam duxerit uxorem. Alexander II Constantino Aretino episcopo.


Scripsisti quemdam Ecclesie tue filium concubine sue in quarta linea consanguineam, alterius scilicet desponsatam pro coniuge duxisse. Iurauerat enim eam  in matrimonium prius [proprius uictor.] ducere sponsus; iurauit etiam illam in fornicatione retinere incestuosus. Item, infra. Apostolica fulti auctoritate tibi iudicando consuluimus, sponsam proprio sponso concedi, illi uidelicet qui nulla consanguinitatis copula iungitur sibi. Quoniam misericordius periurii pena, que pro uitandis culpis contrahit, indulgenda est, quam pena periurii cum perseuerantia criminis uel delicti. Tribus denique  peccator iste notatur criminibus, periurio, adulterio, incestu. Periurio namque, quia quod obseruare legaliter non potuit, sine iudicio parentum, uel iudicum temere iurare presumpsit. Adulterio quidem, quoniam alterius sponsam uiuente proximo concupiuit et seduxit. Incestu, quia contra decreta Patrum uicinius quam liceat permiscere sanguinem sanguini, non ueretur. Item, infra. Nosti quid sacri canones super huiuscemodi homine decreuerunt, uidelicet si laicus, ut non promoueatur ad clerum; si clericus, ulterius non ascendat.



CAP. 38.---Quod mulier affinitatem contrahit cum omnibus cognatis uiri sui. Ex epistola Gregorii.

 Gregorius, seruus seruorum Dei, uenerio Caralitano. Fraternitatis tue  studiose sagacitati, frater amande, quas debeo refero grates, quoniam quesisti que debuisti, iucundum reddidisti me. Unde placide ad inquisita respondeo. Sedem apostolicam consulere decreuisti, si mulier copula nuptiali extraneo uiro iuncta, cognationi eius pertineat, si eo defuncto cognatio maneat eadem, uel si sub alio uiro cognationis uocabula dissoluantur, uel si suscepte soboles possint legitime ad prioris uiri cognationis transire copulam. Est enim uerbum Domini ualidum et forte, est durabile, est perseuerabile, est immutabile, non momentaneum, non transitorium. Ait autem per seipsa ueritas, que Deus est, et uerbum Dei: Celum et terra transibunt, uerba autem mea non transibunt . Antequam Deus in carne inter homines  appareret, eo inspirante dixit Adam: Quamobrem relinquet homo patrem et matrem suam, et adherebit uxori sue, et erunt duo in carne una . Cui non contradixit Dominus. Deinde cum ueritas oriretur de terra in terram , et uisibilis [inuisibilis] in humanitate apparuit, interrogatum est, si licitum esset homini uxorem relinquere . Quod prohibens fieri uetuit, preterquam si fornicatio sola excluserit copulam maritalem. Unde protulit statim in medium eamdem ipsam sententiam, quam ante secula manens cum Patre uerbum inspirauerat in Adam, ipse confirmans,  quod ipse protinus protulit homo: Quamobrem relinquet homo patrem et matrem suam et adherebit uxori sue, et erunt duo in carne una . Si una caro fiunt, quomodo poterit aliquis eorum propinquus pertinere uni, si non pertineat alteri? Quod minime fieri posse credendum est, nam uno defuncto in superstite affinitas non deletur, nec alia copula coniugalis affinitatem prioris copule soluere potest. Sed neque alterius coniunctionis sobolem placet ad ipsius affinitatis prioris siquidem transire consortium, pro eo quod uerbum Domini ualidum est et forte, et ut inquiens dixit Propheta: uerbum Domini manet in eternum . Et alius Propheta: Quoniam ipse dixit et facta sunt, ipse mandauit et creata sunt; statuit ea in seculum et in seculum  seculi, preceptum posuit et non preteribit . Nam potest per uerbum suum atque preceptum efficere duo in carnem unam, et masculum et feminam, qui innumeram multitudinem sexus utriusque non destitit secum facere unum, sicut per se ueritas dixit: Non pro his tantum rogo, sed etiam pro eis qui credituri sunt per uerbum eorum in me, ut unum sint, sicut tu Pater in me, et ego in te, et ipsi in nobis unum sint . Si quis ergo temerario ausu et sacrilego in defuncto querit propinquitatem, uel sub altero affinitatis uocabula dissipare, uel susceptam sobolom alterius copule credens legitime sociari, propinquitatis prioris, hic negat Dei uerbum ualidum esse et forte. Et qui tam facile uel tam uelociter querit dissoluere, hic non  credit uerbum Domini manere in eternum. Confice terram ex quatuor locis distantibus magna intercapedine, et confectam et conglutinatam finge, cuiuscunque figure uel immensitatis corpus quod uolueris, etc.  .



CAP. 39.---Quod nulli liceat de propria cognatione uxorem ducere. Ex concilio Wormaciensi, cap. 11 .

 In copulatione fidelium, generationum numerum non definimus; sed id statuimus ut nulli liceat Christiano de propria consanguinitate uel cognatione uxorem accipere, usque dum generatio recordatur, cognoscitur, aut memoria retinetur.



CAP. 40.---De incestuosis. Ex concilio Agathensi, cap. 61 .


 De incestis coniunctionibus nil prorsus uenie reseruamus, nisi cum adulterium separatione sanauerint. Et si sanare noluerint, anathematizentur.



CAP. 41.---Item, de eadem re  .

 Incestuosi dum in ipso detestando atque nefando scelere manent, non inter fideles Christianos, sed inter gentiles aut catechumenos habeantur, id est cum Christianis non sumant potum nec cibum, sed soli hoc faciant, non osculentur, aut salutentur ab eis. Sed si suis sacerdotibus  inobedientes exstiterint; et a tam nefando scelere se segregare, atque ad publicam penitentiam redire noluerint, inter eos habeantur qui spiritu periclitantur immundo, uel etiam inter eos de quibus per se ueritas ait: Si te non audierit, sit tibi sicut ethnicus et publicanus . Et si alter eorum preuentus fuerit, alter quandiu uiuat grauiter peniteat, et sine spe coniugii maneat.



CAP. 42.---Ne aliquis fidelium ad propinquam sanguinis sui accedat. Ex concilio Toletano XI, c. 5 .

Nam et hec salubriter precauenda sancimus, ne quis fidelium propinquam sanguinis sui usquequo affinitatis lineamenta successione generis cognoscit, in matrimonio sibi desideret copulari quoniam scriptum  est: Omnis homo ad proximam sanguinis sui non accedat, ut reuelet turpitudinem eius . Et iterum: Anima que fecerit quidpiam ex istis, peribit de medio populi sui . Sane quibus coniunctio illicita interdicitur, habebunt ineundi melioris coniugii libertatem.



CAP. 43.---Quod equaliter non coniungendus sit in matrimonio uir suis consanguineis, et uxoris. Ex decretis Iulii pape.

 Aequaliter uir non coniungitur in matrimonio consanguineis suis, et consanguineis uxoris sue.



CAP. 44.---Quod uno modo parentela uiri et mulieris in coniunctione consideranda sit. Ex concilio Manticeno, cap. 3 .

Sane consanguinitas que in proprio uiro obseruanda  est, hec nimirum in uxoris parentela de lege nuptiarum custodienda est, et quia constat eos duos fuisse in carne una, communis illis utraque parentela esse credenda est, sicut scriptum est: Erunt duo in carne una .



CAP. 45.---In quo geniculo abstinendum sit. Ex dictis Isidori .

Isidorus in Etymologiis suis usque ad septimam generationem consanguinitatis abstinendum, et sic legitimo connubio coniungendum asseruit. Inde reor eum fecisse, quod genealogie seriem retexens, quousque ordinem numerandi perducere posset, eo cognationem sanguinis seruandam estimauit, sicque ad reuocationem generis et amicitie ius confirmandum, redire ad connubium sanciuit, quando iam cognationis  ordo numerari desinit.



CAP. 46.---In quo ramusculo consanguinitatis legitima connubia fieri possint. Ex dictis eiusdem .

 Beatus Isidorus de consanguinitate sic loquitur, cuius series septem gradibus dirimitur, hoc modo: Filius et filia quod est frater et soror, sit ipse truncus. Illis seorsum seiunctis, ex radice illius trunci egrediuntur isti ramusculi, nepos et neptis primus, pronepos et pronepotis secundus, abnepos et abneptis tertius, adnepos et adnepotis quartus, trinepos et trineptis quintus, trinepotis nepos, et trineptis sextus.   Hec consanguinitas dum se paulatim in propaginum ordinibus dirimens, usque ad ultimum gradum sese subtraxerit, et propinquitas esse desierit, tunc primum lex in matrimonii uinculum recipietur, et quodammodo reuocabit fugientem. Ideo autem usque ad sextum generis gradum consanguinitas constituta est, ut sicut in sex etatibus mundi generatio et hominis status finitur, ita propinquitas generis tot gradibus terminetur.



CAP. 47.---Quod consanguinitas usque ad septimum geniculum conseruari debeat. Conc. apud Theodo nis uillam habito, cap. 8.

Nullus fidelium usque ad affinitatis lineam, id est usque in septimam progeniem consanguineam suam ducat uxorem, uel eam quoquo modo incesti macula polluat. Si quis uero hoc temere presumpserit,  ut incestum luat, ac publice iuxta canonicos gradus peniteat.



CAP. 48.---Item de eadem re. Ex conc. Lugdunensi, cap. 10.

 Nulli ex propinquitate sui sanguinis usque ad septimum gradum uxores ducant, neque sine benedictione sacerdotis. Qui autem ante innupti erant, a sacerdote benedicti, nubere audeant [Gratian. sic habet: qui autem nupturi erunt a sacerdote, etc.].



CAP. 49.---Item de eadem re. Ex concilio Aurelianensi, cap. 10  .

 Nullum in utroque sexu permittimus ex propinquitate sanguinis, uel uxoris,  usque in septimum generis gradum uxorem ducere, uel incesti macula commaculari.



CAP. 50.---De eadem re. Ex conc. Agripin, cap. 6.

In septem gradibus omnia propinquitatum nomina continentur, ultra quos nec affinitas inuenitur, nec successio potest amplius prorogari.



CAP. 51.---Item de eadem re. Ex conc. Meldensi, cap. 7.

 De affinitate namque sanguinis per gradus cognationis, placuit usque ad septimam generationem obseruare. Nam et hereditas rerum per legales definitiones sancit usque ad septimum gradum pretendere heredum successionem. Non enim succederent, nisi eis de propagine cognationis deberetur.



CAP. 52.---Ut duobus uel tribus testibus testimonia dicentibus consanguinei separentur. Ex conc. Ilerdensi, cap. 20.


 Ut omnis controuersia que de ecclesiasticis rebus sit, secundum diuinam legem sub duobus uel tribus testibus terminetur . Testis est Dominus cum dicit: Non unus stet contra alium, sed in ore duorum uel trium testium stet omne uerbum .



CAP. 53.---Quid faciendum sit si nemo consanguinitatem sacramento firmare uoluerit. Ex registro Urbani pape II.

 Conuenit Troie in Apulia  concilium episcoporum fere LXXu, abbatum XII; in quo actum est de consanguinitatis linea coniugatis, cum nemo tamen dictum sacramenti uellet assertione firmare. Preceptum est ut episcopi, quorum diecesani sunt, eos per congrua spatia trina aduocatione conueniant. Tunc si duo uel tres uiri consanguinitatem iureiurando firmauerint, uel ipsimet forte confessi fuerint, coniugia dissoluantur. Si uero neutrum contigerit, episcopi eos per baptismum, per fidem, per iudicium Christi, in uera obedientia obtestentur, quatenus palam faciant utrum se  consanguineos recognoscant; si negauerint, sibi ipsis relinquendi sunt, ita tamen ut si aliud in conscientia habeant, se a liminibus ecclesie, a corpore et sanguine Domini, a fidelium  communione nouerint segregatos, atque infames effectos, donec ab incesti facinore desinant. Si se episcoporum iudicio segregauerint, si iuuenes sunt, alia matrimonia contrahere non prohibeantur.



CAP. 54.---In qua linea consanguinitas separari debeat. Ex concilio Cabilonensi, cap. 5 .

 Contradicimus quoque ut in quarta uel quinta, sextaque generatione nullus amplius coniugio copuletur. Ubi autem post interdictum, factum fuerit inuentum, separetur.



CAP. 55.---In qua linea S. Gregorius Anglorum genti coniugia permiserit. Ex epist. Ioannis Constantinopolitani ad Felicem episcopum Sicilie.

 Gregorius  papa requisitus ab Augustino Anglorum gentis episcopo quota generatione fideles debeant copulari, dispensatorie sic rescribit ad 6 interrogationem: »Quedam lex in Romana repub. permittit ut siue frater et soror, seu duorum fratrum germanorum, uel duarum sororum filius et filia misceantur; experimento didicimus ex tali coniugio sobolem non posse succrescere. Unde necesse est, ut iam quarta uel quinta generatio fidelium licenter sibi iungantur.«



CAP. 56.---Quod S. Gregorius hoc Anglorum genti specialiter, non generaliter permisit. Ibidem.

uerum post multum temporis a Felice Messane Sicilie presule requisitus utrum Augustino Gregorius scripserit ut Anglorum quarta generatione contracta matrimonia minime soluerentur, humillimus  pater Gregorius  inter cetera talem dedit rationem: »Quod scripsi Augustino Anglorum gentis episcopo alumno, uidelicet  tuo, de consanguinitatis coniunctione, ipsi et Anglorum genti que nuper ad fidem uenerat, ne a bono quod ceperat metuendo austeriora recederet, specialiter et non generaliter certissime scripsisse me cognoscas. Unde et mihi omnis Romana ciuitas testis existit, nec ea intentione hec illis scripsi mandata, ut postquam firma radice in fide fuerint solidati, si infra propriam consanguinitatem inuenti fuerint, non separentur, aut infra affinitatis lineam, id est usque ad septimam generationem iungantur, sed quod adhuc illis neophytis existentibus eis primum illicita consentire, et eos uerbis ac exemplis instrucre,  et que post de talibus egerint rationabiliter et fideliter excludere oporteret. Nam iuxta Apostolum qui ait: Lac dedi uobis potum, non escam , ista illis modo, non posteris  temporibus tenenda indulsimus, ne bonum quod infirma radice plantatum erat exureretur, sed aliquantum firmaretur, et usque ad perfectionem custodiretur. Hec ergo ego Ioannes idcirco perstringendo curaui, ut hi qui occasione noue dispensationis illicita matrimonia contra hunc eruditissimum uirum causantur, non generaliter quarte generationis copulam censuisse, imo uenialiter simulque temporaliter permisisse cognoscant.«



CAP. 57.---Quod extranei nisi ex necessitate, dissidium inter consanguineos facere non debeant. Ex decretis Fabiani pape, cap. 8 .


 Consanguineos extraneorum nullus accuset uel consanguinitatem in synodo computet, sed propinqui ad quorum notitiam pertinet, id est pater, mater, soror, frater, patruus, auunculus, amita, matertera, et eorum procreatio. Si autem progenies tota defecerit, ab antiquioribus et ueracioribus quibus eadem propinquitas nota sit, episcopus canonice perquirat, et si inuenta fuerit propinquitas, separentur.



CAP. 58.---Ne quis neptem suam ducat. Ex concilio Romano. Gregorius .

Siquis neptem suam in coniugio duxerit, anathema sit.



CAP. 59.---De eadem re, eiusdem Gregorii .

 Si quis consobrinam in coniugium duxerit, anathema sit.



CAP. 60.---De eadem re .

Si quis de propria cognatione, uel quam cognatus habuit in coniugio duxerit, anathema sit.



CAP. 61.---Sacramentum de parentela quomodo sit inquirenda.

 De illa parentela quam dicunt esse inter N. et istam coniugem N. quidquid inde scis aut audisti a tuis uicinis, aut a tuis antiquioribus propinquis, quod tu per nullum ingenium, nec propter amorem, nec propter timorem, aut per premium aut per consanguinitatem celabis episcopum tuum aut eius missum, cui hoc inquirere iusserit quandocunque te ex hoc interrogauerit: Sic te  Deus adiuuet et iste sanctorum reliquie.



CAP. 62.---Iuramentum testium.

 Illud sacramentum quod iste iurauit de illa parentela que inter filium et eius coniugem N. computatur, quod tu illud obseruabis in quantum sapis aut audisti? Sic te Deus adiuuet.



CAP. 63.---Sacramentum de incestuoso coniugio.

 Ab isto die in antea, quod tu per nullum ingenium te sociabis huic tue consanguinee N. cum qua contra legem et rectam Christianitatem tuam, adulterium et incestum perpetrasti, nec in coniugio, nec in adulterio illam tibi sociabis, nec cum illa ad unam mensam manducabis et bibes, aut sub uno tecto manebis, nisi forte in ecclesia, aut in aliquo publico loco, ubi nulla mala  suspicio possit esse, et ibi coram testibus idoneis pro certa necessitate pariter colloquamini. Nec aliam coniugem accipies, nisi forte post peractam penitentiam tibi licentia data fuerit ab episcopo tuo, aut eius misso: sic te Deus adiuuet, et iste sanctorum reliquie.



CAP. 64.---Hec capitula de septem gradibus consanguinitatis S. Isidorus diligenti inquisitione descripsit, et in figura apertius depicta ordinauit. Cap. 1 de uII gradibus consanguinitatis. .

Primo gradu superiori linea continentur pater, mater; inferiori filius, filia, quibus nulle alie persone iunguntur. Secundo gradu continentur superiori linea auus, auia; inferiori nepos, neptis. In transuersa frater, soror, que persone duplicantur. Auus enim  et auia tam ex patre quam ex matre accipiuntur. Que persone, sequentibus quoque gradibus similiter pro substantia earum que in quo gradu subsistunt [Gratian. sic habet: Eorum in quo gradu consistunt], ipso ordine duplicantur. Iste persone in secundo gradu ideo duplices appellantur, quia duo aui sunt, et paternus et maternus. Item duo genera nepotum sunt siue ex filio, siue ex filia procreati. Frater et soror ex transuerso ueniunt, id est aut frater patris aut frater matris, qui aut patruus aut auunculus nominatur. Qui et ipsi hoc ordine duplicantur. Tertio gradu ueniunt supra, proauus, proauia; infra pronepos, proneptis. Ex obliquo fratris sororisque filius uel filia; patruus, amita, id est  patris frater et soror: auunculus, matertera, id est matris frater et soror. Quarto gradu ueniunt supra, abauus, abauia; infra abnepos, abneptis. Ex obliquo fratris et sororis nepos, neptis. Patruclis frater, sorar; patruelis, id est patrui filius uel filia. Consobrinus, consobrina, id est auunculi et matertere filius uel filia. Amitinus, amitina, id est amite filius uel filia. Itemque consobrini qui ex duabus sororibus nascuntur. Quibus accessit patruus magnus,  amita magna, id est aui paterni frater et soror. Auunculus magnus, matertera magna, id est auie tam paterne, quam materne frater et soror. Quinto gradu ueniunt supra quidem atauus, atauia; infra adnepos, adneptis. Ex obliquo fratris et sororis pronepos, proneptis; fratris patruelis, sororis patruelis amitini, amitine, consobrini consobrine filius uel filia, propior consobrinus, consobrina, id est patrui magni, amite magne, auunculi magni, matertere magne filius uel filia. Quibus accrescunt propatruus, proamita. Hi sunt proaui materni, frater et soror, proauunculus, promatertera. Hi sunt proauie paterne materneque frater et soror, proauique magni materni. Hec species nec aliis gradibus quam scripta est, nec aliis uocabulis declarari potest.  Sexto gradu ueniunt supra triauus, triauia; infra trinepos, trineptis. Ex obliquo fratris et sororis, abnepos abneptis, fratris patruelis, sororis matruelis amitini, amitine, consobrini, consobrine; patrui magni, amite magne; auunculi magni, matertere magne nepos, neptis: propioris consobrini filius uel filia, qui consobrini appellantur, quibus ex latere accrescunt propatrui, proamite; proauunculi, promatertere filius uel filia, adpatruus adamita. Hi sunt abaui paterni frater et soror, abauunculus, abmatertera. Hi sunt abauie paterne materneque frater et soror abauique materni. Hec quoque explanari amplius non possunt, quam ipse auctor disseruit. Septimo gradu qui sibi sunt cognati, recta  linea supra infraque propriis nominibus non appellantur, sed ex transuersa linea continentur fratris, sororis, adnepos, adneptis, consobrini filii filieque successionis, idcirco gradus septem constituti sunt, quia ulterius per rerum naturam nec nomina inueniri, nec uita succedentibus prorogari potest. In his enim septem gradibus omnia propinquitatum nomina continentur, ultra quos affinitas inueniri, nec successio potest amplius prorogari.


D E P A T R I B U S
    Auctor mei generis mihi pater est ego illi Filius aut filia
    Patris mei pater mihi auus est ego illi Nepos aut neptis
    Patris mei auus mihi proauus est ego illi Pronepos aut proneptis
    Patris mei proauus mihi abauus est ego illi Abnepos aut abneptis
    Patris mei abauus mihi atauus est ego illi Adnepos aut adneptis
    Patris mei atauus mihi tritauus est ego illi Trinepos aut trineptis




D E P A T R U I S
    Patris mei frater mihi patruus est ego illi Fratris filius aut filia
    Patris mei pater mihi pater magnus est ego illi Filii fratris filius aut filia
    Patrui mei auus mihi propatruus est ego illi Filii filie nepos aut neptis
    Patrui mei proauus mihi adpatruus est ego illi Neptis filius uel filia




D E A M I T I S
    Patris mei soror mihi amita est ego illi Fratris filius aut filia
    Amite mee mater mihi amita magna est ego illi Filie fratris filius aut filia
    Amite mee auia mihi proamita est ego illi Neptis filius aut filia
    Amite mee proauia mihi abamita est ego illi Neptis nepos aut neptis




D E A u U N C U L I S
    Matris mee frater mihi auunculus est ego illi Sororis filius aut filia
    Auunculi mei pater mihi auunculus magnus est ego illi Filii sororis filius aut filia
    Auunculi mei auus mihi proauunculus est ego illi Filii nepos aut neptis
    Auunculi mei proauus mihi abauunculus est ego illi Neptis filius aut filia




D E M A T E R T E R I S
    Matris mee soror mihi matertera est ego illi Sororis filius aut filia
    Matertere mee soror mihi matertera mag. est ego illi Sororis nepos aut neptis
    Auie mee soror mihi abmatertera est ego illi Sororis pronepes aut pronepos
    Proauie mee soror mihi pro matertera est ego illi Neptis filius uel filia


 [Figure: [Ramusculi] 74Kb] Schemata dicuntur Ramusculi quos aduocati faciunt in Genere cum gradus cognationum partiuntur, ut puta, ille filius, ille pater, ille auus, ille agnatus, et ceteri quorum figure he sunt.

Hec consanguinitas dum se paulatim propaginum ordinibus dirimens, usque ad ultimum gradum subtraxerit, et propinquitas esse desierit, eam rursus lex matrimonii uinculo repetit, et quodammodo reuocat fugientem. Ideo  autem usque ad sextum generis gradum consanguinitas constituta est, ut sicut sex etatibus mundi generatio et hominis status finitur, ita propinquitas generis tot gradibus terminaretur.  [Figure: [Arbor Consanguinitatis] 78Kb]



CAP. 65.---De incestuosis qui admonitiones sacerdotum contemnunt. Ex conc. Turonensi Iu, cap. 4.


 Incestuosi, parricide, homicide multi apud nos  reperiuntur, sed aliqui ex illis sacerdotum nolunt admonitionibus aurem accommodare, uolentes in pristinis perdurare criminibus; quos oportet per secularis potentie disciplinam a tam praua consuetudine cerceri, qui per salutifera sacerdotum monita noluerunt reuocari.



CAP. 66.---Ne infra septimam generationem coniugia fiant. Ex concilio apud Confluentiam, cap. 1, cui interfuerunt Carolus et Henricus reges.

Anno Dominice Incarnationis 912, apud Confluentiam, iussu uenerabilium principum, Caroli uidelicet  et Henrici, regum reuerendissimorum, congregati sunt episcopi numero octo Herimannus Agrippinensis archiepiscopus, Thiedo Witeburgensis episcopus, Luitharius Mundanensis episcopus, Doto Osneburgensis episcopus, Rihgouunno Wormatiensis episcopus, Rithwius Strazburgensis episcopus, Unwanus Padebrunensis episcopus, cum abbatibus aliisque sacri ordinis uiris quamplurimis, qui ipso cooperante et sententias eorum confirmante Domino Christo, in synodali residentes conuentu multa utilia, ac sancte Dei Ecclesie profutura saluberrimo tractantes consilio, inter cetera que statuerunt, hoc maxime necessarium, et instanti  tempore per abusionem frequentissimum cognationis incestum,  summa cautela uitandum firmauerunt, hoc est, ne ullus Christianus infra septimam generationem nuptias copulare presumat.



CAP. 67.---De muliere que cum duobus fratribus fornicata est. Ex concilio Neocesarensi cap. 2.

Mulier si duobus fratribus nupserit, abiiciatur usque ad mortem; uerumtamen in exitu, propter misericordiam, si promiserit quod facta incolumis huius coniunctionis uincula dissoluat, fructum penitentie consequatur, et communio ei concedatur. Quod si defecerit uir aut mulier in talibus nuptiis, difficilis erit penitentia in uita permanenti.



CAP. 68.---De eadem re. Ex decret. Martini, cap. 80 .

 Si qua mulier duos fratres, aut si quis uir duas sorores duxerit, a communione separentur, usque ad mortem. In morte, pro misericordia uiaticum accipiant.



CAP. 69.---De illo qui cum duabus sororibus fornicatus est, quarum una uxor fuit. Ex concilio Aurelianensi cap. 6 .

 Qui dormierit cum duabus sororibus, et una ex illis antea uxor fuerit, neutram ex ipsis habeat, nec ipsi adulteri unquam coniugio copulentur.



CAP. 70.---De illo qui cum duabus sororibus, cum nouerca, uel cum sorore sua, uel cum amita, uel matertera sua, uel filia patrui, uel auunculi sui, uel cum filia amite uel matertere sue, uel cum nepte sua, uel cum commatre sua, uel cum filiola quam de fonte suscepit, uel ante episcopum tenuit, fornicatus est. Ex eodem concilio.


Si quis fornicatus fuerit cum duabus sororibus, uel cum nouerca sua, uel cum sorore sua, uel cum amita sua, uel cum matertera sua, uel cum filia patrui sui, et auunculi sui, uel cum filia amite sue siue matertere sue, uel cum nepte sua, uel cum commatre sua, aut filiola sua siue quam de fonte suscepit, uel ante episcopum tenuit, et si qua mulier simili modo fornicata fuerit, abstineat se ab ingressu domus Dei annum, et eodem anno nisi Dominicis diebus et festis solummodo pane et aqua et sale utatur, arma non ferat, osculum nulli prebeat, sacrificium nisi pro uiatico minime accipiat. Sex deinde annis ingrediatur quidem domum Dei, sed  carnibus et uino et sicera minime utatur, nisi festis diebus. De armis uero et osculis, siue de sacrificio, sicut supradictum est. Postea uero duobus annis quando carne uescitur, a potu omni quo inebriari potest se contineat. Et si potum biberit, minime carne uescatur absque precipuis festis diebus. De armis uero uel osculo et sacrificio modum teneat iam dictum. Inde usque ad obitum suum nisi predictis festis diebus a carne abstineat, et tres ferias legitimas in omni hebdomada, et tres quadragesimas in anno legitime custodiat. De armis uero, ut supradictum est, et nunquam aliquando coniugio copuletur. Hec eadem penitentia imponenda est parricidis uel fratricidis uel consanguineis, nec non et qui sponte per fraudem et auaritiam hominem  innoxium, quod morchidum uocant [al, morth. dicitur].



CAP. 71.---De illo qui cum matrem habuerit uxorem, cum filiastra fornicatus fuerit. Item ex concil. Moguntinensi .

 Si quis uiduam uxorem duxerit, et postea cum filiastra sua fornicatus fuerit. seu cum duabus sororibus concubuerit, aut si qua duobus fratribus nupserit, seu cum patre et filio fornicata fuerit, tales copulationes anathematizari et disiungi precipimus, nec unquam amplius coniugio copulari, sed sub magna districtione fieri .



CAP. 72.---De illo qui cum filiastra ignorante fornicatus est. Ex concilio apud uermeriam, cap. 4.

  Si quis cum matre et filia fornicatus est ignorante matre de filia, et filia de matre, ille nunquam accipiat uxorem, ille uero si uoluerint accipiant maritos. Si autem hoc scierint ipse femine absque maritis in perpetuo maneant.



CAP. 73.---De illo qui stuprauerat quamdam, quam frater eius postea ignorans duxit uxorem. Ex eodem cap 5 .

 Si homo fornicatus fuerit cum muliere, et frater eius nesciens eamdem duxerit uxorem, frater eo quod fratri crimen celauerit, peniteat, et post penitentiam nubat. Mulier autem usque ad mortem peniteat, et sine spe coniugii maneat.



CAP. 74.---De eadem re. Ex eodem concilio, cap. 6.


Si frater cum muliere fornicatus fuerit, et frater nesciens cum eadem concubuerit, mulier diebus uite sue peniteat; post penitentiam autem frater ignarus sceleris coniugium accipiat si uult.



CAP. 75.---De eadem re. Ex concilio Matiscensi, cap. 5.

Item iudicatum est quemdam stuprasse quamdam feminam, quam postea frater eius accepit uxorem. Statuerunt eum qui stuprauit et a se stupratam fratri celauit, quia geminauit peccatum, penitentia districtiori castigandum, coniugium tale dissolui oportere, et mulieri quidem nunquam dari potestatem nubendi; illis autem pro misericordia coniugium  indulgere, sed cum penitentia.



CAP. 76.---De muliere cum qua et pater et filius fornicati sunt. Ex concilio Triburiensi .

 Quidam fornicatus est cum quadam muliere, postea filius nesciens patris factum stuprauit eamdem. Quod cum pater rescisceret, de se filioque confessus est. Statuerunt melius esse ut taliter lapsis cum digna penitentia, legitima permittantur coniugia quam forte deterius delinquant. Fornicaria autem sine spe coniugii maneat.



CAP. 77.---De illo qui cum uxore, matre, et filiastra fornicatus est. Ex concilio Maguntiensi .

 Si quis uiduam uxorem duxerit, et postea cum filiastra fuerit fornicatus,  seu cum duabus sororibus, aut si qua cum duobus fratribus, seu cum patre et filio, si quis relictam fratris, si quis neptem, aut nouercam, aut nurum, aut consobrinam, aut filiam auunculi, aut eius relictam, aut priuignam polluerit, eos disiungi, et ulterius nunquam coniugio copulari precipimus.



CAP. 78.---De illo coniugato qui cum filia matertere sue, uel auunculi, uel amite, uel patrui fornicatus fuerit. Ex concilio Triburiensi .

Interrogatum est si quis cum filia matertere sue uel amite uel auunculi uel patrui sui concubuerit, si coniugatus fuerit, liceatne illi ulterius uti coniugio, aut non coniugato uxorem accipere. Iustum esset, sicut aliqua statuta priorum habentur, ut in perpetuum tales a coniugio abstineant. uisum est  humane fragilitatis intuitu, ut post penitentiam non quidem penitus priuentur coniugio, durissime tamen tam immanis fornicatio uindicetur. Sicut sanctus papa Nicolaus et alii Romani pontifices statuerunt, ne forte desperati multiplicius peccent.



CAP. 79.---De patre et filio, de auunculo et nepote, si cum una muliere fornicati fuerint. Ex concilio Maguntiensi, cap. 5.

Interrogatum est si pater et filius, uel si duo fratres, uel si auunculus et nepos cum una muliere fornicati sint, quid inde faciendum sit. Manifestum est quod graui uindicta plectendum est, quod graue facinus esse reperitur. Omnis enim mechia interdicitur,  ubi scriptum est: Non mechaberis , quanto magis cum cognata uel cum coniuge, seu concubina cognati? Hinc in Leuitico scriptum est: Si mechatus fuerit quis cum uxore alterius, morte moriantur et mechus et adultera. Qui dormierit cum nouerca sua et cum nuru sua, et qui filiam et matrem duxerit, et qui acceperit sororem suam, morte moriantur . Si enim in lege turpitudinem incestus mortis sententia uindicare iussit, quomodo in Euangelio ubi summa iustitia est, incestuosus peccati penitentiam euadet? Unde Apostolus: Irritam qui fecerit legem Moysi, si sine ulla miseratione sub duobus uel tribus testibus moritur, quanto magis putatis deteriora mereri supplicia qui Filium Dei conculcauerit, et sanguinem testamenti pollutum  duxerit, in quo sanctificatus est, et Spiritui gratie contumeliam fecerit?  Igitur Theodorus iudicauit eum qui incestum fecerit, 12 annos penitere debere, alii 10, alii 7. Sed nos priscorum Patrum uestigia sequentes, his solis spatium penitentie temperemus, qui deuote et cum lacrymis penitentiam egerint, ceteri definitum tempus obseruent.



CAP. 80.---De eadem re. Ex concil. apud uermeriam, cap. 4 .

 Si quis filiastrum aut filiastram suam ante episcopum ad confirmationem tenuerit, separetur ab uxore sua, et aliam nunquam accipiat; similiter et mulier.



CAP. 81.---De illis qui infantes suos suscipiunt a baptismo ut separentur a coniugibus. Ex concil. Cabilonensi, cap. 45 .


 Dictum etiam nobis est quasdam feminas desidiose, quasdam uero fraudulenter, ut a uiris suis separentur, proprios filios coram episcopis ad confirmandum tenuisse. Unde nos dignum duximus ut si qua mulier filium suum desidia aut fraude aliqua coram episcopo tenuerit ad confirmandum, propter fallaciam suam aut propter fraudem, quandiu uiuat penitentiam agat, a uiro tamen suo non separetur.



CAP. 82.---De eadem re. Item ex conc. Maguntiensi, cap. 20, in claustro Sancti Albani habito, presente Ludouico imperatore.

  De eo quod interrogasti, si ille qui filiolam suam duxit uxorem, et de eo qui concubuit cum commatre sua spirituali, et de eo qui filium suum baptizauit, et cuius uxor eum de fonte suscepit, ea ratione ut dissidium coniugii fieret, si postea in tali copulatione permanere possent; de talibus sic respondendum est: Si filiolam aut commatrem suam spiritualem aliquis in coniugio duxerit, separandos eos esse iudicamus, et graui penitentia plectendos. Si autem coniuges legitimi unus aut ambo ex industria fecerint, ut filium suum de fonte suscipiant ut dissidium fiat, tale consilium damus: Si innupti manere uoluerint, bonum est; sin autem, grauis penitentia insidiatori iniungatur  et simul maneant. Et si superuixerit preuaricator coniugii, acerrima penitentia multetur, et sine spe coniugii maneat.



CAP. 83.---De eadem re. Ex concil. Triburiensi, cap. 8 .

Nullus proprium filium aut filiam a fonte baptismatis suscipiat, nec filiolam nec commatrem ducat uxorem, nec illam cuius filium [aut filiam, orig.] ad confirmationem ante episcopum tenuerit. Ubi autem factum fuerit, separentur.



CAP. 84.---De eadem re. Ex concilio Maguntiensi, cap. 5.

Quam detestabile et exsecrabile scelus sit unicuique Christiano filiolam suam stuprare, testatur sanctus Gregorius papa in Dialogis suis , ubi refert quemdam hominem polluisse filiolam  suam. Et quia neglexit penitentiam agere, subito miserabili morbo correptus exspirauit, et sepulto non solum corpus, sed etiam omne sepulcrum ignis inuisibilis consumpsit.



CAP. 85.---De mulieribus que aliquo molimine inter se fornicantur. Ex Penitentiali Theodori .

Mulier quocunque molimine, aut in se ipsa, aut cum altera fornicans, duos annos peniteat.



CAP. 86.---De sanctimonialibus, si inter se fornicentur. De eodem.

Si sanctimonialis cum alia sanctimoniali per aliquod machinamentum fornicate fuerint, 7 annos peniteant.



CAP. 87.---De muliere que cum altera fornicata fuerit. Ex concilio Ancyrano, cap. 8.


Mulier si cum muliere fornicata fuerit, duos annos peniteat. Sic et illa que semen uiri sui miscet cibo, ut inde plus eius accipiat amorem, peniteat.



CAP. 88.---De illis qui irrationabiliter uersantur. Ex concilio Ancyrano, cap. 15.

De his qui irrationabiliter uersati sunt siue uersantur, id est, qui cum pecoribus et masculis se coinquinauerint, quotquot ante 20 etatis sue annum tale crimen commiserint, 15 annis exactis in penitentia, communionem mereantur orationum. Deinde quinquennio in hac communione durantes, tunc demum oblationis sacramenta contingant. Discutiatur autem et uita eorum, qualis tempore penitudinis  exstiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant. Quotquot autem post 20 annos etatis uxores habentes in hoc peccato prolapsi sunt, 25 annos penitentiam agentes ad orationis communionem recipiantur. In qua quinquennio perdurantes, tunc oblationis sacramenta percipiant. Quod si qui et uxores habentes, et transcendentes quinquagesimum annum etatis ita deliquerint, ad extremum uite communionis gratiam consequantur.



CAP. 89.---De eadem re. Ex eodem concilio, cap. 16.

Eos qui irrationabiliter uixerint, et lepra iniusti criminis alios polluerint, precepit sancta synodus  inter eos orare qui spiritu periclitantur immundo.



CAP. 90.---De illis cum pecudibus fornicantur. Ex Penitentiali Theodori .

Qui cum pecude peccat, quidam iudicant annos 10, quidam 7, quidam duos [tres], quidam centum dies, iuxta qualitatem persone, peniteat.



CAP. 91.---Item de quadrupedum fornicatoribus. Ex Romano Penitentiali.

Si inuenti fuerint qui cum quadrupedibus, uel masculis contra naturam peccant, dura et districta penitentia cercendi sunt. Quapropter episcopi uel presbyteri a quibus iudicium penitentie iniungitur, conentur omnibus modis hoc malum radicitus abscidere.



CAP. 92.---De illis qui fornicantur sicut Sodomite. Ex Penitentiali Theodori .

 Qui fornicatus fuerit sicut Sodomite, si seruus est, scopis castigabitur et 2 annos peniteat: si liber est coniugatus, 10 annos; si priuatus, septem annos peniteat. Puer 100 dies, si in consuetudine est; laicus coniugatus, si in consuetudine habet, 15 annos peniteat. Si ex ordinibus est et in consuetudine habet, degradatus, ut laicus peniteat. Qui autem cum fratre naturali fornicatus fuerit, per tam sordidam commistionem, ab omni carne se abstineat, uel [et] 15 annos peniteat; si clericus est, amplius pelli debet.



CAP. 93.---De clericis uel monachis si fuerint masculorum insectatores. Ex dictis Basilii.

Clericus uel monachus ut paruulorum insectator, uel qui osculo uel aliqua occasione turpi deprehensus  fuerit, publice uerberetur, et comam amittat, decaluatusque turpiter sputamentis oblinitus in facie, uinculisque arctatus ferreis, carcerali 6 mensibus angustia maceretur, et triduo per hebdomadas singulas ex pane hordeaceo ad uesperam reficiatur. Post hec aliis 6 mensibus sub senioris spiritualis custodia segregata in curticula degens, operi manuum et orationi sit intentus, uigiliis et fletibus subiectus, et sub custodia semper duorum fratrum spiritualium ambulet, nulla priuata locutione uel consilio deinceps iuuenibus coniungendus.



CAP. 94.---De eadem re. Ex dictis Isidori.

Si quis ex iuuenibus, uel aliqua suspiciosa persona  cum paruulis iocatus fuerit, diuturna penitentia maceretur.



CAP. 95.---De eadem re. Ex dictis eiusdem.

Si deprehensus fuerit aliquis frater ludere cum pueris, et habere amicitias etatis infirme, tertio commoneatur ut memor sit honestatis, atque timoris Dei; si non cessauerit, seuerissime corripiatur.



CAP. 96.---De eo qui spirituatem nauet compatrem, cuius uxor commuter non est, et eo defuncto, si eius uiduam possit ducere uxorem. Ex concilio Triburiensi, cap. 47, cui interfuit rex Arnulphus.

 Qui spiritualem habet compatrem, cuius filium de lauacro sacri fontis accepit, et eius uxor commater non est, liceat  ei, defuncto compatre suo, eius uiduam ducere in uxorem si nullam habent consanguinitatis propinquitatem. Quid enim? Nunquid non possunt coniungi, quos nulla proximitas carnalis, uel in id generatio secernit spiritualis?



CAP. 97.---Utrum quis filiam spiritualis commatris sue uxorem ducere possit. Ex eodem concilio, cap. 48.

Illud etiam nec canonica institutione definimus, nec interdictione aliqua refutamus, sed propter eos qui diuerse de eo sentiunt, hoc loco aliquid commemoramus. Si quis sue spiritualis commatris filiam fortuito, et ita contingente rerum casu in coniugium duxerit,  habeat, atque honeste legitimo coniugio operam det.



CAP. 98.---De quodam qui suam filiolam spiritualem constuprauerat. Ex lib. Dialogorum Gregorii .


Terribile etiam quiddam in ualerie prouincia contigisse uir uenerabilis Maximianus Syracusanus episcopus, qui diu in hac urbe meo monasterio prefuit, narrare consueuit dicens: »Quidam curialis illic, sacratissimo paschali Sabbato, iuuenculam cuiusdam filiam in baptismate suscepit. Qui post ieiunium domum reuersus, multo uino inebriatus, eamdem filiolam suam secum manere petiit, eamque nocte illa  perdidit. Cumque mane facto surrexisset, reus cogitare cepit ut ad balneum pergeret, ac si aqua balnei lauaret maculam  peccati. Perrexit igitur, lauit, cepit trepidate ecclesiam ingredi, sed si tanto die non iret ad ecclesiam, erubescebat homines; sin uero iret, pertimescebat iudicium Dei. uicit itaque humana uerecundia, perrexit ad ecclesiam, sed tremebundus et pauens stare cepit, atque per singula momenta suspectus qua hora immundo spiritui traderetur, et caram omni populo uexaretur. Cumque uehementer timeret, ei in illa missarum celebritate quasi aduersi nichil contigit, qui letus exiit, et die altero ecclesiam iam securus intrauit; factumque est ut per sex continuos dies letus ac securus procederet, estimans quod eius scelus Dominus aut non uidisset, aut uisum misericorditer dimisisset; die autem septimo, subita morte defunctus est. Cumque sepulture  traditus fuisset, per longum tempus cunctis uidentibus de sepulcro eius flamma exiit, et tandiu ossa eius concremauit quousque omne sepulcrum consumpsit, et terra que in tumulo collecta fuerat defossa uideretur. Quod uidelicet omnipotens Deus faciens, ostendit quid eius anima pertulit in occulto, cuius etiam corpus ante humanos oculos flamma consumpsit. Qua in re quoque nobis hec audientibus exemplum formidinis dare dignatus est, quatenus ex hac consideratione colligamus, quid anima uiuens ac sentiens pro reatu suo patitur, si tanto ignis supplicio etiam insensibilia ossa concremantur.«



CAP. 99.---De quodam fratre qui impugnabatur a spiritu fornicationis. Ex dictis Paphnutii eremite .


Quidam frater molestiam sustinebat a spiritu fornicationis. Abiit autem ad probatissimum seniorem, et precabatur eum dicens: »Pone tibi sollicitudinem, beatissime Pater, et ora pro me, quia grauiter impugnat me passio fornicationis.« Hec cum audisset senior, orabat intente diebus ac noctibus, pro eo deprecans Domini misericordiam. Iterum autem ueniebat idem frater, et rogabat seniorem ut magis intentius pro eo oraret. Similiter autem cum omni sollicitudine beatus senior intentius orabat pro eo. Frequenter autem uenientem ad se monachum uidens senior et deprecantem se ut oraret, ualde contristatus admirabatur quia non exaudiret  Dominus orationes eius. Eadem autem nocte reuelauit ei Dominus, que circa illum monachum erant, negligentie et ignauie resolutionem, et delectationes forte corporeas cordis eius. Ita autem ostensum est sancto seniori: uidit sedentem illum monachum, et spiritum fornicationis in diuersis mulierum formis ante illum ludentem, et ipsum condelectari. uidebat et angelum Domini astantem et indignantem grauiter contra eumdem fratrem, quia non surgebat neque prosternebat se in orationibus ad Dominum, sed magis delectabatur in cogitationibus suis. Hec ergo ostensa sunt per reuelationem sancto seniori. Cognouit autem quia culpa erat et negligentia illius monachi, ut non exaudirentur orationes eius. Et tunc dixit ei senior: »Quia  tua culpa est, frater, qui condelectaris cogitationibus malis; impossibile est enim discedere a te spiritum fornicationis immundum, aliis orantibus et Deum pro te deprecantibus, nisi et tu ipse laborem assumas ieiuniis, et orationibus et uigiliis multis, cum gemitu deprecans, ut misericordiam suam et adiutorium det gratie sue, prebeatque tibi Dominus Christus ut possis resistere malis cogitationibus. Nam et medici qui corporibus hominum medicamenta conficiunt et adhibent, quamuis omnia cum summa diligentia faciant, uerumtamen si ille qui infirmatur non se abstineat a noxiis cibis, uel de aliis que solent ledere infirmitates, nichil ei proficit cura et diligentia et sollicitudo medicorum. Similiter  etiam et in anime languoribus eueniet, licet cum omni intentione et ex toto corde sancti Patres, qui sunt medici spirituales, exorent misericordiam Christi Saluatoris nostri pro eis, qui orationibus eorum se postulant adiuuari, nisi et ipsi cum omni intentione mentis tam in orationibus, quam in omni opere spirituali, que Deo placita sunt faciant, non eis proficient orationes eorum.«



CAP. 100.---De sponsa fratris, si frater eam uiolauerit. Ex conc. Triburiensi cap. 10, cui interfuit rex Arnulphus .

 Quidam desponsauit uxorem et dotauit, et cum ea coire non potuit; quam frater eius clanculo corrupit, et grauidam reddidit: decretum est ut, quamuis nupta esse non potuerit legitimo  uiro, desponsatam tamen fratri frater habere non possit, sed mechus et mecha fornicationis quidem penam sustineant; licita uero eis coniugia non negentur.



CAP. 101.---Si quis de uno in alium transmigrat episcopatum, et consanguineam suam polluerit, uel aliquod crimen capitale commiserit. Ex eodem concilio, cap. 42.

Si quis de uno in alium omnino transmigrat episcopatum, et si  contingat eum filiam sororis sue, amite, aut matertere, aut auunculi, uel patrui polluere, aut aliquod crimen capitale committere, episcopus in cuius tunc diecesi commoratur et tali criminatur scelere, habeat ius et potestatem secundum canonicam auctoritatem et nostram synodalem institutionem flagitiosum cercere,  et ad penitentiam emollire. Per quem enim melius rei ueritas uentilatur quam per illum sub quo habitat, et habitare desiderat?



CAP. 102.---De mulieribus que, absente marito, conceperint. Ex concilio Elibertino, cap. 3 .

Si qua mulier per adulterium, absente marito, conceperit, idque post facinus occiderit, placuit uix in fine dandam esse communionem, eo quod geminauerit scelus.  De illis mulieribus que male conceptos ex adulterio fetus, uel editos necare studuerint, uel in uentre matrum potionibus aliquibus consumpserint, in utroque sexu adulteris post 7 annorum curricula communio tribuatur, ita tamen ut omni tempore uite sue fletibus et humilitati insistant.



CAP. 103.---De mulieribus que partus suos occulte interficiunt. Ex concilio Arelatensi, cap. 6.


Mulieres quedam, ut audiuimus, que ex fornicatione concipientes, metuentes ne scelus quod occulte perpetrauerunt manifestum fieret, infantes quos pepererunt occiderunt, et terre congerie operuerunt, ut in aquas proiicerent [aut in aquas proiecerunt]. Quod quantum nefas sit, canones Ancyrani , Eliberitani , atque Ilerdensis , concilii testes sunt. His itaque uix in fine dandam esse communionem decernunt; sed humanius tractantes, post decennem penitentiam tales placuit ad communionem recipi.



CAP. 104.---De eadem re. Ex eodem concilio, cap. 10.

Si qui infantem oppresserint, tres annos peniteant,  unum ex his in pane et aqua. Si clericus fuerit, 4 annos, unum ex his in pane et aqua.



CAP. 105.---De his qui contra naturam peccant. Augustinus, Confessionum lib. III, cap. 8.

 Flagitia que sunt contra naturam ubique ac semper repudianda atque punienda sunt, qualia Sodomitarum fuerunt. Que si omnes gentes facerent, eodem criminis reatu diuina lege tenerentur, que non sic fecit homines ut se illo uterentur modo; uiolatur quippe ipsa societas que cum Deo nobis esse debet, cum eadem natura, cuius ipse auctor est, libidinis peruersitate polluitur.



CAP. 106.---Quod grauius sit contra naturam peccare quam adulterare. Augustinus, Contra Iulianum, lib. u.

 Usus naturalis et licitus  est in coniugio, sicut filicitus in adulterio. Contra naturam uero semper illicitus et procul dubio flagitiosior atque turpior, quem sanctus Apostolus et in feminis et in masculis arguebat , damnabiliores uolens intelligi, quam si in usu naturali uel adulterando uel fornicando peccarent.



CAP. 107.---De penitentia eorum qui commistione animalis peccauerint. Canones Martini ad laicos .

Si quis ante 20 annos in cuiuslibet animalis commistione peccauerit, 15 annis in humilitate subiaceat ad ecclesie ianuam, et post hoc aliis quinque annis in orationis communione receptus, penitentiam agat et sic sacramenti gratiam percipiat. Interrogentur  autem alii de eo qualem uitam in penitentia egerit, et sic misericordiam communionis consequatur. Si quis autem post 20 annos habens uxorem huic peccato irruerit, 25 annos humilitati subiaceat, et quinque annis orationi tantum communicans, postea recipiat sacramentum. Quod si et hec mensuram aliquis transgressus fuerit, sacramentum in exitu consequatur.



CAP. 108.---Quare pecus humana commistione pollutum iussum sit interfici. Questionum Augustini super Leuiticum cap. 74 .

Mulier que accesserit ad omne pecus, ascendi ab eo: interficietis mulierem, et pecus morte moriatur, rei enim sunt. Queritur quomodo sit reum pecus, cum sit irrationabile nec ullo modo capax legis?  Item, ibid. post aliquot uersus. Pecora inde credendum est iussa interfici, quia tali flagitio contaminata, indignam refricant facti memoriam.



CAP. 109.---De stupratoribus puerorum. Eliberitanum conc., cap. 71.

Stupratoribus puerorum, nec in fine dandam esse communionem censuimus.



CAP. 110.---Quod naturalis usus uenialis est in uxore propria, uti in aliena uel meretrice damnabilis. Augustinus, De bono coniugali .

Peius est alienum matrimonium uiolare, quam meretrici adherere. Item, ibidem. Peius est cum matre, quam cum aliena uxore concumbere. Item, ibid., c. 8. Quedam necessaria sunt propter sapientiam, sicut doctrina; quedam propter salutem, sicut  cibus et potus et somnus; quedam propter amicitiam, sicut nuptie et concubitus. Hinc enim subsistit propagatio generis humani, in quo societas amicabilis magnum bonum est. His itaque bonis que propter aliud necessaria sunt, qui non ad hoc utitur propter quod instituta sunt, peccat alias uenialiter, alias damnabiliter. Quisquis uero iis propter hoc utitur propter quod data sunt, bene facit. Item, ibid. 11. Cum naturalis usus quando prolabitur ultra pacta nuptialia, id est ultra propagandi necessitatem, uenialis sit in uxore, in meretrice damnabilis; iste quidem contra [qui est contra, etc., orig.] naturam exsecrabiliter fit in meretrice, sed exsecrabilius, ad utendum concessis etiam cum modus exceditur;  longe sit tolerabilius quam in eis que concessa non sunt, uel unus uel rarus excessus. Et ideo in re concessa immoderatio coniugis, ne in rem non concessam libido prorumpat, toleranda est. Hinc est etiam quod longe minus peccat quamlibet assiduus ad uxorem, quam uel rarissimus ad fornicationem. Cum uero uir membro mulieris non ad hoc concesso uti uoluerit, turpior est uxor, si in se, quam si in alia fieri permiserit.



CAP. 111.---De pollutionibus que uaria ex causa eueniunt. Beda in Historia Anglorum lib. I . Gregorius respondit Augustino .

 Aliquando ex crapula, aliquando ex nature superfluitate uel infirmitate, aliquando ex cogitatione contingit pollutio.  Et quidem cum ex nature superfluitate uel infirmitate euenerit, omnimodo illusio non est timenda, quia hanc animus nesciens pertulisse magis dolendus est quam fecisse. Cum uero ultra modum appetitus gule in sumendis alimentis rapitur, atque idcirco humorum receptacula grauantur, habet exinde animus aliquem reatum, non tamen usque ad prohibitionem percipiendi sacri mysterii, uel missarum solemnia celebranda, cum fortasse aut festus dies exigit, aut exhibere ministerium  ipsa necessitas compellit. Nam si adsunt alii, qui implere ministerium ualeant, illusio per crapulam facta a perceptione sacri mysterii prohibere non debet, sed ab immolatione sacri mysterii abstinere  humiliter  debet. Item, ibid. paulo post. Si ex turpi cogitatione uigilantis oritur illusio in mente dormientis, patet anime suus reatus. uidet enim a qua radice inquinatio illa processerit: que quod cogitauit sciens, hoc pertulit nesciens.



CAP. 112.---De eodem. Isidorus. Sententiarum libro primo .

 Non est peccatum quando nolentes imaginibus nocturnis illudimur, sed tunc est peccatum, si antequam illudamur, cogitationis affectibus preuenimur. Luxurie quippe imagines quas in ueritate gessimus, sepe dormientibus in animo apparent, sed innoxie, si non concupiscendo occurrunt. Qui nocturna illusione polluitur, quamuis extra memoriam turpium  cogitationum sese persentiat inquinatum, tamen hoc ut tentaretur culpe sue tribuat, suamque immunditiam statim fletibus tergat.



CAP. 113.---Item de eodem. Ex uita S. Dioscori. S. Dioscorus dicebat.

Si absque mulierum phantasia pollutio ueniat, non esse peccatum. Ingenitus enim humor in corpore, ubi propria repleuerit conceptacula, suis necesse est meatibus egeratur, et ideo non trahitur ad peccatum.



CAP. 114.---Utrum minus peccatum sit permittendum ut grauius euitetur. Haymo, super Genesim.

Queri solet utrum hec compensatio fieri debeat, ut uidelicet minus peccatum fieri permittamus, ut  grauius delictum deuitetur. Ecce enim Lot filias suas incestui tradere uoluit, ne maius peccatum contra naturam in uiros committeretur . Sed hoc perturbato animo dare debemus. Nesciens enim quid ageret, uel quomodo hospites quos homines putabat, liberaret, hoc egisse credendus est.



CAP. 115.---Quod minus est secundum naturam coire quam contra naturam delinquere. Ambrosius in lib. I De Abraham, cap 6.

 Offerebat sanctus Lot filiarum pudorem, nam et si illa quoque impuritas flagitiosa erat, tamen minus erat secundum naturam coire, quam aduersus naturam delinquere.



CAP. 116.---Quod Lot de ebrietate potius quam de incestu culpandus sit. Augustinus, Contra Faustum .


Inebriauerunt Lot filie eius, et se nescienti miscuerunt . Quapropter culpandus est quidem, non tamen quantum ille incestus, sed quantum meretur illa ebrietas.



CAP. 117.---Quod Lot prostituere uolebat filias suas potius perturbatione quam dispensatione. Augustinus lib. Questionum super Genesim, cap. 42.

Quod ait Sodomitis Lot: Sunt mihi due filie que nondum nouerunt uiros, producam illas ad uos, utimini illis, sicut placuerit uobis, tantum in uiros istos ne faciatis iniquum : quoniam prostituere uolebat filias suas hac compensatione, ut uiri hospites eius nichil a Sodomitis tale paterentur, utrum admittenda sit compensatio flagitiorum uel quorumcunque  peccatorum, ut nos faciamus mali aliquid, ne alius grauius malum faciat, an potius perturbationi Lot, non consilio tribuendum sit, quia hoc dixerit merito queritur; et nimirum periculosissime admittitur hec compensatio. Si autem perturbationi humane tribuitur, et menti tanto malo permote nullo modo imitanda est.



CAP. 118.---De eodem. Ibidem, cap. 44.

Intelligamus non pro auctoritate habendum quod dixit Lot de turpitudine filiarum.



CAP. 119.---Ne quis menstruate mulieri misceatur. Clemens Iulio et Iuliano.

Obseruet unusquisque ne menstruate mulieri misceatur; hoc enim exsecrabile dicit lex Dei .



CAP. 120.---Quod conceptus menstruate mulieris multis modis corrumpitur. Augustinus super Genesim ad litteram, lib. X, cap. 7 .


Quod scriptum est: Puer eram ingeniosus, et sum sortitus animam bonam , uidelicet ex paterno ingenio uel corporali temperamento; deinde cum essem magis bonus ueni ad corpus coinquinatum : coinquinatum uidelicet, uel a cruore menstruo , uel a contaminatione adulterina.



CAP. 121.---De eodem. Hieronymus super Ezechielem, lib. uI, in caput XuIII .

Per singulos menses grauia atque torpentia mulierum corpora immundi sanguinis effusione releuantur. Quo tempore si uir coierit cum muliere, dicuntur  concepti fetus secum uitium seminis trahere, ita ut leprosi et elephantiosi ex hac conceptione nascantur et feda in utroque sexu corpora, paruitate uel enormitate membrorum sanitas [sanies orig.] corrupta degeneret. Precipitur ergo uiris ut non solum in alienis mulieribus, sed in suis quoque quibus uidentur lege coniungi, certa concubitus norint tempora, quando ceundum, quando ab uxoribus sit abstinendum. Item. Caueat uxor ne desiderio uicta ceundi celet uirum, et maritus ne uim faciat uxori, putans omni tempore sibi subiectam esse debere coniugii uoluntatem.



CAP. 122.---Ne nimis aspera alicui iniungatur penitentia. Gregorius Domitiano metropolitano .

 Qui culpam plangunt luxurie, et uoluptatem carnis in dolorem uertunt, a magistris sentire non debent asperitatem discipline, ne ipse humani generis Redemptor minus ametur, si pro eo anima plus quam debet atteritur.



CAP. 123.---Non esse culpam inordinatum motum membrorum sine consensu. Augustinus, De ciuitate Dei, lib. I, cap. 23.

Si concupiscentialis inobedientia, que adhuc in membris moribundis habitat, preter nostre uoluntatis legem quasi sua lege mouetur, si absque culpa est in corpore dormientis, quanto magis absque culpa est in corpore non consentientis?



CAP. 124.---Ne mulier sine consensu uiri ueletur. Capitularium lib. u, c. 18 .

Mulier si sine commeatu [comiato, orig.] uiri  sui uelum in caput miserit, si uiro suo placeat, recipiat eam iterum ad coniugium.



CAP. 125.---Quod incestuosi ab Ecclesia separandi sint. Gregorius Felici episcopo Sicilie .

Omnes incestuosi a liminibus sancte Dei Ecclesie sunt separandi, usque dum per satisfactionem sacerdotum precibus eidem sancte Ecclesie canonice reconcilientur. Sunt enim mali segregandi a bonis, et iniqui a iustis, ut saltem rubore suo conscientias suas recognoscant, et conuertantur a prauitatibus suis. At si incorrigibiles apparent, segregentur a fidelibus usque ad satisfactionem.



CAP. 126.---Quod ueritas culpe diligenter inuestiganda est ante penam. Gregorius Ioanni episcopo Panormitano .


Quia sunt culpe in quibus culpa est relaxare uindictam, querenda semper est ueritas, ut inquiri ualeat utrum accusatum noxa condemnet, an a pena innocentia patefacta subducat.  Sunt homines adulteri in domibus suis, in secreto peccant, aliquando nobis produntur ab uxoribus suis, plerumque zelantibus, aliquando maritorum salutem querentibus; nos non prodimus palam, sed in secreto arguimus. Ubi contigit malum, ibi moriatur malum; non tamen uulnus illud negligimus.



CAP. 127.---Ut uir nolente uxore non contineat. Augustinus super psalmum CXLIX  .

  Si dicat uir: Continere iam uolo, nolo iam uxorem, non potest. Quid si tu uis et illa non uult? Nunquid per continentiam tuam debet illa fieri fornicaria? Si alii nupserit te uiuo, adultera erit. Non uult tali lucro Deus tale damnum compensare. Redde debitum, et si non exigit, redde. Pro sanctificatione perfecta Deus tibi computabit, si non quod tibi debetur exigis, sed reddis quod debetur uxori.



CAP. 128.---Quid sit abuti uxore. Augustinus ad ualerium, De nuptiis et concupiscentia .

Ab ea parte corporis, que non ad generandum est instituta, si et coniuge quisque utatur, contra naturam est et flagitiosum.



CAP. 129.---Quod nomine corporis pars corporis intelligatur. Augustinus ad Claudium contra Iulianum, lib. u, cap. 4.


Si pars corporis nomine corporis non posset nuncupari, non diceret Apostolus: Mulier non habet potestatem sui corporis, sed uir; similiter et uir non habet potestatem sui corporis, sed mulier . Ipsa utique membra appellat corporis nomine, quibus discernitur sexus peragiturque concubitus. Quis est enim qui dicat uirum sui corporis potestatem non habere, si in his uerbis Apostoli totum corpus intelligas, quod constat omnibus membris? Ac per hoc, secundum Apostolum, etiam solum genitale membrum nomine corporis nuncupatur.



DECRETI PARS DECIMA. De homicidiis spontaneis, et non spontaneis. De parricidiis, et fratricidiis. Et de occisione legitimarum uxorum, et seniorum, et clericorum. Et quod non omnis hominem occidens homicida sit; et de eorum penitentia.



CAP. 1.---Quod omnes leges, tam ecclesiastice quam seculares, effusionem humani sanguinis prohibeant. Augustinus in epistola ad Publicolam .


 De occidendis  hominibus, ne ab eis quisque occidatur, non mihi placet consilium, nisi forte sit miles, aut publica functione teneatur, ut non pro se hoc faciat, sed pro aliis, uel pro ciuitate, ubi etiam ipse est, accepta legitima potestate, si eius congruit persone.  Qui uero repelluntur aliquo terrore ne male faciant, etiam ipsis aliquid fortasse prestatur. Hinc autem dictum est, non resistamus malo , ne nos uindicta delectet, que alieno malo animum pascit, non ut correctionem hominum negligamus; unde nec reus est mortis aliene, qui cum sue possessionis muros circumduxerit, aliquis ex ipsorum usu percussus intereat. Neque enim reus est Christianus, si bos eius aliquem feriendo, uel equus calcem iaciendo aliquem occidat. Aut ideo non debent Christiani boues habere cornua, aut equus ungulas, aut dentes canes? Aut uero quoniam Paulus apostolus satis egit ut in tribuni notitiam perferretur insidias sibi a quibusdam perditis preparari, et ob hoc deductores accepit armatos, si in illa arma scelerati  homines incidissent , Paulus in effusione sanguinis eorum suum crimen agnosceret? Absit ut ea que propter bonum ac licitum facimus, aut habemus, si quid per hec preter nostram uoluntatem cuiquam mali acciderit, nobis imputetur! Alioquin nec ferramenta domestica et agrestia sunt habenda, ne quis eis uel se uel alterum interimat.



CAP. 2.---De potestate iudicis. Augustinus in euist. 158 ad Marcellinum.

Soleo audire in potestate esse iudicis mollire sententiam, et mitius uindicare quam leges.



CAP. 3.---Item de eadem re, in eadem epistola.

Paulo post. Scio in causa clericorum Anaunensium, qui occisi a gentilibus nunc martyres honorantur, imperatorem rogatum facile concessisse, ne  illi qui eos occiderant et capti iam tenebantur, pena simili punirentur.



CAP. 4.---Quod qui seipsum occidit, homicida est. Aug. De ciuit. Dei. lib. I, cap. 17.

 Si non licet priuata potestate alicui hominem occidere uel nocentem, cuius occidendi licentiam lex nulla concedit, profecto etiam qui seipsum occidit, homicida est. Et tanto fit nocentior cum se occiderit, quanto innocentior in ea causa fuit, qua se occidendum putauit. Nam si Iude factum merito detestamur, eumque ueritas iudicat, cum se laqueo suspendit, scelerate illius traditionis auxisse potius quam expiasse commissum, quoniam de Dei misericordia desperando exitiabiliter penitens, nullum sibi salubris penitentie locum reliquit,  quanto magis a sua cede [nece] se abstinere debet, qui tali supplicio quid in se puniat non habet? Iudas enim cum se occidit, sceleratum hominem occidit et tamen non solum Christi, uerum etiam sue mortis reus finiuit hanc uitam, quia, licet propter suum scelus, alio suo scelere occisus est.  Cur autem homo qui nichil mali fecit, sibi male faciat, et seipsum interficiendo hominem interficiat innocentem, ne alium patiatur nocentem, atque in se perpetret peccatum proprium, ne in eo perpetretur alienum? Item . In sanctis canonicisque libris nusquam nobis diuinitus preceptum permissumue reperiri potest, ut uel ipsius adipiscende immortalitatis, uel ipsius cauendi carendiue mali causa nobismetipsis necem inferamus. Nam et prohibitos  nos esse intelligendum est, ubi lex ait: Non occides , presertim quia non addidit proximum tuum, sicut falsum testimonium cum uetaret: Falsum, inquit, testimonium non dices aduersus proximum tuum . Ne ideo tamen, si aduersus seipsum quisquam falsum testimonium dixerit, ab hoc crimine se putauerit alienum, quoniam regulam diligendi proximum a semetipso accepit [dilector], quandoquidem scriptum est: Diliges proximum tuum tanquam teipsum . Porro si falsi testimonii non minus reus est, qui de ipso falsum fatetur, quam si aduersus proximum hoc faceret, cum in eo precepto quo falsum testimonium prohibetur, aduersus proximum prohibeatur, possitque non recte intelligentibus uideri non esse prohibitum,  ut aduersus seipsum quisque falsus testis assistat, quanto magis intelligendum est non licere homini seipsum occidere, cum in eo quod scriptum est: Non occides , nichil deinde addito, nec ipse [nullus] utique cui precipitur, intelligatur exceptus? Item. Scriptum est: Non occides , nec alterum, nec [ergo] te. Neque enim qui se occidit, aliud quam hominem occidit.  Quasdam uero exceptiones eadem ipsa diuina fecit auctoritas. Sed his exceptis quos Deus occidi iubet, siue data lege, siue ad personam pro tempore expressa iussione. Non autem ipse occidit qui ministerium debet iubenti, sicut adminiculum gladius est utenti, et ideo nequaquam contra hoc preceptum fecerunt, quo dictum est: Non occides,  qui Deo auctore bella gesserunt, aut personam gerentes publice potestatis secundum leges eius, hoc est iustissime rationis imperium, sceleratos morte punierunt. Et Abraham non solum non est culpatus crudelitatis crimine, uerum etiam laudatus est nomine pietatis, quod uoluit filium nequaquam scelerate, sed obedienter occidere . Et merito queritur utrum pro iussu Dei sit habendum, quod Iepte filiam que patri occurrit occidit, cum se aduouisset [id uouisset, or.] immolaturum Deo, quod ei redeunti de prelio uictori primitus occurrisset . Nec Samson aliter excusatur, quod seipsum cum hostibus ruina domus oppressit , nisi quia spiritus latenter hoc iusserat,  qui per illum miracula faciebat . His ergo exceptis, quos uel lex iusta generaliter, uel ipse iustitie fons Deus occidi iubet, quisquis hominem uel seipsum, uel quemlibet occiderit, homicidii crimine innectitur. Item . Hoc dicimus, hoc asserimus, hoc modis omnibus approbamus, neminem spontaneam mortem sibi inferre debere, uelut fugiendo molestias temporales, ne incidat in perpetuas; neminem propter aliena peccata, ne hoc ipso incipiat habere grauissimum proprium; neminem propter sua peccata preterita, propter que magis hac uita opus est, ut possint penitendo sanari; neminem uelut desiderio melioris uite que post mortem speratur, quia reos sue mortis melior post mortem uita non suscipit.



CAP. 5.---Ut missa et oblationibus careat, qui seipsum occidit. Capitul. lib. uII, cap. 70.


De eo qui semetipsum occidit, aut laqueo se suspendit, consideratum est ut, si quis compatiens uelit eleemosynam dare, tribuat, et orationes in psalmodiis faciat, oblationibus tamen et missis careat.



CAP. 6.---De eodem. Antissiodorense concilium, cap. 17.

Quicunque se propria uoluntate aut in aquam iactauerit, aut collum ligauerit, aut de arbore precipitauerit, aut furiose percusserit, aut qualibet occasione sponte sua se morti tradiderit, istorum oblata non recipiantur.



CAP. 7.---Quod Ecclesia nullum occidit. Ex Dialogis Augustini contra Petilianum .


Tu dixisti: Laqueo traditor periit, laqueum talibus dereliquit. Hoc ad nos omnino non pertinet, neque enim ueneramur nomine martyrum eos qui sibi collum ligauerunt.



CAP. 8.---Quod presbyteri interfecti episcopo solui debeant. Capitularium lib. u, cap. 90 .

Presbyteri interfecti episcopo ad cuius pareciam pertinent, soluantur.



CAP. 9.---De compositione subdiaconi, diaconi, presbyteri, episcopi, uel monachi. Item cap. 26 .

 Qui subdiaconum occiderit, trecentos solidos componat; qui diaconum, quadringentos; qui presbyterum, 600; qui episcopum,  900; qui monachum, 400.



CAP. 10.---De penitentia eius qui clericum aut monachum occiderit. Lib. uI, cap. 90.

 Qui occiderit monachum aut clericum, arma relinquat, et Deo in monasterio seruiat cunctis diebus uite sue, nunquam ad seculum reuersurus, et septem annos publicam penitentiam gerat.



CAP. 11.---Quod ad hoc iudex gladium portat, ut sceleratos damnet. Haymo, super epistolam ad Rom. in cap. XIII.

 Sunt quedam enormia flagitia, que potius per mundi iudices quam per antistites et rectores Ecclesiarum iudicantur. Sicut est, cum quis interficiat pontificem apostolicum, episcopum, presbyterum, siue diaconum: huiusmodi  reos reges et principes mundi damnant. Ergo non sine causa portat gladium , qui talia scelera diiudicat [iudicat, orig.]. Sunt etiam maxime constituti propter homicidas, raptores, ut illos damnent, et alios suo timore compescere faciant.



CAP. 12.---De quodam qui de cede episcopi sui conuictus est fuisse conscius. Gelasius Philippo et Cassiodoro.

Celestini causa talis est, quam uos quoque non arbitror ignorare. Siquidem hic conscius conuictus in cede parentis et episcopi, quemadmodum gestorum tenore monstratur, cunctorum iudicio nullatenus estimatus est officio dignus altaris, eique pro tam detestando facinore unius anni interdicta communio est, quatenus penitudine competenti tanti  facinoris curaret abruptum. Quod etiam si a nobis minime iuberetur, ipse magis cogitans diuini corporis sacramentum, debuit ad hoc mente purgatiori remeare. Quod tempus tamen aut expletum, aut prope iam putamus exactum, post quod ei communionis facultatem patere non dubium est; ut et sententia synodalis possit abrumpi, et, ut illi magis prosit, ualeat maiore satisfactione mundari.



CAP. 13.---De simili causa. Gelasius Ioanni episcopo.

Nos ausus impii commouere Aselli, qui archidiaconatus fungebatur officio. Nam cum, tam duro casu lethaliter sauciato pontifice, pre ceteris ecclesiam custodire debuerit, ac ne quid de episcopali domo subduceretur, et eum ipsum in tumultu presenti permisit occidi, cum et ad fatendum seruari  debuisset, utrum hec sua uoluntate peregerit, an cuiusquam precipitatus impulsu, et prius ab eo, quia idem creditarius presulis fuisse dicitur interempti, ecclesiastica requiri substantia. Quis autem non euidenter intelligat propter hoc precipue dictum citius fuisse sublatum, quatenus nec complices proderet, et ignorata facultas ecclesie facilius direptionibus subiaceret? Nam et libellaris incisus episcopi perhibetur inuentus, et uir bonus Asellus ac suo gradu dignus  prius in se decretum, adactis Ecclesie ministris, compulit celebrari, quam de excessu secundum tramitem uetustatis, ad sedis apostolice notitiam relatio mitteretur. Quam sit autem intolerabile malum, quis Christianus addubitet? ut cum soleat etiam communi  sorte defuncto pontifice transitus eius ante omnia nuntiari, competens deputari uisitatio, atque ita de subrogando sacerdote tractari, hic unus exstiterit, qui interfecto religionis antistite, de suo mox honore cogitauerit, quam studuerit deferre quod gestum est. Ubi tametsi latet extrinsecus quid agatur, tamen affectate potestatis abruptum, conscientiam suspicione non exuit, defuncti locum taliter ambientis. Interim ne quis hoc unquam audeat usurpare quod ante istum nullus est ausus, ab officio quod gerebat nostra sit auctoritate submotus, donec quid in perpetuum de tali ordinari censeamus plenius retractetur. Si qua sane iuris ecclesiastici sustulisse conuincitur, modis omnibus reformare cogatur.



CAP. 14.---De penitentia presbyteri qui presbyterum occidit. Alexander secundus Amalgerio Ciuitanensi episcopo.


Fratri huic quem perpetrati homicidii reatu ad iudicium canonice penitentie suscipiendum, ad apostolicam sedem misisti, noueris nos huius ordinis penitentiam misericordie respectu iniunxisse. Nam quia presbyter presbyterum occidit, quadrupliciter, 28 uidelicet annis, eum penitere oportet; quatuor decim annos sibi misericorditer indiximus, irrecuperabiliter deiicientes eum a presbyteratu, et omni administratione altaris. Quos quidem quatuordecim annos hoc ordine obseruabit: tribus prioribus annis extra ecclesiam, nisi ad extrema mortis absque communione, et mense participatione et pace sit. Sed  a cena Domini solummodo reconcilietur, usque ad octauas Pentecostes. Hac presenti quadragesima quotidie ieiunet in pane et aqua diebus tribus hebdomade, usque in Pascha. Ab octauis Pentecostes usque in festum S. Michelis duobus; deinde, tres. Post tres annos reddita sibi communione Ecclesie et mense, inter idiotas sit usque ad expletos septem annos, eodem modo totum penitentie tempus seruans. Et quia conuenit eum esse sub regimine abbatis, mandamus tibi ut mittas eum in aliquo monasterio, ut ibi condigne penitens saluetur, et si tibi uel abbati uidetur sibi remittere, si hunc condigne obseruasse penitentiam uideris, post tres annos liceat.



CAP. 15.---De purgatione presbyteri qui sine accusatoribus de morte episcopi sui fuerat infamatus. Alexander secundus Rainaldo Cumano episcopo.


Super causas Guillandi presbyteri tui, de morte episcopi sui predecessoris tui infamati, in medium consuluimus. Itaque circum omnium astantium fratrum unanimi assensu tue dilectioni rescribimus prefatum Guillandum presbyterum ante te presentandum; ubi si certi accusatores defuerint, tunc dictante iustitia, sine omni controuersia, presbyter quecunque ob hoc iniuste amisit ac sacerdotium accipiat, et integra beneficia, purgationem tamen antea, duobus sibi sacerdotibus iunctis, ubi accusator cessauerit, eumdem ex se prebere tuo committimus arbitrio. uulgarem denique ac nulla canonica sanctione fultam legem, feruentis scilicet siue frigide  aque, ignitique ferri contactum, aut cuiuslibet popularis inuentionis, quia fabricante hec sunt omnino ficta inuidia, nec ipsum exhibere, nec aliquo modo te uolumus postulare, imo apostolica auctoritate prohibemus firmissime.



CAP. 16.---De penitentia eius qui presbyterum in se armis irruentem interfecerit. Alexander secundus, clero uulturnensi.

Penitens presentium portitor ad nos ueniens, retulit se instinctu diaboli quemdam presbyterum armatum super se irruentem, ictumque ferentem occidisse. Unde quia in canonibus habetur pro interfectione armati presbyteri simplicem penitentiam esse dandam, iniunximus penitentiam decem annorum, ita ut hinc usque ad Pascha ieiunet tribus diebus per septimanam in pane et aqua, et non utatur  calciamentis neque lino. Ab octaua Pentecostes usque ad festiuitatem sancti Martini ieiunet duobus diebus per septimanam, et a festiuitate sancti Martini usque ad Natalem Domini, aut faciat carcerem ieiunans quotidie in pane et aqua, aut eat exsul et ieiunet tribus diebus in pane et aqua. Ab octaua Epiphanie usque ad quadragesimam ieiunet duobus diebus. A quadragesima usque in Pascha ieiunet tribus diebus in pane et aqua: et hec faciat usque ad annos quinque. Ab ingressu autem ecclesie et communione septem annos abstineat.



CAP. 17.---Excommunicatio Ioannis octaui in eos qui de morte Romani clerici suspecti erant.

Qui de homicidio Romani religiosi clerici suspecti,  a nobisque canonice sue excommunicationis intentatione, mediante Iunio presentis octaue indictionis, uocati uenire contempserunt, et ob hoc per nostras litteras secundo et tertio aduocati, extremum uero per Ioannem, Leonem, episcopos omnimoda communione priuati, quia apostolatus iudicium hactenus subterfugisse, neque uenisse neque misisse probantur, auctoritate sancti Spiritus anathematizatos esse decernimus, quousque futuris Kalendis Octobribus, future none indictionis, purificari canonice mereantur. Si autem neque tunc plenissimam nobis satisfactionem ostenderint, perpetuo anathemate teneantur innexi, ita ut quicunque amodo eis in cibo, potu, uel oratione communicauerint, pari cum eis anathematis sententia colligentur.



CAP. 18.---De his qui duos episcopos suos occiderunt, ut amplius episcopo careant. Gelasius Maiorico et Ioanni episcopis.


Ita nos quidem latinorum cedes geminata pontificum horrendi sceleris atrocitate confudit ut diu constitutio nostre deliberationis hesitaret, dum et ingerere quemquam parricidalibus exemplis dubitaremus antistitem. Quapropter iam uelut usum consuetudinemque sacrilegam declinantes, eatenus religioni duximus consulendum, ut parecie uices ab extrinsecus positis sacerdotibus gubernentur, quia [qui, uict.] ibidem commanentes ferro didicerunt necare pastores, inauditoque facinore   hec reperta sit ciuitas, que presules ministrando sibi fidem Christianam, sine persecutore prosternat. Curandum est igitur ut illic funesta pernicies cessatione propriorum sanetur antistitum, atque ita saltem furoris tanti materies subtrahatur, eoque modo uel illa dum in quos seuiat non habebit, ab huiusmodi temeritate desistat, uel aliis imitantibus dira contagia non prebeat. Egeat ergo episcopalibus subsidiis sibimet aliunde depensis, que sacram in suo gremio collocatam fuso crudeliter macularat sanguine dignitatem. Quia in utroque hac est ultione plectenda, siue scilicet instinctu domestico, seu furiis incitata, nefas hoc committit exterius.



CAP. 19.---Ut si episcopus occisus fuerit alter non subrogetur, nisi reis detectis et punitis. Nicolaus Ioanni archiepiscopo Rauenne.


De Oleoberti episcopi Grauellensis crudelissima nece multum apostolatus noster condoluit, et magno merore affectus est; sed rursus non minus prudentiam tuam miramur utrum uerum sit quod illuc uestrum factura episcopum sine nostra licentia transmiserit, cum licitum non sit, sicut dicitis, missum. Certe etsi aliud non impediret, saltem uos tantum scelus paululum retardare debuerat, ne cito in tali et de tali populo episcopum constitueretis, ubi oues morbide Iudeorum in Dominum Saluatorem imitans flagitium, proprium ausi sunt truncare pastorem. Sustinete igitur paulisper, et causam quam nescitis, secundum beatum Iob, diligentissime inuestigate , ne forte  manus super caput sanguine plenum posuisse  inueniamini. Cum autem, detectis reis atque punitis, qui dignus sit apparuerit, et cleri plebisque, et ducis nostri nostram habentis auctoritatem, qui utique unus e plebe eadem esse dignoscitur, concordia effecta fuerit, celebretur electio, sicque demum, sicut in synodo deliberatum est atque constitutum, nobis hoc innotescite: et cum de electo nostro apostolatui nuntiatum fuerit, adiuuante Domino, sanctione premissa episcopus a uestra beatitudine consecretur.



CAP. 20.---De flagellatoribus et occisoribus episcoporum. Nicolaus Tadoni archiepiscopo Mediolano.

De presbyterorum flagellatoribus et occisoribus, predonibus scilicet, qui seculari brachio minime cercentur,  iuxta preceptum Domini , placet fraterno amore conueniantur secundo ac tertio: quique si te non audierint, conueniente Ecclesia eos eucaristia priuare, atque si in sua obstinatione paruipendentes sacerdotalia monita forte permanserint, ab Ecclesie compage sub anathematis interdictione resecare licentiam tribuimus. Quos etiam resipiscentes, tandem digna satisfactione premissa, in gremio sancte matris Ecclesie reuocari noueris posse.



CAP. 21.---De abbate qui seruum fuste uno ictu percussit, et post sex menses mortuus est. Alexander secundus Aumoldo Constantiensi episcopo.

Intelleximus in litteris tuis quod earum lator sacerdos uidelicet et abbas ira acerrime stimulatus seruientem uno fustis ictu in dorso percusserit, et  sic percussus  sex tamen mensibus transactis obierit. Unde hunc quasi homicidii culpa notatum, et sui gradus horrens incurrisse periculum, et dignitatis perpendimus pertulisse naufragium. In qua re  quodammodo repentina seueritas et statuisse uidetur preiudicium, et precipue discretionis excessisse modum, que nimirum clementiori nobis uidetur moderamine temperanda. De qua uidelicet habenda discretione si tua fraternitas hesitat, Gregoriane auctoritatis testimonium legat. Item. Fraternitati tue mandamus ut fratrem istum abbatie restituat, et si iam annus penitentie transactus habetur, sacerdotali sibi officio restituto, eum sacris altaribus ministrare permittat.



CAP. 22.---De penitentia eius que ancillam flagellans occiderit. Ex I concilio Eliberitano, cap. 5.


 Si qua domina furore zeli accensa, flagellis uerberauerit ancillam suam ut infra tertium diem cum cruciatu animam effundat, eo quod incertum sit uoluntate an casu occiderit; si uoluntate, per septem annos; si casu, per quinque annorum tempora acta legitima penitentia, ad communionem placuit admitti. Quod si infra tertium diem fuerit infirmata, accipiat communionem.



CAP. 23.---De eo qui mulierem fustibus cedi preceperat. Gregorius Andree episcopo Tarentino .

Quoniam mulierem de matriculis contra ordinem sacerdotii cedi crudeliter fustibus deputasti, quam  licet post octo menses exinde minime arbitremur fuisse defunctam, tamen quia ordinis tui habere noluisti respectum: propterea duobus te mensibus ab administratione missarum statuimus abstinere. Item . Matriculam uero quam fecit fustibus castigari, quamuis exinde post octo menses obiisse non credimus, tamen quia eam contra propositi sui ordinem huiusmodi fecit affligi, duobus hunc mensibus a missarum solemnitate suspende.



CAP. 24.---De pena presbyteri qui diaconum percusserit. Nicolaus Hosbaldo episcopo Quadrantino.

Studeat sanctitas tua persuadere episcopo tuo sibi canonicum sociare numerum collegarum, id est, ex uicinis prouinciis fratres et cepiscopos tuos,  quibus tecum iunctis et decernentibus diligenter inuestigate, et omni annisu scrutari procurate, quatenus inuenire ualeatis utrum percussione iam nominati presbyteri, an ceruicis fractione idem diaconus  exstinctus est. Et si quidem a sepefato presbytero non ad mortem percussus est, sed ex equo cadens ceruice fracta interiit, secundum arbitrium uestrum pro percussione incaute agenti presbytero penitentiam competentem indicite, et aliquanto tempore a missarum solemniis suspendatur, denuo ad sacerdotale post hec rediturus officium. Quod si ueraciter qualicunque percussione istius presbyteri ille mortuus est diaconus, nulla hunc ratione ministrare sacerdotis more decernimus, quoniam etsi uoluntatem occidendi non habuit, furor  tamen et indignatio ex quibus motio illa mortifera prodiit, in omnibus, sed precipue in Dei ministris multipliciter inhibentur, atque ubique damnantur. uerum si presbyter adeo uestro studio noxius forte claruerit, precipimus ut tale beneficium sibi Ecclesie sue concedatur, quo et ipse et sui sufficienter possint habere sue sustentationis solatium.



CAP. 25.---De septennali uel quinquennali penitentia homicidarum. Ex Ancyrano concil. cap. 22, et conc. Tribur. cap. 52

De homicidiis non sponte commissis, prior quidem diffinitio post septennem penitentiam perfectionem consequi precepit, secunda uero quinquennii tempus explere.



CAP. 26.---De examinanda causa cuiusdam presbyteri. Ioannes uIII, Sigigodo Narbonensi episcopo.


Presentium litterarum gerulus sedi apostolice presentatus se presbyterum esse querela et lamentabili uoce perhibuit, et a sanctitati tue subiecte dieceseos episcopis ab officio presbyteratus suspensum, et aliis quibusdam epitimiis usque ad speciale iudicium nostrum submissum, pro eo quod, inquit, facto tumultu quidam se apprehensum et a terra brachiis subleuatum in proprium fratrem forti iactauerit impetu, ut idem germanus suus tanti operis mole impulsus in terram ruerit, et prostratus atque oppressus uite flatum uiolenter amiserit. Denique illi reuerendi antistites cum sibi, ut iste retulit, res in dubium ueniret, utrum commisso sibi dudum carere, necne penitus debuisset officio, non ipsi hanc  deliberare, sed nostro decerni et diffiniri iudicio uoluerunt. Sed tunc hoc solemniter agerent, si primum ipsi plenario, et ex canonibus in causa presbyteri delegato iudicio quatuor deputatis, ex uenerandis decretis et legibus personis presentibus, hanc uentilassent, et subtili examine discussissent, ut ita facta scripto relatione, si quid dubium sibi seu difficile ingessisse uideretur, nostrum super hoc more prisco decretum exposcerent. At ubi nobis et persona relatoris incognita, et nullo episcoporum scripto commendatio approbata est, et rursus ubi nulla est accusatoris obiectio, nec accusati reatus confessio, nec fidelium comprobatio testium, nos nec illius solius narrationi creduli esse possumus, nec rursus in eum diffinitiuam damnationis sententiam proferre ualemus.  Ergo saltem nunc fraternitas tua metropolitani iure potita ex episcopis sub se degentium, uel uicinorum sex, una cum episcopo cuius est iste parecie sibi socians, tantum negotium subtili uentilet discussionis uentilabro, et inuento quod iustum est canonice decernat, et communi fratrum censura diffiniat.



CAP. 27.---Quod homicide sint qui filios dormientes oppresserint. Stephanus Ludberto episcopo Mogontino.

 Consuluisti etiam de infantibus, qui in uno lecto cum parentibus dormientes mortui reperiuntur, utrum ferro candente, an aqua feruente, seu alio quolibet examine parentes se purificare debeant eos non oppressisse. Monendi namque  sunt et protestandi parentes, ne tam tenellos secum in uno collocent lecto, ne negligentia qualibet proueniente suffocentur uel opprimantur, unde ipsi homicidii rei inueniantur. Nam ferri candentis uel aque feruentis examinatione confessionem extorqueri a quolibet, sacri non censent canones, et quod sanctorum Patrum documento sancitum non est, superstitiosa adinuentione non est presumendum. Spontanea enim confessione, uel testium approbatione publicata delicta, habito pre oculis Dei timore, commissa sunt regimini iudicare; occulta uero et incognita illius sunt iudicio relinquenda, qui solus nouit corda filiorum hominum. Hi autem qui probantur uel confitentur talis reatus se noxios, tua eos castiget moderatio, quia si conceptum in utero qui per  abortum deleuerit, homicida est, quanto magis qui unius saltem diei puerulum peremerit homicidam se esse excusare nequibit?



CAP. 28.---De penitentia eorum qui non sponte homicidium commiserint. Nicolaus Carolo episcopo, et eius suffraganeis.

De his qui non sponte homicidium commiserunt, in 22 cap. Ancyrani concilii, qualiter agere penitentiam debeant, diffinitum habetis. Item. Homicidas post unius anni spatium liceat ecclesiam intrare.



CAP. 29.---Ut presbyter homicida sacerdotali officio careat. Nicolaus Tadoni arch. Mediol.

Propterea de presbyteris qui non sponte homicidium perpetrauerunt, et tamen homicidii noxam qua  reuera homicide sunt incurrunt, sancimus, ut subducti a sacerdotali ministerio penitentia iuxta sacros ordines macerentur, et post emensis temporibus penitentie indicte dignam satisfactionem prebentes, communionis gratiam consequantur. Intemeratis duntaxat in omnibus sacrosanctis canonibus ac apostolice sedis pontificum decretis, quibus conuersis et penitentibus misericordiam largiri posse et ecclesie aditum non denegamus, imo hortamur salubriter atque iubemus.



CAP. 30.---De misericordia impendenda his qui homicidio superuenientes nec uoluntate, nec actione perpetrauerint. Alexander II Wilfredo Constantie episcopo.

Dicebant se latores presentium homicidio illi, pro quo penitentia illis iniuncta est, penitus non interfuisse,  sed preliantibus solummodo casu superuenisse. Quod si ita est, quandoquidem nec in causa homicidii, nec in culpa fuerint, misericordia super eos moti exsilium eis apostolica auctoritate remisimus.



CAP. 31.---De penitentia eorum qui homicidium in treua Dei fecerint. Alexander secundus Adelardo Suessionensi episcopo.

Quod in 30 annorum longitudinem homicidii in treua Dei facti penitentiam extendistis, constitutioni huic auctoritatem non damus, quia in sacris hoc canonibus non inuenimus. Tamen quoniam a prudentibus et religiosis uiris treua Dei pro conseruanda in populo pace est constituta, omnino non reprobamus.



CAP. 32.---Quod mulio culpabilis sit, si mule quas ex imperitia, uel infirmitate retinere non poterat, hominem obtriuerint. Pandectarum libro IX, titulo II .


Mulio si per imperitiam impetum mularum retinere non poterit, si alienum hominem obtriuerint, uulgo dicitur culpe nomine teneri. Idem dicitur, et si propter infirmitatem retinere mularum impetum non potuerit. Nec uidetur iniquum si infirmitas culpe adnumeretur, cum affectare quisque non debet infirmitatem suam aliis periculosam futuram. Idem iuris est, in persona eius qui impetum equi quo uehebatur, propter imperitiam suam uel infirmitatem retinere non poterit. Item . Lusus quoque noxius in culpa est.



CAP. 33.---De penitentia eius qui tres filios occiderat. Nicolaus papa Riuoladro episcopo .


Istum Wimarum ad apostolorum limina festinasse cognoscite, et penitentie modum pro perpetrato trium filiorum suorum homicidio sibi impositum manifestasse. Quorum quedam temperauimus, eo quod suffragia apostolorum principis nutritoris nostri postulare deuote festinauit. Nam eum ad beati Archangeli oraculum ire uolentem instantia temporis reuocauit, atque constitutionis sibi imposite modum continentem epistolam uestre sanctitati deferendam, apostolica sollicitudo transmisit. In ea igitur statutum est ut triennio ante fores ecclesie pro peccatis suis oraturus assistat. Et deinde inter auditores permaneat quadriennio, ut septem annorum  curricula absque communione Dominici corporis ac sanguinis transeat, ita quidem ut diebus omnibus uite sue carnem non manducet, et isto septennio uinum non sumat, nisi diebus Dominicis et festiuitatibus. Abinde quinquennio tribus diebus per septimanam a uino abstineat, ut duodecim annis quantitas penitentie extendatur. Liceat itaque illi uxorem propriam non deserere, ne forte incidat in adulterium, et pro occasione unius delicti precipitetur fragilitate carnis in peius. Concessimus etenim ei calceatum ad uos peruenire, ac deinde triennio discalceatum ire debere, et uestimentis secundum quantitatem [qualitatem, orig.] temporis et eris temperiem indui, atque lacte perfrui. Ceterum uero ita actus ipsius discernentes, per omnia considerate atque  disponite, quatenus et euangelica misericordia in illo agnoscatur, et canonica auctoritas conseruetur. Attamen permittimus eum caseum sumere, atque possessionem suam habere, et post septimum annum usque ad diem mortis perseueret in iam dicta penitentia, atque arma nisi contra paganos non ferat.



CAP. 34.---Quod non sit licitum sacerdotibus pugnare. Epistola Zacarie pape in capite Capitularium, omnibus episcopis in regno Francorum constitutis .

Habuistis peccatis facientibus nunc quoque falsos erroneosque sacerdotes. Unde et cuncte pagane gentes uobis pugnantibus preualebant, quia non erat differentia inter laicos et sacerdotes, quibus  pugnare licitum non est. Qualis enim uictoria datur, ubi sacerdotes una Dominica pertractant mysteria, Christianis Dominicum porrigunt corpus pro suarum animarum redemptione, et post Christianos quibus hoc ministrare, ac paganos quibus Christum predicare debuerant, propriis sacrilegis manibus necant?



CAP. 35.---Ut presbyter homicida non ministret. Zacarias Bonifacio.

Scripsimus uobis ut nullus homicida, nullus adulter, nullus fornicator sacrum ministerium debeat attrectare, neque penitens, ita ut talis sit qualem sacri canones perhibent esse sacerdotem. De baptizatis uero ab illo, seu ecclesiis consecratis, requirit tua fraternitas, si aut ecclesias in nomine Trinitatis  consecrauit, aut paruulos similiter baptizauit, dum sacerdotio fungebatur, et sic consecratio ecclesiarum, et paruulorum baptisma sit confirmatum.



CAP. 36.---Ne homicida uel adulter episcopum accuset. Ex epistola prima Clementis ad Iacobum.

 Homicidas et adulteros, ac cunctos criminalibus nexibus alligatos, et qui episcopis cequales non erant, ab eorum uexatione et accusatione docente Domino prohibebat, et non nisi cum cequalibus aliquid sibi inferri debere docebat, quia discipulum super magistrum esse , aut ullam ei iniuriam inferre nullatenus oportet.



CAP. 37.---Quod homicide uenefici, et aliis criminibus notabiles ad accusationem non admittantur. Ex epistola ab Adriano papa tradita Ingelranno Mediomatrice urbis episcopo, cap. 67 .


Homicide, malefici, fures, sacrilegi, raptores, uenefici, adulteri, et qui raptum fecerint, uel falsum testimonium dixerint, seu qui ad sortilegos magosque concurrerint, nullatenus ad accusationem uel ad testimonium erunt admittendi.



CAP. 38.---Homicidas et falsos testes a communione submouendos. Ex conc. Agathensi, c. 37.

 Censuimus homicidas et falsos testes a communione ecclesiastica submouendos, nisi penitentie satisfactione crimina admissa diluerint.



CAP. 39.---De penitentia eius qui uoluntarie homicidium fecerit. Ex concilio Martini episcopi, c. 10 .

  Si quis uoluntarie homicidium fecerit, ad ianuam ecclesie catholice semper subiaceat, et communionem in exitu uite sue recipiat. Si autem non ex uoluntate, sed ex casu aliquo homicidium fecerit, prior canon septem annis agere penitentiam iussit, quinque secundus mandauit.



CAP. 40.---Quid de tauro agendum sit si hominem occiderit. Augustinus, Questionum in Exod. quest. 81, in cap. XXI.

Si autem cornu percusserit taurus uirum aut mulierem, et mortuus fuerit, lapidibus lapidabitur taurus, et non manducabuntur carnes eius; dominus autem tauri [tauri non est in orig.] innocens erit. Ad iustitiam pertinet ut animal hominibus  noxium perimatur. Et quod de tauro positum est, a parte totum intelligendum est, quidquid de pecoribus usui humano subditum infestum est hominibus.



CAP. 41.---Ut homo non occidatur, nisi iubente lege. Capitularium lib. I, cap. 64 .

Non occidatur homo, nisi lege iubente.



CAP. 42.---De pena eius qui post pacificationem alterum occiderit. Cap. lib. III, cap. 4.

Si aliquis post pacificationem alterum occiderit, componat illum, et perdat manum qua periurauit, et insuper bannum dominicum soluat.



CAP. 43.---Ut nullus nisi pro iustitia hominem puniat. Capitul. lib. u, cap. 197.

Qui per odium uel malum ingenium, et nisi propter  iustitiam faciendam hominem punierit, honorem suum perdat, et legibus contra quem iniuste fecit, secundum penam quam intulerit emendet.



CAP. 44.---De pena eius qui penitentem occiderit. Cap. lib. Iu, cap. 18.

Qui hominem publicam penitentiam agentem interfecerit, bannum nostrum in triplo componat, et uuirgildum [uuerghildum] eius, proximis eius persoluat.



CAP. 45.---Ut sacerdos nec Christiani nec pagani sanguinem fundat. Capitularium lib. uII, cap. 124 .

Sacerdotes neque Christianorum neque Pagano rum sanguinem fundant.



CAP. 46.---Quod uoluntas occidendi pro homicidio reputetur, cap. 212 .


Qui hominem uoluntarie occidere uoluerit, et perpetrare non potuerit, ut homicida puniatur.



CAP. 47.---De induciis homini dandis a iudicibus, antequam occidatur. Cassiodorus Tripartite Historie lib. IX, cap. 30.

 Cladem plenam ualde gemitibus audiens Ambrosius, cum princeps Theodosius Mediolanum uenisset, et solemniter in sacrum uoluisset intrare templum, occurrit foris ad ianuas, et ingredientem his sermonibus a sacri liminis ingressu prohibuit: »Nescis, imperator, perpetrate necis [cedis, orig.] a te quanta sit magnitudo, neque post pausam tanti furoris mens tua molem presumptionis agnoscit. Sed forte  recognitionem peccati prohibet potestas imperii; decet tamen ut uincat [ducat, uict.] ratio potestatem.« Item. Ibidem post aliquam multa. Ambrosius imperatori: »Quoniam, inquit, furori tuum iudicium commisisti, et non ratio protulit sententiam, sed potius iracundia, scribe legem que decreta furoris euacuet, et in hac triginta diebus [Tripart. hist. hodie sic legit, ut triginta diebus, etc.] sententia necis atque proscriptionis in litteris tantummodo maneat, et iudicium rationis exspectet. Quibus transactis diebus ira uidelicet iam cessante, ratio causam iudicans, apud semetipsam que cognouerit sub ueritate disponat. In his enim diebus agnoscetur, an iusta sit quam protuleris, an iniusta sententia. Et  si quidem ratio probauerit iniusta, que sunt prolata dirumpet; si uero iusta, firmabit. Dierum uero numerus ad hec examinanda sufficiet.« Hanc admonitionem imperator animo libenti suscipiens, et optimam esse confidens, legem conscribi repente precepit, et proprie manus litteris confirmauit. Quo facto, uinculum eius absoluit Ambrosius. Que lex hactenus obseruatur. Est enim huiusmodi: »Imperator Gratianus, ualentinianus et Theodosius Augusti, Flauiano prefecto pretorii Illyrici. Si uindicari in aliquos seuerius contra nostram consuetudinem pro cause intuitu iusserimus, nolumus statim eos aut subire penam, aut excipere sententiam, sed per dies triginta super statu eorum sors et fortuna suspensa sit.«



CAP. 48.---Quod Theodosium imperatorem beatus Ambrosius propter indiscretum homicidium ab ingressu ecclesie prohibuit. Ex uita B. Ambros. .


Maximum imperatorem a communionis consortio segregauit Ambrosius, admonens ut effusi sanguinis domini sui, et  innocentis, ageret penitentiam, si sibi apud Dominum uellet esse consultum. Causa Thessalonensis ciuitatis non minima tribulatio successit Ambrosio, cum pene comperisset ciuitatem deletam. Promiserat enim illi imperator se ueniam daturum ciuibus supradicte ciuitatis, sed agentibus comitibus occulte cum imperatore, sacerdote ignorante, usque ad horam tertiam gladio ciuitas est donata, atque plurimi interfecti  sunt innocentes. Quod factum ubi comperisset sacerdos, copiam imperatori ecclesiam ingrediendi denegauit, nec prius iudicauit dignum cetu ecclesie uel sacramentorum communione quam publicam ageret penitentiam.



CAP. 49.---De diuersis materiis homicidiorum et pena eorum. Institutionum lib. Iu, titulo III .

Si quis alienum hominem alienamue quadrupedem, que pecudum numero sit, iniuria occiderit, quanti ea res in eo anno plurimi fuerit, tantum domino dare damnetur. Quod autem non precise de quadrupede, sed de ea tantum que pecudum numero est cauetur: eo pertinet ut, neque de feris bestiis, neque de canibus cautum esse intelligamus,  sed de his tantum que gregatim proprie pasci dicuntur, quales sunt equi, muli, asini, boues, oues, capre. De suibus quoque idem placuit; nam et sues pecorum appellatione continentur, quia et hi gregatim pascuntur. Item, paulo post. Iniuria occidere intelligitur, qui nullo iure occidit. Itaque qui latronem insidiantem occiderit, non tenetur, utique si aliter periculum effugere non potest. Ac ne is quidem hac lege tenetur qui casu occidit, si modo culpa eius nulla inueniatur; nam alioquin non minus ex dolo quam ex culpa quisque hac lege tenetur. Itaque si quis dum iaculis ludit uel exercetur, transeuntem seruum tuum traiecerit, distinguitur. Nam si id a milite eo campo ubi solitum est exercitari admissum est, nulla culpa eius intelligitur.  Si alius tale quid admisit, culpe reus est. Idem iuris est de milite, si in alio loco quam qui exercitandis militibus destinatus est id admisit. Item si putator ex arbore deiecto ramo seruum tuum transeuntem occiderit; si prope uiam publicam, aut uicinalem id factum est, neque proclamauit, ut casus euitari posset, culpe reus est. Sin proclamauit, neque ille curauit cauere, extra culpam est putator. Extra culpam eque esse intelligitur, si seorsum a uia forte, uel in medio fundo cedebat, licet non proclamauerit, quia eo loco nulli extraneo ius fuerat uersandi. Preterea si medicus, qui seruum tuum secuit, dereliquerit curationem, atque ob id mortuus fuerit seruus, culpe reus est. Imperitia quoque culpe adnumeratur, ueluti si medicus ideo seruum  tuum occiderit, quod eum male secuerit, aut perperam ei medicamentum dederit. Impetu quoque mularum, quas mulio propter imperitiam non potuerit retinere, si seruus tuus oppressus fuerit, culpe reus est mulio. Sed etsi propter infirmitatem retinere eas non potuerit, cum alius firmior retinere potuisset, eque culpa tenetur. Eadem placuerunt de eo quoque, qui cum equo ueheretur, impetum eius aut propter infirmitatem, aut propter imperitiam suam retinere non potuerit. His autem uerbis legis  illa sententia exprimitur, ut si quis hominem tuum qui hodie claudus, aut mancus, aut luscus erat, occiderit, qui in eo anno integer aut pretiosus fuerit non tanti  teneatur quanti hic hodie erat, sed quanti in eo anno plurimi fuerit; qua ratione creditum est penalem esse huius legis actionem. Item, ibidem aliquanto post. Si quis ex pari mularum unam, uel ex quadrigis equorum unum occiderit, uel ex comedis  unus seruus fuerit occisus; non solum occisi fit estimatio, sed eo amplius id quoque computatur, quanto depretiati sunt qui supersunt. Item, ibidem sub finem. Si quis hominem alienum, aut pecus ita incluserit  ut fame necaretur, aut iumentum tam uehementer egerit ut rumperetur, aut pecus intantum exagitauerit ut precipitaretur, aut si quis alieno seruo persuaserit ut in arborem ascenderet, uel in puteum descenderet, et is ascendendo uel descendendo mortuus fuerit,  uel aliqua parte corporis lesus erit, utilis in eum actio datur. Sed si quis alienum seruum de ponte, aut de ripa in flumen deiecerit, et is suffocatus fuerit, eo quod proiecerit corpore suo damnum dedisse, non difficulter intelligi poterit, ideoque Aquilia lege tenetur.



CAP. 50.---De damnatione eius qui hominem claudum uel luscum occiderit. Institutionum lib. Iu, tit. uI.

Si quis hominem claudum aut luscum occiderit, qui eo anno integer et pretii magni fuerit, tantum damnatur, quantum  in eo anno plurimi erit.



CAP. 51.---Ut presbyter homicida sacerdotio careat. Ioannes octauus Cennomoco uenetiensi episcopo .

 Miror minus doctam sententiam tuam sacerdotem putare post perpetratum homicidium, posse in sacerdotio ministrare, imo  nobis suadere uelle ut ipsi tali presumptioni preberemus assensum. Quis enim tam demens tamque peruersi sensus tale quid estimaret, uel post quantamcunque penitentiam concedendum, cum omni sit canonice discipline contrarium? Debet ergo sacerdotio priuatus lacrymarum fonte flagitium tam immane diluere ut talibus saltem remediis curatus, salutis possit inuenire suffragium.



CAP. 52.---De excommunicatione et irrecuperabili dispositione homicide episcopi. Ioannes octauus Ludouico imperatori.

Qualiter Rainaldus Castri Felicitatis episcopus  super homicidio tam penes apostolicam, quam penes imperatoriam sedem, publico murmure fuerit denotatus, et Gregorio dilecto filio nomenclatore misso, et apocrisiario sancte sedis nostre cum Georgio illustri magistro militum, ac uenestario sacri nostri patriarchi apud dilectissimam filiam nostram imperatricem Augustam consistente, a matre perempti iuuenis aliisque parentibus fuerit impetitus, et ad purificandum se a nobis per frequentes excommunicatorias epistolas accesserit Romam coactus, serenitati uestre credimus manifestum. Sed quia idem Romam ueniens purgationis sue tempus preripuit, et indicta pro se synodo deputatum sibi a nobis locum fraudulentus excedens, more furis per urbis se  muros deiecit, et uera fuisse crimina que sibi illata sunt iudicium subterfugiens propalauit, hunc auctoritate Dei omnipotentis, sanctorum apostolorum principum, et nostre mediocritatis ab omni ecclesiastica simul et Christiana communione penitus sequestramus.



CAP. 53.---Quod non homicidium, si fur nocte domum perfodiens occisus fuerit. August. Questionum in Exod. quest. 84.

Si autem perfodiens inuentus fuerit fur, et percussus mortuus fuerit, non est illi homicidium . Si autem oritur sol super eum, reus est, et morte moriatur. Intelligitur ergo tunc non pertinere ad homicidium, si fur nocturnus occiditur: si autem diurnus, pertinere. Hoc est enim  quod ait: Si orietur sol super eum; poterat quippe discerni, quod ad furandum non ad occidendum uenisset, et ideo non deberet occidi . Hoc et in legibus antiquis secularibus, quibus tamen ista est antiquior, inuenitur, impune occidi furem nocturnum quomodo diurnum, si se [Aug. hodie sic legit, quoquomodo, diurnum autem si secum, etc. et sic antiq. codex S. Germ.] telo defenderit, iam enim plus est quam fur.



CAP. 54.---Quod non sint homicide estimandi qui excommunicatos zelo ecclesie occiderint. Urbanus II, Godefrido Lucano episcopo.

Excommunicatorum interfectoribus, prout morem Ramane Ecclesie nosti, secundum ipsorum intentionem modum congrue satisfactionis iniunge. Non enim eos homicidas arbitramur, quod aduersus excommunicatos  zelo catholice matris ardentes, eorum quoslibet trucidasse contigerit. Ne tamen eiusdem Ecclesie matris disciplina deseuiat, tenore quem diximus penitentiam eis indicito congruentem, qua diuine simplicitatis oculos aduersus se complacare perualeant, si forte quid duplicitatis pro humana fragilitate in eodem flagitio contraxerunt.



CAP. 55.---De illis qui fetus in utero occidunt. August., De nuptiis et concupiscentia .

 Aliquando eo usque peruenit hec libidinosa crudelitas uel libido crudelis, ut etiam sterilitatis uenena procuret, et si nichil ualuerint, conceptos fetus aliquo modo intra uiscera exstinguat ac fundat, uolendo suam prolem prius interire quam uiuere, aut si in utero uiuebat, occidi  antequam nasci. Prorsus si ambo [tales sibi, orig.] sunt, coniuges non sunt, et si ab initio tales fuerunt, non per connubium, sed per stuprum potius conuenerunt. Si autem ambo non sunt tales, audeo dicere: Aut illa est quodammodo mariti meretrix, aut ille adulter uxoris.



CAP. 56.---Quare lex non formatum puerperium noluit esse homicidium. August. lib. Quest. in Exod. .

 Quod non formatum puerperium noluit ad homicidium pertinere, profecto nec hominem deputauit, quod tale in utero geritur. Hic de anima questio solet agitari, utrum quidquid formatum non est, nec animatum  quidem possit intelligi, et ideo non sit homicidium, quia nec exanimatum dici potest, si adhuc animam non habebat. Item, ibidem paulo post. Si illud informe puerperium iam quidem fuerat [fuerit, orig.], sed adhuc quodammodo informiter animatum, quoniam magna de anima questio non est precipitanda indiscussa temeritate sententie, ideo lex noluit ad homicidium pertinere, quia nondum dici potest anima uiua in eo corpore, quod sensu caret.



CAP. 57.---Quod anima formato corpori infundatur. August. lib. Questionum de ueteri et Nouo Testamento, c. 23.

 Moyses tradidit: Si quis percusserit mulierem in utero habentem, et abortierit: si formatum fuerit, det animam pro anima; si autem informatum fuerit, multetur pecunia  , ut probaret non esse animam ante formam. Itaque si iam formato corpori datur, non in conceptu corporis nascitur cum semine deriuata. Nam si cum semine et anima existit ex anima, multe anime quotidie pereunt, cum semen fluxu quodam non proficit natiuitati. Sed si prius [propius, orig.] respiciamus, uidebimus quid sequi debeamus. Contemplemur facturam Ade: in Adam enim exemplum datum est, ut ex eo intelligatur, quia iam formatum corpus accepit animam. Nam potuerat animam limo terre admiscere et sic formare corpus, sed ratione informabatur, quia primum oportebat domum compaginari, et sic habitatorem induci. Anima certe quia spiritus est, in sicco habitare non potest, ideo in sanguine fertur. Cum ergo lineamenta  [corporis, orig.] compacta non fuerint, ubi erit anima?



CAP. 58.---De informato corpore. Hieronymus ad Algasiam, questione 4 .

 Sicuti semina paulatim formantur in utero, et tandiu non reputatur homicidium [homo, orig. et Gr.], donec elementa confecta suas imagines membraque suscipiant, ita sensus ratione conceptus, nisi in opera proruperit, adhuc uentre retinetur, et cito abortio [ab hoste Grat.] perit .



CAP. 59.---Quod boni iuste et pie persequuntur malos, mali autem iniuste bonos. August. ad Bonifacium comitem .

  Querant schismatici ab Apostolo quam ecclesiam significabat Sara, quando persecutionem faciebat ancille. Liberam quippe matrem nostram celestem Hierusalem, id est ueram Dei Ecclesiam, in illa muliere dicit fuisse figuratam, que affligebat ancillam . Si autem melius discutiamus, magis illa persequebatur Saram superbiendo quam illam Sara cercendo. Illa enim domine faciebat iniuriam, ista imponebat superbie disciplinam. Deinde quero, si boni et sancti nemini faciunt persecutionem, sed tantum modo patiuntur, cuius putant in psalmo esse uocem, ubi legitur: Persequar inimicos meos et comprehendamillos, et non conuertar donec deficiant?  Si ergo uerum  dicere uel agnoscere uolumus, est persecutio iniusta quam faciunt impii Ecclesie Christi, et est persecutio iusta quam faciunt impiis Ecclesie Christi. Ista itaque beata est, que persecutionem patitur propter iustitiam ; illi uero miseri, qui persecutionem patiuntur propter iniustitiam. Proinde ista persequitur diligendo, illi seuiendo; ista ut corrigat, illi ut euertant; ista ut reuocet ab errore, illi ut precipitent in errorem; denique ista persequitur inimicos, et comprehendit donec deficiant in uanitate; isti, ut in uanitate proficiant. Item, ibidem post multa.  Schismatici dicunt: Cui uim Christus intulit, quem cegit? Ecce habent apostolum Paulum, agnoscant in eo prius cogentem Christum, et postea docentem, prius ferientem, et postea consolantem.  Mirum  est autem quomodo ille qui pena corporis ad Euangelium coactus intrauit, plus illis omnibus qui solo uerbo uocati sunt, in Euangelio laborauit , et quem maior timor compulit ad caritatem, eius perfecta caritas foras misit timorem , Cur ergo non cogeret Ecclesia perditos filios ut redirent, si perditi filii cegerunt alios ut perirent? Quamuis etiam illos quos non cegerunt, sed tantummodo seduxerunt, si per terribiles, sed salubres leges in eius gremio reuocentur, blandius pia mater amplectitur, et de illis multo amplius, quam de his quos nunquam perdiderat gratulatur . An non pertinet ad diligentiam pastoralem, etiam illas oues que non uiolenter erepte, sed blande leniterque  seducte a grege aberrauerint, et ab alienis ceperint possideri, inuentas ad ouile Dominicum, si resistere uoluerint, flagellorum terroribus, uel etiam doloribus reuocare? Item, post pauca. A Christo coactum ostendimus Paulum. Imitatur itaque Ecclesia in istis cogendis Dominum suum, que prius ut neminem cogeret exspectauit, ut de fide regum atque gentium predicatio prophetica compleretur. Etiam hinc non absurde intelligitur apostolica illa sententia, ubi Paulus beatus dixit: Parati ulcisci omnem inobedentiam, cum completa fuerit prior inobedientia uestra . Unde et ipse Dominus ad magnam cenam suam prius conuiuas adduci iubet, postea cogi. Nam cum ei serui respondissent: Domine, factum est quod iussisti, et adhuc locus est:  Exite, inquit, in uias, et sepes, et quoscunque inueneritis cogite intrare . In illis ergo qui leniter primo adducti sunt, completa est prior obedientia; in istis autem qui coguntur, inobedentia cercetur. Item, paulo post. Si potestate, quam per religionem ac fidem regum, tempore quo debuit diuino munere accepit Ecclesia, hi qui inueniuntur in uiis et sepibus, id est in heresibus et schismatibus, coguntur intrare, non quia coguntur reprehendant, sed quo coguntur attendant. Item, post multa.  Maximianus episcopus uagiensis auxilium petiuit ab imperatore Christiano contra hostes Ecclesie, non tam sui ulciscendi causa quam tuende Ecclesie sibi credite. Quod si pretermisisset, non  eius fuisset laudanda patientia, sed negligentia merito culpanda. Neque enim et apostolus Paulus uite sue transitorie, sed Ecclesie Dei consuluit, quando contra illos qui eum occidere conspirauerant, consilium illorum ut tribuno proderetur effecit . Unde factum est ut eum ad locum quo fuerat perducendus deduceret miles armatus, ne illorum pateretur insidias. Item, ibidem aliquanto post.  Quis enim nostrum uelit non solum aliquem inimicorum perire, uerum etiam aliquid perdere? Sed si aliter non meruit habere pacem domus Dauid, nisi Absalon filius eius in bello quod contra patrem gerebat, fuisset exstinctus quamuis magna cura mandauerat suis ut eum quantum possent, uiuum saluumque seruarent,  ut esset cui penitenti paternus affectus ignosceret, quid ei restitit nisi perditum flere, et sui regni pace acquisita suam mestitiam consolari? 



CAP. 60.---Quod non sit idoneus ad exercendam uindictam nisi qui superauit odium mansuetudine. Augustinus, De Sermone Domini in monte, libro primo, cap. 37.

 Ea uindicta non prohibetur que ad correctionem ualet, ipsa enim etiam pertinet ad misericordiam. Nec impedit illud propositum, quo quisque paratus est ab eo quem correptum esse uult, plura perferre. Sed huic uindicte referende non est idoneus, nisi qui odium quo solent flagrare qui se uindicare desiderant, dilectionis mansuetudine superauerit. Non enim metuendum  est, ne odisse paruulum filium parentes uideantur, cum ab eis uapulat peccans, ne peccet ulterius. Et certe perfectio dilectionis ipsius Dei Patris imitatione nobis proponitur, cum in sequentibus dicitur: Diligite inimicos uestros, benefacite his qui oderunt uos, et orate pro eis qui uos persequuntur . Et tamen de ipso dicitur per Prophetam: Quem enim diligit Dominus corrigit, flagellat autem omnem filium quem recipit . Dicit et Dominus: Seruus qui nescit uoluntatem domini sui, et facit digna plagis uapulabit paucis: Seruus autem qui scit uoluntatem domini sui, et facit digna plagis, uapulabit multis . Non ergo queritur, nisi ut et ipse uindicet cui rerum ordine potestas data  est, et ea uoluntate uindicet, qua pater paruulum filium, quem per etatem odisse nondum potest. Hinc enim apertissimum exemplum datur, quo satis appareat posse peccatum amore potius uindicari quam impunitum relinqui, ut illum quem uindicat, non pena miserum, sed correctione beatum uelit, paratus tamen si opus sit equo animo plura tolerare ab eo illicita [illata, orig.], quem uult esse correptum; siue in eum habeat potestatem cercendi, siue non habeat.  Magni autem et sancti uiri, qui iam optime scirent mortem istam que animam dissoluit a corpore non esse formidandam, secundum eorum tamen animum qui illam timerent, nonnulla peccata morte puniuerunt, quo et uiuentibus utilis metus incuteretur, et illis qui morte puniebantur  non ipsa mors noceret, sed peccatum quod augeri posset, si uiuerent. Non temere illi iudicabant, quibus tale iudicium donauerat Deus. Inde est quod Elias multos morte affecit, et propria manu, et igne diuinitus impetrato . Quod et alii multi magni et diuini uiri eodem spiritu, consulendo rebus humanis, non temere fecerunt. De quo Elia cum exemplum dedissent discipuli, Domino commemorantes quid ab eo factum sit, ut etiam ipsis daret potestatem petendi de celo ignem, ad consumendum eos qui sibi hospitium non preberent reprehendit in eis Dominus , non exemplum prophete sancti, sed ignorantiam uindicandi , que adhuc erat in rudibus, animaduertens eos non amare [amore, orig. m. s. s. Ger.] correptionem,  sed odio desiderare uindictam. Itaque posteaquam eos docuit quid esset diligere proximum tanquam seipsum, infuso etiam Spiritu sancto, quem decem diebus completis post ascensionem suam desuper, ut promiserat, misit , non defuerunt tales uindicte quamuis multo rarius quam in ueteri Testamento. Ibi enim ex maiori parte seruientes timore premebantur, hic autem maxime dilectione liberi nutriebantur. Nam et uerbis apostoli Petri Ananias et uxor eius, sicut in Actibus apostolorum legimus , exanimes ceciderunt, nec resuscitati sunt, sed sepulti.



CAP. 61.---Quod Christi est inimicus qui Christianum iniuste persequitur. Augustin. contra Cresconium grammaticum .

 Quisquis Christianum iniquus  persequitur, Christi est inimicus. uerum dicis, si non [sed non, m. s. s. Ger.] hoc in illo persequitur quod Christo est inimicum. Neque enim dominus in seruo, pater in filio, maritus in coniuge cum sint utrique Christiani, non debent persequi uitia Christiane contraria ueritati. An uero si non persequantur, non rei negligentie merito tenebuntur?



CAP. 62.---Quod cercere proximum sit diligere eum. Augustinus ad Macedoniam .

 Debet homo diligere proximum tanquam seipsum, ut quem potuerit hominem uel beneficentie consolatione, uel informatione doctrine, uel discipline certione adducat ad colendum  Deum.



CAP. 63.---Quod mala uoluntas non est permittenda sue libertati. August. ad Donatum presbyterum .

Qui diliguntur, male sue uoluntati impune et crudeliter permittendi non sunt, sed ubi potestas datur, et a malo prohibendi, et ad bonum cogendi. Nam si uoluntas mala semper sue permittenda est libertati, quare Isrelitici recusantes et murmurantes tam duris flagellis a malo prohibebantur, et ad terram compellebantur promissionis? Si uoluntas mala sue permittenda est libertati, quare Paulus non est permissus uti pessima uoluntate qua persequebatur Ecclesiam, sed prostratus est, ut excecaretur , excecatus ut mutaretur, mutatus ut  mitteretur, missus ut qualia fecerat in errore talia pro ueritate pateretur? Si uoluntas mala semper sue permittenda est libertati, quare monetur pater in Scripturis sanctis filium durum non solum uerbis corripere, sed etiam latera eius tundere , ut ad bonam disciplinam cogatur, et Dominus diligatur [coactus et domitus dirigatur]?



CAP. 64.---Quod corripiendi sunt homines. Augustinus ad Donatistas .

Quod errauerat, inquit Dominus, non reuocastis, et quod perierat non requisistis . Hoc uobis per nos Dominus ipse facit, siue obsecrando, siue minando, siue corripiendo, siue damnis, siue laboribus, siue per suas occultas admonitiones uel uisitationes, siue per potestatum temporalium  leges.



CAP. 65.---Quod non omnis hominem occidens homicida sit. Chrysostomus super Mattheum, homilia cap. 18 

 Occidit Phinees hominem , et reputatum est ei ad iustitiam: Abraham uero non homicida solum uerum etiam parricida  effectus , magis Domino magisque placuit. Sed et Petrus geminum fecit homicidium , fuit tamen opus spirituale quod factum est. Non sola igitur respiciamus opera, sed tempus, et causam, et uoluntatem, et personarum differentiam, et quantacunque alia ipsis operibus acciderint diligentissime requiramus. Non enim possumus ad ueritatem  aliter peruenire.



CAP. 66.---De eodem. Ex responsionibus Adriani pape contra obiectiones quorumdam ad Carolum cap. 16.

Sanctus Gregorius in dialogis suis meminit de beato Bonifacio, qualiter miserum illum qui cum simia ueniens cymbala percussit, sermone suo cum merore ad mortem iaculauit.



CAP. 67---Item de eadem re. Gregorius, Dialogorum lib. I, cap. 9.

Cum beatus Bonifacius ad Fortunati mensam uenisset, priusquam Deo hymnum diceret, sicut quidam cantandi arte solent uictum querere, repente ante ianuam uir cum simia astitit, et cymbalum percussit: quem sanctus uir audiens sonitum dedignatus dixit: »Heu! heu! mortuus est miser iste,  mortuus est miser iste! Ego ad mensam refectionis ueni, os nondum ad laudem Dei aperui, et ille cum simia ueniens cymbalum percussit.« Subiunxit tamen atque ait: »Ite et pro caritate ei [Dei] cibum potumque tribuite, scitote tamen quia mortuus est.« Qui infelix uir dum panem et uinum ex eadem domo percepisset egredi ianuam uoluit, sed saxum ingens subito de tecto cecidit, eique in uerticem uenit. Ex qua percussione prostratus in manibus iam semiuiuus leuatus est. Deinde uero altera die secundum dicti uiri [uiri Dei, uict.] sententiam funditus uitam finiuit. Qua de re, Petre, pensandum est quantus sanctis uiris timor sit exhibendus: templa enim Dei sunt, et cum ad iracundiam  uir sanctus trahitur, quis alius ad irascendum nisi eiusdem templi inhabitator excitatur? Tanto ergo metuenda est ira iustorum, quanto et constat, quia in eorum cordibus ille presens est, qui ad inferendam ultionem quam uoluerit, inualidus non est: Item Dialogorum lib. II, cap. 30.  Petrus Tabitham mortuam orando suscitauit , Ananiam et Sapphiram mentientes morti increpando tradidit , neque eum orasse in eorum exstinctione legitur, sed solummodo culpam quam perpetrauerant increpasse. Constat ergo quia aliquando talia ex potestate, aliquando exhibentur ex postulatione, dum et istis uitam increpando abstulit, et illi reddidit orando.



CAP. 68.---De uindicta quam Ioannes papa in quosdam  fieri iussit. Ioannes uIII Marino et Pulcari.

Sed et prouincii [pro primicii uict.] uestre fidelitatis uobis iniungimus, ut cum aliquibus nauibus uestros milites robustissimos presentialiter destinetis, qui quadraginta Sarracenos, qui dudum Grecorum nostrorum nauibus in mare fugere, quique postea terrestrium nostrorum militum exspoliati armis omnibus, uirtute in montis Circei latibulis euaserunt, una cum nostris pedestribus apprehendant, quia nos pro tantillis Sarracenis dromones nostros fatigare nolumus, dum de uobis confidere  prouocamur modis omnibus confidentes. Quia si obedientie uestre constantiam et fidei puritatem cum uirtutis efficacia  circa sanctam Romanam Ecclesiam amodo senserimus, non solum de his tribus, quibus uos ultra consuetudinem pregrauatos dicitis, inquantum ratio postulauerit leuigabimus, uerum etiam ut propriam sancti Petri familiam, terra marique uos tueri, domino confortante, studebimus.



CAP. 69.---De defensione quam contra hostes fecit. Ioannes octauus Angeberge imperatrici.

Siquidem cum uirtute Dei melius quam Kaletam, que nostra sunt defendemus, et illorum in nullo penitus indigemus, dromones uidelicet cum ceteris nauibus construentes, et cetera uasa bellica et apparatus, quin potius et ipsos animos hominum preparantes, et aduersus hostiles incursus indesinenter armantes.



CAP. 70.---Quod crimina committit qui non corrigit cum possit. Ioannes uIII, Domagol duci glorioso.


 Preterea deuotionis tue studium exhortamur, ut contra marinos latrunculos qui sub pretextu tui nominis in Christicolas debacchantur, tanto uehementius accendatur, quanto illorum prauitate famam tui nominis offuscatam fuisse cognoscis, quoniam licet credi possit quod, te nolente, illi nauigantibus insidientur, tamen quia a te comprimi posse dicuntur, nisi eos compresseris, innoxius non haberis. Scriptum quippe est: Qui crimina cum potest emendare, non corrigit, ipse committit.



CAP. 71.---Quomodo Ioannes papa Sarracenis restiterit. Ioannes uIII, imperatori et imperatrici.


Cum reuersi fuissemus, omnia littora nostra depredata, etiam et in fundis et in Terracina, uelut in domo propria multos Sarracenos inuenimus residere, pro quibus non plusquam quinque diebus in urbe manentes, quamuis corporis non modica detineremur molestia, exiuimus cum fidelibus nostris, quorum Domino adiuuante cepimus naues octodecim. Sarraceni uero multi occisi sunt, captiuos autem fere sexcentos liberauimus. Ideo uobis uenientibus necesse ualde est, ut talis in littoribus marinis fortitudo uirorum remaneat, quorum uirtute nostra omnia salua consistant, et ea que necdum depredata sunt loca, non predentur.



CAP. 72.---Quod non est crudelitas punire malos pro Deo, sed pietas. Hieronymus ad Riparium .


Legi syromasten Phinces , austeritatem [auctoritatem uict.] Elie , zelum Simonis Chananei , Petri seueritatem Ananiam et Sapphiram trucidantem , Pauli constantiam qui Elymam magum uiis Domini resistentem eterna cecitate [seueritate uict.] damnauit . Non est crudelitas pro Deo [Gratian sic. crimina pro Deo punire], sed pietas. Unde et in lege dicitur: Si frater tuus et amicus et uxor que est in sinu tuo deprauare te uoluerit a ueritate, sit manus tua super eos, et effunde sanguinem ipsorum .



CAP. 73.---Quod propter remissionem malorum, in collegio episcoporum arma sint ferenda. Leo Iu, Ludouico [Lothario] regi.


Petrum et Adrianum nunquam recipiemus ad habitandum nobiscum, et si  aut preces nostras quas pro eorum retentione uobis misimus, aut honores Romani pontificis pro nichilo existimastis, et nos minus quam Adrianum et Petrum amastis, quod in posterum iam ordinatum habeamus, uestre edicimus magnitudini. Certe Romane sedis presules tempore quo per unamquamque Ecclesiam cum suis clericis tendebant ob missarum officium, uel alias more solito, utilitates ecclesiasticas disponendas, nichil aliud tam ipsi quam clerici ipsorum nisi sacerdotalia indumenta ferebant,  quod secuti usque nunc nos egimus. Sed amplius nequaquam agere oportet, si uiros quos nec querimus unquam, nec uolumus mandare decreueritis. Et hoc ad ultimum pro certo notum facimus quoniam ad quamcunque Ecclesiam locumque alium nobis merito subiectum digressi fuerimus, ne de mortis nostre periculo triumphatores existant, cum debueramus ob diuinum cultum siue timorem orarium solummodo planetamque deferre, lanceam et scutum et gladium baiulare precipiemus.



CAP. 74.---Licere sacerdotibus contra impios promulgare mortem. Ex historia Anastasii bibliothecarii Romane ecclesie.

Multo diuino zelo motus Michel piissimus imperator contra Manicheos qui Pauliciani dicuntur,  capitalem animaduersionem Racephori sanctissimi patriarche ac aliorum Patrum predicamentis promulgans, auersus est per alios nequam consiliarios, obtentu penitentie, cum esset impossibile illos penitentiam agere qui capti fuissent errore. Dogmatizabant autem indocte non licere sacerdotibus promulgare contra impios mortem, per omnia diuinis super hoc aduersantes Scripturis. Si enim uertex apostolorum Ananiam et Sapphiram ob mendacia tantum mortificauit , et Paulus magnus clamat: Qui talia, inquiens, agunt digni sunt morte , hoc de solo mortali peccato, quomodo non horum contrarii erunt, qui omni spirituali et corporali spurcitia plenos quique demonibus seruiunt a gladio redemerint?



CAP. 75.---Quod non sint culpandi iudices, sed laudandi, qui hereticos et schismaticos persequuntur, et bona eorum diripiunt. Ex lib. Dialogorum August. contra Petilianum lib. II, cap. 10.


Petilianus dixit: Si apostoli persecuti sunt aliquem, aut aliquem tradidit Christus. August. respondit: Possem quidem dicere ipsum Satanam omnibus malis hominibus esse peiorem, cui tamen tradidit Apostolus hominem in interitum carnis, ut spiritus saluus sit in die domini Iesu . Item alios de quibus dicit: Quos tradidi Satane, ut discant non blasphemare . Et Dominus flagellatos expulit ex templo improbos mercatores , ubi etiam connexum est testimonium Scripture dicentis: Zelus domus tue comedit me  . Ecce inuenimus apostolum traditorem, Christum persecutorem. Quare per uiolentissimas turbas, etiam ultro improbi estis Ecclesiis catholicis, ubi aduertere potueritis, quod innumerabilibus exemplis res ipsa indicat? Sed dicitis uos loca uestra defendere, et resistitis fustibus et cedibus quibuscunque potueritis. Quare ibi non audistis uocem Domini dicentis: Ego tamen dico uobis. Non resistere malo?  Aut si fieri potest, ut aliquando recte per uim corporalem resistatur uiolentis, nec ideo preceptum uioletur, quod audimus a Domino: Ego autem dico uobis non resistere malo, cur non etiam hoc fieri potest, ut per ordinatas et legitimas potestates, de sedibus que illicite usurpantur,  uel ad iniuriam Dei retinentur, pius expellat impium, et iustus iniustum? Neque enim eo modo persecutionem passi sunt pseudoprophete ab Elia , quomodo ipse Elias a rege iniquissimo, aut quia flagellatus est Dominus a persecutoribus, propterea passionibus eius comparandi sunt, quos ipse de templo flagellatos eiecit. Restat ergo, ut nichil aliud requirendum esse fateamini, nisi utrum iuste an impie uos separaueritis a communione orbis terrarum. Nam si hoc inuentum fuerit quod impie feceritis, non miremini, si non desunt ministri Deo per quos flagellamini, quia persecutionem patimini non a nobis, sed sicut scriptum est, ab ipsis factis uestris . Item.  Si de rebus uel de locis ecclesiasticis  quos tenebatis et non tenetls, querimini, possunt et Iudei se iustos dicere, et iniquitatem nobis obiicere, quia locum in quo impii regnauerunt modo Christiani possident. Quid ergo indignum, si ea que tenebant heretici secundum parem Domini uoluntatem Catholici tenent? Ad omnes enim similes, id est ad omnes impios et iniquos illa uox Domini ualet: Auferetur a uobis regnum Dei, et dabitur genti facienti iustitiam . An frustra scriptum est: Labores impiorum iusti edent?  Quapropter magis mirari debetis quod adhuc tenetis aliquid quam quod aliquid amisistis. Item . Si qua iam concisi possidere cepistis, quia uobis ablata nobis Dominus dedit, non ideo concupiscimus aliena, quia illius imperio cuius sunt omnia,  facta sunt nostra, et iuste nostra sunt. uos enim his utebamini ad precisionem, nos ad unitatem. Alioquin et primo populo Dei possent illi obiicere aliene rei concupiscentiam, qui diuina potestate ab eorum facie, quia ea terra male utebantur, expulsi sunt. Et ipsi Iudei a quibus ablatum est regnum, secundum uerba Domini, et datum est genti facienti iustitiam , possunt obiicere aliene rei concupiscentiam, quia Ecclesia Christi possidet, ubi persecutores Christi regnabant. Item .  Qui peccat non peccat legis auctoritate, sed contra legis auctoritatem. Quia uero interrogas que sit ratio persequendi, uicissim te interrogo cuius sit uox in psalmo dicentis: Detrahentem secreto proximo suo, hunc persequebar  . Quere itaque persecutionis uel causam, uel modum, et noli tanta imperitia generaliter malorum persecutiones reprehendere. Item . Quod autem etiam Christus corporaliter persecutus fuerit eos quos de templo flagellando expulit , iam supra diximus. Item . Nec persequimur uos, nisi quemadmodum persequitur ueritas falsitatem. Item .  Ad fidem nullus est cogendus, sed per seueritatem, imo et per misericordiam Dei, tribulationum flagellis solet perfidia castigari. Nunquid quia mores optimi libertate uoluntatis eliguntur, ideo mores pessimi non legis integritate puniuntur? Sed tamen male uiuendi ultrix disciplina prepostera est, nisi cum precedens bene uiuendi doctrina contemnitur.  Si que igitur aduersus uos leges constitute sunt, non eis benefacere cogimini, sed male facere prohibemini. Nam benefacere nemo potest nisi elegerit, nisi amauerit, quod est in libera uoluntate.  Cum aliquid aduersus uos reges constituunt, admoneri uos credite, ut cogitetis quare ista uos patiamini. Si propter iustitiam, re uera illi persecutores uestri sunt, uos autem beati qui persecutionem passi propter iustitiam, possidebitis regnum celorum . Si autem propter iniquitatem schismatis uestri, illi quidem correctores uestri sunt, uos autem sicut ceteri diuersorum scelerum rei qui penas legibus pendunt, profecto infelices et in hoc seculo et in futuro. Item .   Pro membris Christi aduersus uos seuiunt, et uobis resistunt quicunque in catholica eo animo sunt [Apud Aug. inseritur: parue adhuc fidei], quo tunc Petrus fuit, cum ferrum pro Christi nomine strinxit . Sed multum interest inter uestram persecutionem et istorum. uos similes estis seruo sacerdotis, quia seruientes principibus uestris aduersus Ecclesiam catholicam, id est aduersus Christi corpus armamini. Isti autem tales sunt, qualis tunc Petrus fuit, qui pro Christi corpore, id est pro Ecclesia etiam corporaliter pugnant. Item . Si propterea persecutor non fuit Nabuchodonosor, quia scelus in sanctum Danielem commissum iustissime uindicauit , quomodo uindicandum est a  regibus quod Christi sacramenta exsufflantur, si prophete membra quia in periculum missa sunt, sic uindicari meruerunt? Item . Neque in homine bono aliquis Dei sacramenta fugiat, neque in homine malo. Item . Si laudanti amico non est credendum, neque inimico detrahenti. Item . Apud nos quicunque mali uel penitus latent, uel quibusdam noti propter bonos quibus ignoti sunt, et apud quos conuinci non possunt, propter unitatis et pacis uinculum tolerantur , ne cum zizaniis eradicetur et triticum , ita sue malitie sarcinam portant .  Neminem recte iudicari puto innocentem, qui hominem non  conuictum crediderit nocentem. Item . Illud quis ferat quod sacrilega dicit sacramenta Christi, etiam si uere, sicut calumniatur, a traditoribus haberentur que in nomine Patris, et Filii, et Spiritus sancti ritu euangelico celebrantur? Hic fortasse dicat iam non esse Christi sacramentum quod a sacrilegis datur. Cur non ergo dicit non esse etiam nomen Christi, quod a sacrilegis dicitur? Item . O quam detestandus [est error hominum: addit. apud Aug.] qui clarorum uirorum quedam non recte facta laudabiliter se imitari putant, a quorum uirtutibus alieni sunt. Sic enim et nonnulli Petro apostolo comparare se possunt, si Christum negauerint . Item . Si est illa humanitas in rebus humanis, puto nos iustius posse reprehendi, si ignotos homines quos criminantur inimici, neque horum crimen ulla testificatione demonstrant, nocentes potius quam innocentes crediderimus. Quia si forte se aliter ueritas habet, ipsi certe humanitati debitum redditur, cum homo de homine nil mali temere suspicatur, nec cuiquam criminanti facile credit, quando sine teste ac sine ullo documento crimen obiiciens maledicus potius conuiciator quam ueridicus accusator exstiterit. Item . Si factum est quod accusant, quid peccauerunt ecclesiastici iudices, qui crimina etiam si uera et ad se delata, sibi tamen non probata, damnare nullo modo debebant? Item .  Si autem uos contra Ecclesiam Christi altaria erexisse, et a Christiana unitate  sacrilego schismate separatos esse, et corpori Christi  et rebaptizando et blasphemando, et quantum potestis oppugnando, aduersari sancta et canonica Scriptura conuincit, uos impii atque sacrilegi, illi autem qui uos pro tanto scelere tam leuiter damnorum admonitionibus uel locorum uel honorum uel pecunie priuatione, deterrendos cercendosque decernunt, ut cogitantes quare ista patiamini, sacrilegium uestrum cognitum fugiatis, et ab eterna damnatione liberemini, et rectores diligentissimi et consultores piissimi deputantur. Item . De persecutione uestra querela sedabitur, si cogitetis  et intelligatis prius non omnem persecutionem esse culpabilem. Alioquin non laudabiliter diceretur: Detrahentem secreto proximo suo, hunc persequebar . Nam quotidie uidemus et filium de patre, tanquam de persecutore suo conqueri, et coniugem de marito, et seruum de domino, et colonum de possessore, et reum de iudice, et militem uel prouincialem de duce uel rege, cum illi plerumque ordinatissima potestate sibi homines subditos per terrores leuium penarum a grauioribus malis prohibeant atque compescant, plerumque autem a bona uita et a bonis factis, minando et seuiendo deterreant. Sed cum a malo et illicito prohibent, correctores et consultores sunt; cum autem a bono et licito, persecutores  et oppressores sunt. Culpantur etiam qui prohibent a malo, si modum peccati modus correctionis excedat.



CAP. 76.---Quod caritas est corrigere proximum. Augustinus tom. IX super Epistolam Ioannis, tractatu 7.

 Non putes tunc te amare seruum tuum, quando eum non cedis, aut tunc amare filium tuum quando non das disciplinam, aut tunc amare uicinum tuum quando non corrigis eum. Non est ista caritas, sed languor; ferueat caritas ad emendandum, ad corrigendum; sed si sunt boni mores, delectent; si sunt mali emendentur.



CAP. 77.---De eodem. August. De ciuitate Dei, lib. XIX, cap. 16.

 Non est innocentie, parcendo sinere ut in malum grauius incidatur. Pertinet ergo ad innocentis officium non solum nemini malum inferre, uerum etiam cohibere a peccato, uel punire peccatum, ut aut ipse qui prius oditur, corrigatur experimento, aut alii terreantur exemplo.



CAP. 78.---Quod nulli liceat gladio iuste occidere excepto iudice. August. in lib. Quest. Noui et ueteris Testamenti, cap. 104,

uidens Petrus apostolus insurgentes hostes, protulit gladium et amputauit auriculam serui sacerdotis. Tunc iehsu dixit Petro ut reconderet gladium in thecam suam: Omnis enim, inquit, qui acceperit gladium, gladio peribit . Ut quid parari iussit, qui prohibuit percutere, eum etiam morti  designans [reum etiam mortis designans eum] qui percusserit gladio, cum non utique iniuste uideatur apostolus percussisse? Quantum enim pertinet ad rem [Petrum], percussit eum quem contra se armatum uidebat. Resistere enim debuit ingratis seruis, et ad Dominum necandum armatis Item . Quare contuens Dominus factum apostoli Petri, eum qui gladio usus fuerit gladio dixit perire, cum non iniuste percussisse uideatur Nam sicut significatur in Luca, ipso Domino permittente percussit , et sic prohibitus hec audiuit. Ideo etenim permissum est ut et uindicare se posse uideretur, sed nolle; et uirtus ostenderetur in eo manere in quo fuerat, et in utroque uindicare se posse non ambigeretur. Inimici uero pro certo haberent  datam ab eo potestatem ut hec facerent, non enim uictus apparebat, sed tradens se uoluntati eorum. Quare ergo sententia data est ut qui accipit gladium, gladio pereat , nisi quia nulli licet, excepto iudice, gladio quemquam occidere? Apostolo autem Petro usque ad hoc permissum est, quod dolorem faceret, non quod occideret. Hoc enim audiens, ne iterum percuteret didicit. Preterea [Aug. uulgo nunc sic habet: Ob hoc enim audiebat, ne iterum percuteret. Didicit preterea, etc.] quia Christianis iam factis occidere non licet; in misericordia enim positis, lege iuris mundo crediti uti non licet aspere.



CAP. 79.---Quod non est misericors, qui uitiis parcit et fouet ea. Aug. ad Letarium [Lectarium, Gratian. legit Lotharium].


 Qui uitiis nutriendis parcit et fauet, ne contristet peccantium uoluntatem, tam non est misericors, quam qui non uult cultrum rapere puero, ne audiat plorantem, et non timet ne uulneratum doleat uel exstinctum.



CAP. 80.---Quod non liceat Christiano se defendere. Aug. ad Emeritum Donatistam .

Nostri aduersus illicitas et priuatas uestrorum uiolentias  a potestatibus ordinatis tuitionem petunt, non quod hos persequantur, sed quia se defendant



CAP. 81.---Qualiter beatus Ambrosius quemdam defendit, ne de ecclesia raperetur. Ex uita beati Ambrosii .


Cum consulatus sui tempore imperator Honorius in urbe Mediolanensi Lybicarum ferarum exhiberet munus, populo illuc concurrente, data copia est missis militibus ab Stilicone comite hortatu Eusebii prefecti, ut Cresconius quidam de ecclesia raperetur, quem confugientem ad altare Domini sanctus episcopus cum clericis qui in tempore aderant, defendendum circumdedit. Sed multitudo militum, que duces suos habebat de perfidia Arianorum, preualuit aduersum paucos, atque ablato Cresconio exsultantes ad amphitheatrum reuersi sunt, Ecclesie luctum non modicum derelinquentes.



CAP. 82.---Qualiter se Adrianus papa aduersus Desiderium regem ad resistendum muniuit. Ex gestis Adriani pape.


Adrianus Desiderii regis aduentum appropinquasse cognoscens, aggregans uniuersum populum Tuscie, Campanie, et ducatus Perusini, et aliquantos de ciuitatibus Pentapoleos, muniuit hanc ciuitatem Romanam, omnesque armati parati erant uel si ipse rex adueniret, fortiter ei cum Dei auxilio et sancti Petri, orationibus fulti predicti sanctissimi presulis, illi resisterent. Nam ecclesias beati Petri et Pauli exornare fecit eius sanctitas, et cuncta eorum thymilia [cymbala] et ornatus in hanc ciuitatem Romanam introduxit, claudi faciens omnes ianuas ecclesie beati Petri, et de intus seris supponi ac muniri iussit, ut si ipse proteruus rex sine commeatu  et permissu pontificis aduenisset, minime aditum in eamdem ecclesiam intreundi haberet, nisi brachio ad sue anime interitum ipsas confringeret ianuas.



CAP. 83.---De defensione Leonis pape contra Sarracenos. Ex registro Leonis Iu. Ludouico  Augusto.

Igitur cum sepe aduersa a Sarracenorum partibus perueniant nuntia, quidam in Romanum portum clam furtiueque uenturos esse dicebant, pro quo nostrum congregari precipimus populum, maritimumque ad littus descendere decreuimus, et egressi sumus Roma.



CAP. 84.---De eodem. Leo Iu, Ludouico imperatori.

 Scire uos oportet quod nunquam ab aliquibus nostros homines sinimus opprimi, sed si necessitas illis incurrerit, presentialiter uindicamus, quia nostri gregis in omnibus ultores esse debemus, et precipui adiutores.



CAP. 85.---Item de eodem. Idem Ioanni archiepiscopo.

Pro certo scitote quod nunquam permittimus nostros a uobis lacerari aut opprimi homines atque subiectos, sed si  huius nostre monitionis dicta neglexeritis, et amplius aliquas oppressiones prefatis uel aliis nostris hominibus feceritis, presentialiter eos uindicabimus, et omnia uestra eripere curabimus, furibunda crudelique audacia.



CAP. 86.---Qualiter auxilium a iudice Sardinie petiit. Idem iudici Sardinie.


Celsitudinem uestram duximus obsecrandam, ut nobis quantos tua preuiderit magnificentia, armatos siue pueros, siue adultos, ac iuuenes cum armis suis mandare dignemini, qui nobis quotidiana iussa possint explere.



CAP. 87.---Quod regnum celorum consequantur qui pro defensione Christianorum occisi fuerint. Idem exercitui Francorum.

Omni timore ac terrore deposito contra inimicos sancte fidei et aduersarios omnium regionum uiriliter agere studete. Item. Ubi usque nunc parentes uestri publicum mouerunt procinctum, semper uictores exstiterunt, nullaque eos multitudo  populi superare potuit. Non enim audiuimus ut aliquando sine fama uictorie reuersi fuissent. Item. Omnium uestrum nosse uolumus caritatem, quoniam quisquis  in hoc belli certamine fideliter mortuus fuerit, regna illi celestia minime negabuntur. Nouit enim omnipotens, si quislibet uestrorum morietur, quod pro ueritate fidei et salutatione patrie ac defensione Christianorum mortuus est, ideo ab eo pretitulatum premium consequetur.



CAP. 88.---De damnatione Georgii cuiusdam, Adriani, et Petri. Idem Lothario Augusto.

De illis tribus iam publice condemnatis et reprobis uiris Georgio, Adriano, et Petro, ut uestra nobis mandauit sublimitas quod adhuc ad aliud confiteri  iudicium debebant, omnino mirati sumus, quibus iam missis uestris presentibus iuxta legem Romanam sententia prefixa ac promulgata est. Et nisi tunc Paschalis adesset festiuitas, qua mortis prohibente lege sententiam dare licitum non est, uiuere eos illorum malitia atque iniqua presumptio non sineret. Pro hac itaque ratione, solummodo usque ad tempus suspensa est sententia utrorumque.



CAP. 89.---De excommunicatione Thasmonis ducis Bauariorum. Idem ex chronica Francorum.

Adrianus papa in die sancto Pasche, presente Carolo imperatore, anathematizauit Thasmonem ducem Bauariorum, nisi in omnibus obediret eidem imperatori et filiis eius, ac genti Francorum, sicut  iurauerat patri suo Pippino, et sibi. Quod si nollet, et sanguinis effusio fieret, uel aliud aliquid mali, hoc super eumdem ducem et eius consentaneos esset, et prefatus rex et sui ab ea culpa immunes essent.



CAP. 90.---Exhortatio Gregorii pape ad defensionem Rom. pont. Greg. ueloci magistro militum .

Utile uisum est, ut aliquanti illuc milites transmittantur, quos gloria tua admonere et hortari studeat, ut parati sint ad laborem. Item. Si huc, uel ad Rauennates partes, nec dicendum Arnulfum cognoueritis excurrere, uos a dorso eius ita  laborate, quatenus opinio uestra ex laboris uestri caritate [qualitate] amplius  in Romano populo [Reipublice orig.]  proficiat.



CAP. 91.---Quod Carolus rex aduersus Longobardos rogatus Adriani pape bellum suscepit. Ex gestis Caroli Magni, iuxta Alcuinum.

 Rogatu et precibus Adriani Romane urbis episcopi, exoratus Carolus rex, bellum contra Longobardos suscepit, quod prius quidem, et a papa Stephano eius patre supplicante [et a patre eius Pippino papa supplicante, etc. Grat.] cum magna difficultate susceptum est.



CAP. 92.---Retractatio sententie illius Augustini, qua dixerat non placere sibi schismaticos cogi ad communionem. August. Retractationum lib. II, c. 5.

Dixi, mihi non placere ullius secularis potestatis impetu schismaticos ad communionem uiolenter  arctari et uere mihi tunc non placebat, quoniam nondum expertus eram uel quantum mali eorum auderet impunitas, uel quantum eis in melius mutandis conferre posset diligentia discipline.



CAP. 93.---Quod quadragesimali et omni tempore a preliis sit abstinendum, nisi necessitas cogat. Nicolaus papa ad consulta Bulgarorum .

Si nulla urget necessitas, non solum quadragesimali, sed omni tempore est a preliis abstinendum. Si autem ineuitabilis urget opportunitas, nec quadragesimali est tempore pro defensione tam sua quam patrie, seu legum paternarum bellorum procul dubio preparationi parcendum, ne uidelicet Deum uideatur homo tentare. si habet quod faciat et sue ac aliorum saluti consulere non procurat, et sancte religionis detrimenta non  precauet.



CAP. 94.---Quod ministri iudicum de administratione sua non damnentur. Innocentius papa Eusebio episcopo, cap. 3.

Quesitum est etiam super his qui pro baptismo administrauerunt, et aut tormenta sola exercuerunt, aut etiam capitalem protulere sententiam. Nihil de his legibus a maioribus definitum; meminerant enim a Domino potestates has fuisse concessas, et propter uindictam noxiorum gladium fuisse permissum, et Dei ministrum esse datum in huiusmodi uindicem. Quomodo igitur reprehenderent factum quod auctore Domino uiderent esse concessum? De his ergo, ut hactenus seruatum est, sic habeamus ne aut disciplinam auertere, aut  contra auctoritatem Domini uenire uideamur. Ipsis autem in ratione reddenda omnia gesta sua seruabuntur. Item. Dum legum auctoritas in improbos exercetur, erit dictator immunis.



CAP. 95.---Quod qui malum punit, non persequitur, sed diligit. Pelagius Patricio ualeriano.

Non persequitur, nisi qui ad malum cogit. Qui uero malum uel factum iam punit, uel prohibet ne fiat, non persequitur iste. sed diligit. Nam si. ut quidam putant, nemo aut reprimendus a malo, aut retrahendus ad bonum est, humanas ac diuinas leges necesse est euacuari, que et malis penam et bonis premia iustitia suadente constituunt; malum autem schisma est etiam per exteras potestates  opprimendum.



CAP. 96.---Quod rex mala punire debeat. Cyprianus in nono genere abusionis. 

 Rex debet furta cohibere, adulteria punire, impios de terra perdere, parricidas et periurantes non sinere uiuere, filios suos non sinere impie agere.



CAP. 97.---Bellum quod tuetur patriam plenum iustitie esse. Ambros. Offic lib. I, cap. 27.

 Fortitudo que uel in bello tuetur a barbaris patriam, uel domi defendit infirmos, uel a latronibus socios, plena iustitie est.



CAP. 98.---Quod non sit reus homicidii miles, qui obediens potestati hominem occidii. August. De ciuitate Dei lib. I, cap. 26.


 Miles cum obediens potestati sub qua legitime constitutus est, hominem occidit, nulla ciuitatis sue lege reus est homicidii. Imo nisi fecerit, reus est imperii deserti atque contempti. Quod si sua sponte atque auctoritate fecisset, in crimen effusi humani sanguinis incidisset. Itaque unde punitur si fecit iniussus, inde punietur nisi fecerit iussus.



CAP. 99.---Quod reges Christiani defendere debent matrem Ecclesiam. August. super Ioan. parte I, cap. 2 .

 Quando uult Deus potestates concitare aduersus hereticos, aduersus schismaticos, aduersus dissipatores ecclesie, aduersus  exsufflatores Christi, aduersus blasphematores baptismi, non mirentur, quia Deus concitat ut a Sara uerberetur Agar  Cognoscat se Agar, ponat ceruicem, quia cum humiliata discederet a domina sua, occurrit ei angelus, et dixit ei: Quid est Agar ancilla Sare. Cum uero questa esset de domina, quid audiuit ab angelo? Reuertere ad dominam tuam  Item. Mirantur autem quia commouentur pastores fidei Christiane [potestates Christiane, orig.] aduersus detestandos dissipatores Ecclesie. Nisi ergo mouerentur, quomodo redderent rationem Deo pro imperio suo? Intendat caritas uestra quid dicam, quia pertinet hoc ad reges regas seculi Christianos, ut temporibus suis pacatam uelint  matrem suam Ecclesiam.



CAP. 100.---Quod ptus peccat qui potestati innocentem ex inuidia occidendum tradit quam ille qui alterius potestatis timore eum occidit. August. super Ioan. parte II, cap. 42. 

Plus peccat qui potestati innocentem occidendum liuore tradit quam potestas ipsa, si eum timore alterius maioris potestatis occidit. Talem quippe Deus Pilato dederat potestatem ut esset etiam sub Cesaris potestate. Quapropter non haberes, inquit, aduersum me potestatem ullam, id est quantulamcunque habes, nisi hoc ipsum tibi esset datum desuper Sed quoniam scio quantum sit  propterea qui me tradidit tibi, maius peccatum habet  Ille quippe non metuendo potestati tradidit, sed inuidendo; tu uero eamdem potestatem in me exerciturus es metuendo. Nec timendo quidem presertim innocentem homo hominem debet occidere, sed tamen id zelando facere, multo magis malum est quam timendo. Et ideo non ait uerax Magister: Qui me tibi tradidit ipse habet peccatum, tanquam ille non haberet, sed ait maius peccatum habet, ut etiam se habere intelligeret. Neque enim propterea illud nullum est, quia hoc maius est.



CAP. 101.---Quod potest homo aliquando occidi sine peccato. Augustinus De libero arbitrio lib. I, cap. 4.

 Si homicidium est hominem occidere, potest occidere aliquando sine  peccato. Nam et miles hostem, et iudex uel minister eius nocentem, uel cui forte inuito atque imprudenti telum manu figit, non mihi uidentur peccare cum hominem occidunt. Respondet Euodius: Assentior; sed homicide isti appellari non solent. Item, ibid. cap. 5 Militi iubetur lege ut hostem necet, a qua cede si temperauerit, ab imperatore penas luit. Num istas leges iniustas, uel potius nullas dicere audebimus? Nam mihi lex esse non uidetur, que iusta non fuerit. Augustinus, paulo post. Legem quidem satis uideo esse munitam contra huiuscemodi accusationes, que in eo populo quem regit, minoribus malefactis, ne maiora committat [committerentur,] licentiam dat, multo mitius [minus] enim est eum qui aliene uite insidiatur quam  eum qui suam tuetur, occidi; et multo immanius uitium hominem stuprum perpeti quam eum a quo illa uis infertur ab eo cui ferre conatur, interimi. Iam uero miles in hoste interficiendo minister est legis, quare officium suum facile nulla libidine impleuit. Porro ipsa lex que tuendi populi causa lata est, nullius libidinis argui potest. Siquidem ille qui tulit, si Dei iussu tulit, id est quod precipit eterna iustitia, expers omnino libidinis id agere potuit. Si autem ille cum aliqua libidine hoc statuit, non ex eo fit, ut ei legi cum libidine obtemperare necesse sit, quia bona lex et a non bono ferri [fieri] potest. Non enim si quis, uerbi causa, tyrannicam potestatem nactus, ab aliquo cui hoc conducit, pretium accipiat, ut statuat nulli licere ue ad coniugium  feminam rapere, propterea mala lex erit, quia iniustus atque corruptus hanc tulit. Potest ergo illi legi, que tuendorum ciuium causa, uim hostilem eadem ui repelli iubet, sine libidine obtemperari. Et de omnibus ministris qui iure atque ordine potestatibus quibuscunque subiecti sunt, id dici potest. Sed illi homines lege inculpata, quomodo inculpati queant esse non uideo. Liberum eis itaque est, neminem necare pro his rebus quas inuiti possunt amittere, et ob hoc amare non debent. De uita enim fortasse cuipiam sit dubium utrum anime nullo pacto auferatur, dum hoc corpus interimitur. Sed si auferri potest contemnenda est, si non potest, nichil metuendum. De pudicitia uero quis dubitauerit  quin ea sit in ipso animo constituta, quandoquidem uirtus est? unde a uiolento stupratore, nec ipsa eripi potest. Quidquid igitur erepturus erat ille qui occiditur, id totum in nostra potestate non est, quare quemadmodum nostrum appellandum sit non intelligo. Quapropter legem quidem non reprehendo, que tales permittit interfici, sed quo pacto istos defendam qui interficiunt non inuenio. Respondet Euodius: Multo minus ego inuenire possum, cur hominibus defensionem queras, quos reos nulla lex tenet.



CAP. 102.---Quod iudex cum uindicat, non reddat malum pro malo. Augustinus super psal. CuIII .

Ulciscendi libido uitiosa est, magisque ad iudicem  pertinet inter alios hoc discernere, quam bonum hominem sibi expetere. Paucorum est dignoscere, quomodo placeat pena inimicorum accusatori inimicitia sese saturare cupienti, et quam longe alio modo iudici [placeat orig.] recta uoluntate peccata punienti. Ille quippe reddit malum pro malo, iste autem etiam cum uindicat non reddit malum pro malo, quoniam iustum reddit iniusto. Quod autem iustum est, utique bonum est. Punit ergo non delectatione aliene miserie, quod est malum pro malo, sed dilectione iustitie, quod est bonum pro malo.



CAP. 103.---Quo minister occidens quem iudex iusserit, non id sponte facere debet. August. lib. Questionum in Exodum .

 Cum minister iudicis  occidit eum quem iudex iussit occidi, profecto si id sponte faciat homicida est, etiam si eum occidat. quem scit a iudice occidi debuisse.



CAP. 104.---Quod lex occidit hominem, non minister. Augustinus lib. Questionum in Leuiticum .

Cum homo iuste occiditur, lex eum occidit, non tu.



CAP. 105.---Quod etiam bella apud ueros cultores Dei pro pace suscepta pacata sunt. August. De diuersis ecclesie obseruationibus, cap. 15.

 Apud ueros Dei cultores etiam ipsa bella pacata sunt, que non cupiditate aut crudelitate, sed pacis studio geruntur, ut mali cerceantur, et boni subleuentur.



CAP. 106.---De uindictis. Aug. lib. Questionum euangeliorum .


 Officia uindicte possunt implere boni bono animo, quomodo lex, quomodo iudex.



CAP. 107.---Quod Christiana disciplina non omnia bella culpat. Augustinus ad Marcellinum .

Si terrena ista respublica precepta Christiana custodiat, et ipsa bella sine beneuolentia non gerentur, ut ad pietatis iustitieque pacatam societatem uictis facilius consulatur. Nam cui licentia iniquitatis eripitur, utiliter uincitur, quoniam nichil est infelicius felicitate peccantium, qua penalis nutritur impunitas, et mala uoluntas uelut hostis interior roboratur. Item. Ibid. paulo post. Misericorditer enim si fieri  posset, etiam bella gererentur a bonis, ut, licentiosis cupiditatibus domitis, hec uitia perderentur, que iusto imperio uel exstirpari uel premi  debuerunt. Nam si Christiana disciplina omnia bella culparet, hoc potius militibus consilium salutis petentibus in Euangelio diceretur, ut abiicerent arma, seque militie omnino subtraherent. Dictum est autem eis: Neminem concusseritis, nulli calumniam feceritis, sufficiat uobis stipendium uestrum . Quibus proprium stipendium sufficere debere precepit, militare utique non prohibuit. Aug. ad Macedonium . [23, q. 5, c. Non est iniquitatis.] Non est iniquitatis, sed potius humanitatis societate deuictus, qui propterea est criminis persecutor, ut sit hominis liberator.



CAP. 108.---Quod non frustra instituta est potestas regis. Item .


 Non frustra instituta sunt potestas regis, ius cognitoris , ungule carnificis, arma militis, disciplina dominantis, seueritas etiam boni patris. Habent ista omnia modos suos, causas, rationes, utilitates; hec cum timentur, et cercentur mali, et quieti  inter malos uiuunt boni. Item. Aliquanto post. Cum homo ab homine occiditur, multum distat utrum fiat nocendi cupiditate, uel iniuste aliquid auferendi, sicut fit ab inimico, sicut a latrone; an ulciscendi uel obediendi ordine, sicut a iudice, sicut a carnifice; an euadendi uel subueniendi necessitate, sicut interimitur latro a uiatore, hostis a milite. Et  aliquando qui causa mortis fuit potius in culpa est quam ille qui occidit, uel ut si quispiam decipiat fideiiussorem suum, atque ille pro isto supplicium legitimum luat; nec tamen omnis qui causa aliene mortis est, reus est, uelut si quisquam  stuprum petat, seseque, si non impetrauerit, interimat. Quid, si filius timens patris pia uerbera, precipitio pereat? quid, si alius homine liberato, uel ne alius liberetur, sibi ipse mortem inferat? num propter istas alienorum motuum  causas, aut sceleri consentiendum est, aut uindicta peccati que fit non nocendi sed corrigendi studio, etiam paterna tollenda, aut opera misericordie cohibenda sunt? Hec cum accidunt, debemus eis humanum dolorem, non propterea, illa  ne accidant, recte factorum reprimimus  uoluntatem.



CAP. 109.---Quod in pugna Deus orandus est. Augustinus ad Bonifacium .

Graui de pugna conquereris, ut dubites nolo, utile tibi tuisque dabo consilium. Arripe manibus arma, oratio aures pulset auctoris, quia quando pugnatur, Deus apertis celis  spectat, et partem quam inspicit iustam sibi dat palmam.



CAP. 110.---Quod, Deo uel aliquo legitimo imperio iubente, recte bella suscipiuntur. Item Augustinus .

 Qui gladio usus fuerit, gladio cadet. Ille autem utitur gladio qui nulla superiore ac legitima potestate uel iubente uel concedente,  in sanguinem alicuius armatur. Item, ibid., c. 74. Siue Deo, siue aliquo legitimo imperio iubente, gerenda bella suscipiuntur a bonis, cum in eo rerum humanarum ordine inueniuntur, ubi eos tale aliquid uel iubere, uel in talibus obedire iuste ordo ipse constringit. Alioquin Ioannes cum ad eum baptizandi milites uenirent dicentes: Et nos quid faciemus?  responderet eis, Arma abiicite, istam militiam deserite, neminem percutite, prosternite neminem. Sed quia sciebat eos cum hec militando facerent, non esse homicidas, sed ministros legis, et non ultores iniuriarum suarum, sed salutis publice defensores, respondit eis: Neminem concusseritis, nulli calumniam feceritis, sufficiat uobis stipendium uestrum  . Item. Ibidem paulo post. Dominum Iesum Christum audiant Manichei hoc stipendium iubentem reddi Cesari, quod Ioannes dicit debere sufficere militi: Reddite, inquit, Cesari que Cesaris sunt, et Deo que Dei sunt . Ad hoc enim tributa prestantur, ut propter bella necessarium militi stipendium prebeatur. Item, ibid. c. 75.  Interest quibus causis, quibusque auctoritatibus homines bella gerenda suscipiant; ordo tamen ille naturalis mortalium paci accommodatus hoc poscit, ut suscipiendi belli auctoritas atque consilium penes principem sit, exsequendi autem iussa bellica ministerium milites debeant paci salutique communi. Bellum autem quod gerendum Deo auctore suscipitur, recte suscipi, dubitare fas non  est. Item, ibidem post pauca. Cum uir iustus, si forte sub rege homine etiam sacrilego militet, recte possit illo iubente bellare, ciuice pacis ordinem seruans; cui quod iubetur, uel non esse contra Dei preceptum certum est, uel utrum sit certum non est, ita ut fortasse reum regem faciat iniquitas imperandi, innocentem autem militem ostendat ordo seruiendi, quanto magis in administratione bellorum innocentissime diuersatur, qui Deo iubente belligerat, quem male aliquid iubere non posse, nemo qui ei seruit ignorat.



CAP. 111.---De ministris Dei. Hieronymus super Iel .

 Non solum homines ministri sunt et ultores ire Dei, his qui malum operantur,  et non  sine causa portant gladium, sed et contrarie fortitudines que appellantur furor et ira Dei.



CAP. 112.---Quod non est crudelis qui crudeles iugulat. Hieronymus super Isaiam lib. u .

 Non est crudelis qui crudeles iugulat, sed quia crudelis patientibus esse uideatur. Nam latro suspensus patibulo crudelem iudicem putat.



CAP. 113.---Quod bene facit qui latronis uel pirate fortitudinem infirmat. Idem super Sophoniam .

 Si quis fortitudinem latronis et pirate diripiat infirmosque reddat, prodest illis sua infirmitas. Debilitata enim membra, quibus  prius non bene abutebantur, a malo opere cessabunt.



CAP. 114.---Quod minister Dei est, qui malos in eo quod mali sunt punit. Idem super Ezechielem lib. III.

 Qui malos percutit in eo quod mali sunt, et habet uasa interfectionis ut occidat pessimos, minister est domini.



CAP. 115.---Quod iudex puniens non est effusor sanguinis, sed minister legis .

 Iudex non est auctor sceleris, nequam homines uinciendo. Idem super Hieremiam .  Homicidas  enim et sacrilegos, et uenenarios punire non est effusio sanguinis, sed legum ministerium.



CAP. 116.---Unde iudex dicatur. Isidorus Etymologiarum lib. XuIII, cap. 1.

Iustum bellum est quod ex edicto geritur de rebus repetendis , aut propulsandorum hostium causa.  Iudex dictus est quia ius dictat populo, siue quod iure disceptet. Iure autem disceptare, est iuste iudicare. Non est enim iudex si non in eo iustitia est.



CAP. 117.---Quod non sine causa gladium portat rex. Stephanus Luitwario episcopo.

Non autem sine causa gladium portat rex, uindex est enim contra omnes iniquos , ut terrore comprimat quos nequit corrigere monitis salubribus,  Aggrediatur igitur secure que sunt Deo placita, in nullo ei beatus Petrus aberit cum suo ancipiti gladio, si tamen patrie saluti consulat.



CAP. 118.---Quod quisque tutelam corporis sui iuste faciat. Pandectarum, lib. I, tit. III.

uim atque iniuriam propulsemus; nam iure hoc uenit, ut quod quisque ob tutelam sui corporis fecerit, iure fecisse estimetur.



CAP. 119.---De iusto bello Isrelitarum contra Amorrheos. Augustinus lib. Quest. in Num., cap. 44.

 Notandum est sane quemadmodum iusta bella gerebantur a filiis Isrel contra Amorrheos: innoxius enim transitus negabatur, qui iure humane societatis equissimo potere debebat.



CAP. 120.---De pellenda iniuria. Ambros. De officiis lib. I, cap. 36.


Non in inferenda, sed in depellenda iniuria lex uirtutis est. Qui enim non repellit a socio iniuriam, si potest, tam est in uitio quam ille qui facit.



CAP. 121.---Quod rex aliter seruit Deo ut homo, aliter ut rex. Augustinus ad Bonifacium comitem .

 Quomodo reges Domino seruiunt in timore, nisi ea que contra Domini iussa fiunt religiosa seueritate prohibendo atque plectendo? Aliter enim seruit quia homo est, aliter quia etiam rex est. Quia homo est, seruit uiuendo fideliter; quia uero etiam rex est, seruit, leges iusta precipientes et contraria prohibentes conuenienti uigore  sanciendo.



CAP. 122.---De penitentia eorum qui arma in prelio proiiciunt. Concilium Arel. I, cap. 3.

Qui arma proiiciunt in prelio, placuit eos abstinere a communione.



CAP. 123.---Quod milites Deo et ecclesiis seruire debeant. Gregorius Theodoro medico .

ualde mihi durum uidetur, ut ab eius seruitio milites suos prohibeat imperator, qui et ei omnia tribuit, et dominari eum non solum militibus, sed etiam sacerdotibus concessit. Nunquid si intentio seruandarum rerum est, non poterant ea ipsa monasteria que milites suscepissent alienas res reddere,  atque ad conuersionem homines tantummodo habere?



CAP. 124.---Ut milites antequam in monasterio recipiantur per triennium probentur. Gregorius lib. uIII Registri omnibus episcopis de lege Mauritii Augusti .

 Legem quam piissimus imperator dedit, ne fortasse hi qui militie uel rationibus sunt publicis obligati, dum causarum suarum periculum fugiunt, ad ecclesiasticum habitum ueniant, uel in monasteriis conuertantur, uestre studui fraternitati transmittere. Hoc maxime excitat [exhortans. orig.], quod hi qui seculi actionibus implicati sunt, in clero ecclesie prepropere suscipiendi non sunt, quia dum in ecclesiastico habitu non dissimiliter  quam uixerant uiuunt, nequaquam student seculum fugere, sed mutare. Quod si etiam tales quoque monasterium petunt, suscipiendi nullo modo sunt, nisi prius actionibus publicis fuerint absoluti. Si qui uero ex militaribus numeris [uiris, orig.], in monasteriis conuerti festinant, non sunt temere suscipiendi, nisi eorum uita subtiliter fuerit inquisita. Et iuxta normam regularem debent in suo habitu per triennium probari, et tunc monachicum habitum Deo auctore suscipere.



CAP. 125.---Quod non est delictum militare, nisi pro preda et huiuscemodi. August. De uerb. Domini tract. 19 .

  Militare non est delictum, sed propter predam militare peccatum est. Nec rempublicam gerere criminosum est, sed ideo agere rempublicam, ut rem familiarem potius augeas, uidetur esse damnabile. Propterea enim prouidentia quadam militantibus sunt stipendia constituta, ne dum sumptus queritur, preda [predo] grassetur. Item, ibidem post pauca Dominus ipse dixit: Reddite que sunt Dei Deo, et que sunt Cesaris Cesari , igitur quod Cesar precipit ferendum est, quod imperator indicit tolerandum est. Sed fit intolerabile, dum illud preda exactionis accumulat. Item ibidem aliquando post. Interrogauerunt Ioannem milites dicentes: Quid faciemus et nos? Ait illis. Neminem concutiatis, neque calumniam  faciatis, sed contenti estote stipendiis uestris . Sic autem cognoscere se debet omnis homo qui militat; non enim tantum de his militantibus Scriptura loquitur qui armata militia detinentur, sed quisque militie sue cingulo utitur, dignitatis sue miles ascribitur, atque ideo hec sententia potest dici, uerbi gratia, militibus, protectoribus, cunctisque rectoribus: Quicunque sibi stipendia publice decreta consequitur, si amplius querit, tanquam calumniator et concussor, Ioannis sententia condemnatur. August. ad Bonifacium comitem . Milites sub armis militare non prohibuit Ioannes, quibus suum stipendium sufficere debere precepit .



CAP. 126.---Quod non est existimandum milites Deo non placere. Idem .


Noli existimare neminem Deo placere posse qui in armis bellicis militat. In his erat sanctus Dauid , cui Dominus tam magnum perhibuit testimonium; etiam in his plurimi illius temporis iusti. In his erat et ille centurio qui Domino dixit: Non sum dignus ut intres sub tectum meum .



CAP. 127.---Quod milites non sint ad clerum suscipiendi, sed ad monachicum habitum. Ex uita beati Greg. lib. II, c. 16 .

Dum ad clericalem professionem tam ex ecclesiastica quam ex seculari quoque militia diuersis occasionibus quotidie pene innumerabilis multitudo  conflueret: pastor ad omnia prouidus nequaquam eos ad ecclesiastici decoris officium, sed ad capiendum solummodo monachicum propositum suscipiendos esse censebat.



CAP. 128.---Ut imperator nulli militum prohibeat, si conuerti uoluerit. Ibidem lib. III, cap. 50.

Porro Mauricio tunc auarissimo, simulque rapacissimo principi, suggestionibus inimicorum suorum funestissimam legem ferenti, ut nulli militum qui uidelicet in manu signatus fuisset, conuerti liceret: inter cetera sic respondit: Ad hoc potestas super omnes homines pietati dominorum meorum celitus data est, ut qui bona appetunt, adiuuentur, ut celorum uia largius pateat, ut terrestre regnum celesti regno famuletur. Et ecce aperta uoce  dicitur, ut ei qui semel in terrena militia signatus fuerit, nisi aut expleta militia aut pro debilitate corporis repulsus, Christo militare non liceat. Ad hec etiam [al. ecce orig.] per me seruum ultimum suum et uestrum Christus respondet dicens: »Ego te de notario comitem excubitorum, de comite excubitorum Cesarem, de Cesare imperatorem, non solum hoc, sed etiam patrem imperatorum feci. Sacerdotes tue manui commisi, et tu a meo seruitio milites tuos subtrahis?« Responde, rogo [ergo], piissime domine, seruo tuo, quid uementi et hec dicenti responsurus es in iudicio Domino tuo? Et post pauca: »Requirat ergo Dominus misericors [al. me, orig.]« quis prior imperatorum talem legem dederit, et subtilius estimet si dari depuerit.



CAP. 129.---Quod imperator milites conuerti prohibens Deo aduersus sit. Idem Theodoro medico .


Peccatis, inquit, meis facientibus, ex quorum suggestione uel consilio, nescio, talem in republica sua legem protulit imperator, ut nullus qui actionem publicam egit, nullus qui officio uel manu signatus, uel inter milites fuit habitus, ei in monasterio conuerti liceat, nisi forte militia eius fuerit expleta. Quam legem primum  Iulianus  protulit, de quo scimus omnes quantum Deo aduersus fuit.



CAP. 130.---De homicidiis uoluntariis et modo penitentie eorum. Ex concilio Triburiensi, c. 4 .

Si quis spontanea uoluntate homicidium perpetrauerit, iuxta decreta Melchiadis pape, et Triburiensis concilii statuta, talem penitentiam accipere debet. In primis, ut licentiam non habeat ecclesiam intrandi illos proximos quadraginta dies, nudis pedibus incedat, et nullo uehiculo utatur. In laneis uestibus sit absque femoralibus, arma non ferat, et nichil sumat in his quadraginta diebus nisi tantum panem et salem, et puram aquam bibat, et nullam communionem cum ceteris Christianis neque  cum alio penitente habeat in cibo et potu, antequam quadraginta dies adimpleantur: et ex cibo quem sumit nullus alius manducet. Considerata uero persone qualitate uel infirmitate, de pomis uel oleribus, seu leguminibus, prout uisum fuerit, aliquid pro misericordia indulgeatur, maxime si quis coactus, et non sponte homicidium fecerit. Et ei omnimodis ex canonica auctoritate interdicatur, ut in his diebus cum nulla femina misceatur, nec ad propriam uxorem accedat, nec cum aliquo homine dormiat. Iuxta Ecclesiam sit, ante cuius ianuas peccata sua defleat, diebus ac noctibus non de loco ad locum pergat, sed in uno loco his quadraginta diebus sit. Et si forte habuerit insidiatores uite sue, interim differatur ei penitentia, donec ab episcopo  pax ei ab inimicis concedatur. Et si infirmitate detentus fuerit, ita ut non possit digne penitere, differatur penitentia donec sanitati restituatur. Si autem longa egritudine detentus fuerit, ad sententiam episcopi pertinebit, quo modo reum et infirmum sanare disponat. Completis quadraginta diebus, aqua lotus, uestimenta et calceamenta accipiat, et capillum incidat.



CAP. 131.---Quid in primo anno obseruare debeat. Ex eodem conc. c. 5 .

 In primo anno post quadraginta dies, totum illum annum a uino, a medone, et mellita ceruisia, a carne, et caseo et pinguibus piscibus abstineat, nisi festis diebus qui in illo episcopio a cuncto populo celebrantur. Et nisi forte in magno itinere, uel  in hoste, uel diu ad Dominicam curtem [curtim], uel infirmitate detentus sit, tunc liceat uno denario, uel pretio unius denarii, aut tres pauperes pascendo tertiam feriam, quintam feriam, et sabbatum redimere: ita duntaxat, ut una re de tribus utatur [ut uel carne, uel uino, uel medone, id est de tribus una re utatur, non omnibus uescatur]. Postquam domum uenerit, aut sanitati fuerit restitutus, nullam licentiam habeat redimendi. Completo anni circulo in Ecclesiam introducatur, et pacis osculum ei concedatur.



CAP. 132.---Quid in secundo et tertio anno obseruare debeat. Ex eodem cap. 6 .
 

In secundo et tertio anno similiter ieiunet peniteat], nisi quod tertiam feriam, et quintam, et sabbatum potestatem habeat redimendi pretaxato pretio ubicunque est. Cetera diligenter omnia obseruet, ut in primo anno.



CAP. 133.---Quid in reliquis quatuor annis obseruare debeat. Idem de eodem, cap. 6 .

Quatuor anni deinde restant, per quos singulos ieiunet tres quadragesimas. Unam ante Pascha cum ceteris Christianis, abstinendo de uino, medone, mellita ceruisia, carne et sagimine, et ouis, et pinguibus piscibus. Alteram ante natiuitatem sancti Ioannis Baptiste: si aliquid remanet de quadraginta diebus, post missam sancti Ioannis impleat. Tertiam  ante Natalem Domini ieiunet, ut supradictum est. Et in quatuor supradictis annis tertia et quinta feria et Sabbato utatur quidquid uult. Et secundam et quartam feriam redimere potest pretio iam supradicto: sextam omnimodis obseruet in pane et aqua, et nequaquam redimat. His expletis, sacram communionem accipiat.



CAP. 134.---De homicidiis et calumniis episcoporum et reliquorum ordinum. Ex concilio apud Theodonis uillam, cap. 1 .

In concilio apud Theodonis uillam ubi interfuerunt triginta duo episcopi, Aistolfus, Maguntiensis archiepiscopus, cum suis suffraganeis; Hadabaldus archiep. [Coloniensis, orig.], cum suis suffraganeis; Ebbo, Remensis archiepiscopus, cum  suis suffraganeis, cum nuntiis reliquorum episcoporum Gallie et Germanie, ob nimiam presumptionem quorumdam tyrannorum in sacerdotes Domini bacchantium, et propter factum quod in uasconia nouiter acciderat de episcopo Ioanne inhoneste et inaudite mordridato, decretum est ut communi consensu et humili deuotione supplicarent auribus principis, si sue pietati complaceret, ut calumnia in Christi sacerdotes peracta, iuxta synodica determinaretur pleniter statuta. Hoc idem episcoporum iudicio placeret, si ex toto secundum potestatem ipsorum posset definiri, id est, ut canonica ferirentur sententia, hi uidelicet qui timorem Domini post ponentes in ministros suos grassari presumerent. Quod si uero pietati illius complaceret, iuxta capitula  regum precedentium, ubi eorum prouisio misericorditer in offensis pecunie quantitatem interposuit, pro consolatione [leuigatione penitentie placuit] sancte Ecclesie, ut prefate res per pecuniam ab imperatoribus sacerdotibus [et a sibi succedentibus] ad defensionem concessam, et per penitentiam determinarentur episcoporum iudicio, si pietas illius collaudare uoluerit, sic definiri eis complaceret.  Si quis subdiaconum calumniatus fuerit, uulnerauerit, uel debilitauerit, et conualuerit, 5 quadragesimas sine subditis annis peniteat, et 300 solidos cum sua  compositione et episcopalibus bannis episcopo componat. Si autem mortuus fuerit, singulas supradictas quadragesimas cum sequentibus annis peniteat, et 400 solidos cum tripla sua compositione, et episcopalibus bannis triplicibus episcopo componat [cum compositione sua et episcopalibus bannis episcopo componat]. Si diaconum calumniatus fuerit, et conualuerit, 6 quadragesimas sine subditis annis peniteat, et 400 solidos cum compositione sua et episcopalibus bannis componat; si autem mortuus fuerit, singulas supradictas 6 quadragesimas cum sequentibus annis peniteat, et 600 solidos cum tripla sua compositione, et episcopalibus bannis triplicibus episcopo componat. Si quis presbyterum calumniatus uulnerauerit, uel debilitauerit,  et conualuerit, 7 [12 alia lectio; 600 orig.] quadragesimas sine subditis annis peniteat, et 900 solidos cum triplici sua compositione, et episcopalibus bannis triplicibus episcopo componat. Si autem mortuus fuerit, 12 annorum penitentia secundum canones ei imponatur, et 900 solidos cum triplici compositione sua, et episcopalibus bannis triplicibus episcopo componat. Si quis episcopo insidias posuerit, comprehenderit, uel in aliquo dehonestauerit, 10 quadragesimas cum subditis annis peniteat, et presbyteri non occisi triplicem compositionem componat. Si autem casu et non sponte occiditur, cum comprouincialium episcoporum concilio homicida peniteat. Si quis autem sponte eum occiderit, carnem non comedat, uinum non bibat omnibus  diebus uite sue, cingulum militare deponat, absque spe coniugii in perpetuo maneat. Aistolfus Magontiensis episcopus dixit: »Si principibus placuerit aliisque suis fidelibus, rogemus ut collaudetur et subscribatur.« Et collaudatum est, et subscriptum est tam a principe quam a ceteris omnibus.



CAP. 135.---De eadem re. Ex concilio Triburiensi cap. 1.

Capitulum ecclesiasticum apud Triburiam a Carolo Magno, et primis Gallie et Germanie collaudatum et subscriptum.

 Placuit nobis et fidelibus nostris, ut sicut ab episcopis et reliquis sacerdotibus, ac Dei seruis alio anno apud Theodonis uillam admoniti fuimus et  rogati, ut episcopi et eorum ministri, quos Deus suo non humano iudicio reseruauit, iuxta sanctorum canonum, sanctorumque Patrum ac capitularium precedentium regum coram positorum statuta, et Dei sacerdotes eorumque cooperatores, quorum intercessionibus supplicationibusque sancta Dei Ecclesia constare uidetur, intacti permaneant, constituamus.  Ut si quis subdiaconum calumniatus fuerit et conualuerit, penitentia canonica peniteat, et 300 solidos episcopo componat. Et si mortuus fuerit, iuxta id quod canones precipiunt peniteat, et 400 solidos episcopo componat.   Si diaconum quis calumniatus fuerit, et conualuerit, peniteat secundum canones, et 400 solidos episcopo componat. Si non conualuerit iuxta precepta synodalia peniteat, et 600 solidos episcopo componat.  Si presbyterum quis male tractauerit et spassauerit, secundum eius episcopi sententiam peniteat, et 900 solidos episcopo componat. Si autem mortuus fuerit, ut synodus diiudicauerit peniteat, et 120 [900 habet codex Conciliorum] solidos episcopo componat.  Et si quis episcopo insidias posuerit, comprehenderit, uel in aliquo dehonestauerit, peniteat secundum canonum statuta, et presbyteri non occisi triplicem compositionem cum iustitiis que in superiori capitulo scripte et confirmate esse uidentur, componat.  Si quis per  industriam episcopum occiderit, iuxta id quod apud Theodonis uillam a triginta duobus episcopis [Triburiam, 22 episc. sic codex Conc.] decretum est, et quod ibi a nobis, et a primatibus totius Germanie et Gallie benigna collaudatione collaudatum est et subscriptum est, peniteat et pecuniam a nobis concessam Ecclesie uiduate persoluat. Et hoc de nostro adiecimus, ut si quis in his supradictis sanctorum canonum nostrique decreti sanctionibus, episcopis inobediens et contumax exstiterit, primum canonica sententia feriatur, deinde in nostro regno beneficium non habeat, et allodis [allodium] eius in bannum mittatur, et si annum et diem in nostro banno permanserit, ad fiscum nostrum redigatur, et captus in exsilium relegetur, et ibi tam diu custodiatur  et constringatur donec coactus Deo et sancte Ecclesie satisfaciat, quod prius gratis facere noluerat. Et si omnibus uobis ista complacuerint, dicite. Et tertio ab omnibus conclamatum est: Placet. Et imperatores, et pene omnes Gallie et Germanie principes subscripserunt, singuli singulas facientes cruces. Et ecclesiasticus ordo Deo et principibus laudes referentes, hymnum, Te Deum laudamus decantabant, et sic soluta est synodus.



CAP. 136.---De eadem re. Ex concilio Maguntiensi, cap. 19.

 Qui presbyterum occidit, duodecim annorum ei penitentia secundum canones imponatur; aut si negauerit, si liber est  cum 72 iuret. Si autem seruus super duodecim uomeres feruentes se expurget. Conuictus noxe usque ad ultimum uite tempus militie cingulo careat, et absque spe coniugii maneat.



CAP. 137.---De interfectoribus sacerdotum. Ex concilio uormatiensi, cap. 13 .

Qui sacerdotem uoluntarie occiderit, carnem non comedat, et uinum non bibat cunctis diebus uite sue. Ieiunet usque ad uesperam, exceptis diebus festis atque Dominicis. Arma non sumat, equum non ascendat, ecclesiam per quinque annos non ingrediatur, sed ante fores ecclesie stet. Post quinque annos ecclesiam ingrediatur, nondum uero communicet, sed inter audientes stet. Cum autem fuerit  duodecim anni cursus finitus, communicandi ei licentia concedatur, et equitandi tribuatur remissio. Maneat autem in reliquis obseruationibus tres dies per hebdomadam, ut perfectius purificari mereatur.



CAP. 138.---De presbyteris depositis, et sic occisis. Ex concilio Turonico, cap. 3.

Nuntiatum est nobis quod aliqui qui olim dixerunt se fuisse sacerdotes, et postea degradati pro suis peccatis penitentiam agendo, suffragia sanctorum per diuersa loca transeuntes quesierunt, trucidati sunt; huiuscemodi interfectoribus omnem ecclesiasticam dignitatem denegamus, donec dignam penitentiam pro reatu suo, secundum iudicium episcoporum exsoluant, quia grauius aliis homicidis  penitere debent.



CAP. 139.---De presbyteris qui sine orario occiduntur. Ex concilio Triburiensi, cap. 26, cui interfuit Arnulfus rex.

 Ut presbyteri non uadant nisi stola uel orario induti. Et si in itinere spoliantur uel uulnerantur, aut occiduntur non stola uestiti, simplici emendatione sua soluantur; si autem cum stola, triplici.



CAP. 140.---De presbytero interfecto ad quem eius compositio pertineat. Ex eodem concil., cap. 5 

 Presbyteri interfecti compositio episcopo ad cuius pareciam pertinebat soluatur, ita uidelicet ut medietatem wirigeldi [wergeldi] eius utilitatibus ecclesie cui prefuit  tribuat, et alteram medietatem in eleemosynam eius iuste dispartiat, quia nullus nobis eius heres proximior uidetur quam ille qui ipsum Domino sociauit.



CAP. 141.---De illis qui per insidias homicidium perpetrauerint. Ex concilio Nannetensi, cap. 2 .

Si quis uoluntarie et per insidias hominem interfecerit, iugi penitentie se submittat. Et si hoc publice actum constat, si laicus est, a communione orationum quinquennio remoueatur. Post quinquennium tantum in orationum communionem recipiatur, non autem offerat, non corpus Domini contingat. In quo perdurans quatuordecim annis, tunc ad plenam communionem cum oblationibus recipiatur.



CAP. 142.---Item de homicidio sponte commisso. Ex concil. Ancyrano, cap. 21 .


Qui uoluntarie homicidium fecerint, penitentie quidem iugiter submittant se, perfectionem uero circa uite exitum consequantur.



CAP. 145.---Item de eadem re. Ex concil. Parisiensi, cap. 6.

Si quis homicidium sponte commiserit, et non uiolento resistens, sed uim faciens, innocentem et simpliciter gradientem interfecerit, usque ad finem uite sue grauiter peniteat, sic tamen ut si penitentiam bene peregerit, in exitu ei communionis uiaticum non denegetur.



CAP. 144.---De homicidio non sponte commisso. Ex concil. Ancyr. cap. 22 .


De homicidiis non sponte commissis prior quidem definitio per septennem penitentiam perfectionem consequi precipit; secunda uero quinquennii tempus explere.



CAP. 145.---De eadem re. Ex concil. Nannetensi, cap. 2 .

Si quis casu, non uolens, homicidium perpetrauerit, quadraginta dies in pane et aqua peniteat. Quibus peractis, biennium ab oratione fidelium segregetur, nec communicet, nec offerat. Post biennium in communionem orationis suscipiatur, offerat autem, non tamen communicet. Post quinquennium ad plenam communionem recipiatur. Abstinentia  ciborum in arbitrio sacerdotis maneat.



CAP. 146.---De illo qui domino suo precipiente homicidium fecerit. Ex eodem, cap. 25.

Si quis liber iubente domino suo seruum eius occiderit, ut homicidium sponte commissum peniteat.



CAP. 147.---De illo qui seruum suum interfecerit. Ex concil. Agathensi, cap. 62  .

Si quis seruum proprium sine conscientia iudicis occiderit, ut homicidium sponte commissum lugeat.



CAP. 148.---De femina que in furore suo ancillam suam uerberauerit, et sic perierit. Ex concilio Eliberitano .

Si qua domina furore zeli accensa flagellis uerberauerit ancillam suam, ita ut infra diem tertium  animam cum cruciatu effundat, eo quod incertum sit uoluntate, an casu occiderit; si uoluntate, post septem annos; si casu, post quinquennii tempora, acta legitima penitentia, ad communionem placuit admitti. Quod si infra tempora constituta fuerit infirmata [infirmitate grauata], accipiat communionem.



CAP. 149.---De eo qui hominem publice penitentem occiderit. Ex decretis Syluestri pape.

Si quis hominem publice penitentem interfecerit, ut homicidium sponte commissum dupliciter peniteat, et nisi in fine non communicet.



CAP. 150.---De illis qui in opere necessario casu homicidium perpetrauerint. Ex concilio Wormatiensi cap. 5 .

 Sepe contingit ut  dum quis operi necessario insistens arborem incidit, aliquis subtus ipsam ueniens deprimatur; et idcirco si uoluntate uel negligentia incidentis arborem factum est, ut homicida penitentie debet omnino submitti. Quod si non uoto, nec incuria illius, non denique hoc cum scientia contingit, sed dum ille operi necessario fortassis incumberet, iste insperatus occurrit sub arbore, et sub ipsa oppressus, incisor arboris non tenetur pro homicida.



CAP. 151.---De eadem re. Ex concilio Triburiensi cap. 17 .

 Si duo fratres in silua arbores succiderint, et appropinquante casura unius  arboris, frater fratri dixerit: Caue, et ille fugiens in pressuram arboris inciderit, et mortuus fuerit, uiuens frater innocens de sanguine germani diiudicetur.



CAP. 152.---De illis qui in publico bello homicidium committunt. Ex concilio Magontiensi cap. 2.

Oportet autem diligentius eos admonere qui homicidia in bello perpetrata de nichilo ducunt, excusantes se non ideo necesse habere de singulis facere penitentiam, eo quod iussu principum peractum sit, et Dei iudicio ita finitum. Scimus enim quod Dei iudicium semper iustum est, et nulla reprehensione dignum. Sed tamen oportet eos considerare, qui hanc necem nefariam cupiunt, utrum se coram oculis Dei quasi innoxios excusare possint, qui propter auaritiam,  que omnium malorum radix est , et idolorum seruituti comparatur , atque propter fauorem dominorum suorum temporalium eternum Dominum contempserunt, et mandata illius spernentes non casu, sed per industriam homicidium fecerunt. Nam de his legimus qui homines non sponte interfecerunt, Dominum per legislatorem urbes refugii deputasse, ad quas confugientes saluarentur ab ultore sanguinis proximi sui, et non morerentur. Unde in Deuteronomio scriptum est: Hec erit lex homicide cui uita seruanda est . Qui percusserit proximum nesciens, et heri et nudius tertius nullum contra eum habuisse odium comprobatur, sed abiisse simpliciter cum eo in  siluam ad ligna cedenda, et in succisione lignorum securis fugerit de manu, aut ferrum lapsum de manubrio amicum eius percusserit et occiderit, hic ad unam urbium supradictarum confugiat, et uiuat, ne proximus eius cuius sanguis effusus est, stimulo doloris percutiat animam eius. De eo uero qui per industriam aliquem occiderit, in Exodo scriptum est: Si quis de industria et per insidias occiderit proximum, ab altari meo euelles eum ut moriatur . Et in Deuteronomio: Si quis odio habens proximum suum, insidiatus fuerit uite eius, et surgens percusserit eum, et mortuus fuerit, et fugerit ad unam de supradictis urbibus, mittent seniores ciuitatis illius, et rapient eum de loco refugii, et tradent eum in manus proximi eius cuius sanguis effusus  est, et moriatur, nec misereberis eius . Si ergo illum quem dignum morte esse iudicauit Dominus, reum non esse quis dicit, quomodo contrarius legis Dei non exstitit, qui hoc quod Dominus precipit casum esse contendit? Sed inter hec sciendum est quod magna distantia est inter legitimum principem, et seditiosum tyrannum, inter eum qui subuertere nititur Christiane pacis tranquillitatem, et illum qui armis contra iniquitatem certat defendere equitatem.



CAP. 153.---De illis qui de homicidio sunt infamati, si negauerint. Ex concilio Turonensi, cap. 2.

Ubi manifestari potest quemlibet hominem perpetrasse  homicidium, secundum canonicam auctoritatem condignum penitentie iudicium illi ingeratur. Si autem manifestis indiciis non potest probari eum homicidam esse, nec ipse uult confiteri, omnipotentis Dei iudicio, cui omnia occulta manifesta sunt, reseruetur: ei tamen indicetur publice a presbytero quod communione ecclesiastica indignus sit, et ea carere debeat, donec perpetratum crimen confiteatur, et per confessionem et penitentiam condignam ab hoc crimine se absoluere certet.



CAP. 154.---De insano si homicidium perpetrauerit. Ex eodem, cap. 7 .

Si quis insaniens aliquem occiderit, si ad sanam mentem peruenerit, leuior ei penitentia imponenda est, quam ei qui sana mente tale quid commiserit.  Cui quamuis penitentia sit imponenda, quia ipsa infirmitas causa peccati fuisse creditur, tantum tamen leuior quam ei qui sanus aliquem occiderit, quantum inter sanum et insanum, et irrationabile et rationabile constat esse discriminis.



CAP. 155.---De illis qui ueneficio homicidia committunt. Ex comm. Eliberit. cap. 7.

Si quis uero ueneficio interfecerit alterum, eo quod sine idololatria perficere scelus non potuit, nisi in fine impertiendam non esse illi communionem.



CAP. 156.---De illo per cuius delationem aliquis interfectus fuerit. Ex eodem comm. c. 73.

 Delator si quis exstiterit fidelis, et per delationem eius aliquis fidelium fuerit proscriptus uel interfectus, placuit eum non nisi in  fine accipere communionem. Si leuior causa fuerit, infra quinquennium accipere communionem poterit. Si catechumenus fuerit, post quinquennii tempora admittatur ad baptismum.



CAP. 157.---Quod tria sint genera homicidarum. Ex epist. Clementi pape, cap. 16 .

Homicidarum uero tria genera esse dicebat, et penam eorum parilem fore dicebat. Sicut enim homicidas interfectores fratrum, ita et detractatores eorum eosque odientes homicidas esse manifestabat. Quia et qui occidit, et qui fratrem suum odit , et qui detrahit ei, pariter homicida esse monstratur. Omnes enim a carnalibus desideriis que militant aduersus animam abstinere, et bonam  eorum conuersationem ac innocentem omnibus monstrare rogabat . Post plura. Ex corde enim cunctos attentius inuicem diligere insinuabat, seniores uenerari, et iuniores diligere, episcopos, suos sacerdotes ac cunctos reliquos Ecclesie ministros, atque omnem plebem sibi commissam uerbis et mandatis diuinis instruere et amare, hosque omnes eorum episcopos tota animi uirtute diligere [dirigere orig.], ut oculos suos, qui oculi sunt illorum, preceptis in omnibus obedire, etiam si ipsi aliter  agant quam deceat , memores  scilicet illius Dominici precepti. Que dicunt facite; que autem faciunt, facere nolite .



CAP. 158.---Quod homicide ab ecclesiastica communione sint submouendi. Ex concilio Agathensi, cap. 37.

 Itaque censuimus homicidas a communione ecclesiastica submouendos, nisi penitentie satisfactione admissa crimina diluerint



CAP. 159.---De eodem. Ex concilio Turonensi cap. 7 .

Homicidiis penitus non communicandum, donec per confessionem penitentie ipsorum crimina diluantur.



CAP. 160.---De illis quorum consilio homicidia fiunt. Ex dictis sancti August.  .

 Periculose se decipiunt, qui existimant eos tantum homicidas esse, qui manibus hominem occidunt, et non potius eos per quorum consilium et fraudem et exhortationem homines exstinguuntur. Nam Iudei Dominum nequaquam propriis manibus interfecerunt, sicut scriptum est: Nobis non licet interficere quemquam : sed tamen illis Domini mors imputatur, quia ipsi eum lingua crucifixerunt, dicentes: Crucifige eum . Unde unus Euangelista dicit Dominum crucifixum hora tertia , alius sexta : quia Iudei crucifixerunt eum hora tertia lingua, milites hora sexta manibus. Qui ergo hominem tradit, eum ille interficit, Domino dicente: Maius peccatum habet qui me tradidit tibi . Unde Psalmista:  Filii hominum dentes eorum arma et sagitte, lingue eorum gladius acutus . Subiiciant ergo se penitentie, quorum consilio sanguis funditur, si ueniam promereri uoluerint.



CAP. 161.---De illis qui pro uindicta parentum homicidia committunt. Ex penitentiali Theodori.

Qui pro uindicta fratris aut aliorum parentum occiderit hominem, ita peniteat ut homicidia sponte commissa, cum ipsa ueritas dicat: Mihi uindicta, et ego retribuam 



CAP. 162.---De illo qui propter cupiditatem Iudeum interfecerit. Ex concilio Magontiensi, cap. uI  .

 Qui odii meditatione, uel propter cupiditatem Iudeum uel paganum occiderit, quia imaginem Dei et spem future conuersionis  exstinxerat, quadraginta dies in pane et aqua peniteat.



CAP. 163.---De parricidis et fratricidis. Ex concilio Triburiensi, cap. u  .

Statuimus ut parricide et fratricide per unius anni circulum ante fores ecclesie orantes Domini clementiam, perseuerent. Completo anni circulo introducantur in ecclesiam, tamen inter audientes usque dum unius anni spatium finiatur, stent. His ita peractis. si penitentie fructus in eis conspicitur, corporis et sanguinis Domini participes fiant, ut non  obdurentur desperatione. Carnem non manducent omnibus diebus uite illorum; ieiunent autem usque ad nonam quotidie, exceptis festis diebus atque Dominicis, abstineant autem se a uino, medone atque mellita ceruisia, tres dies per hebdomadam; arma portare non audeant, nisi contra paganos. Et ubicunque ire maluerint, nullo uehiculo deducantur, sed pedibus propriis pergant. Ab uxoribus, si habuerint, non separentur. Tempus autem huius penitentie in episcoporum ponimus arbitrio, ut secundum conuersationem illorum, aut extendere uel minuere ualeant.



CAP. 164.---De eadem re. Ex concilio Magontiensi, cap. XI .

Parricidium autem quam sit detestabile crimen,  in iudicio facto inter Cain et Abel fratrem suum Dominus ipse ostendit, cum ad Cain parricidam ait: Maledictus eris super terram, que aperuit os suum, et suscepit sanguinem fratris tui de manu tua. Cum operatus fueris terram, non dabit tibi fructus suos; et uagus et profugus eris super terram . In quo etiam posuit signum ut tremens et gemens et profugus uiueret semper, nec auderet uspiam sedes habere quietis. Sed quia modernis temporibus parricide profugi discurrunt per diuersa loca, et uariis uitiis atque gule illecebris deseruiunt, melius nobis uidetur ut in uno loco manentes penitentia districta semetipsos castigent, si forte a Domini pietate indulgentiam facinoris sui percipere mereantur. Non enim eis licebit ultra militie cingulum sumere, et  nuptiis atque coniugii copula uti [coniugiis copulari, orig.], quia sacri canones hoc eis non consentiunt.



CAP. 165.---De illis qui infantes suos non sponte interficiunt. Ex concilio Triburiensi .

Si quis filium suum non sponte occiderit, iuxta homicidia non sponte commissa peniteat.



CAP. 166.---De illo qui uxorem legitimam sine iudicio interfecerit. Ex decretis Pii pape, cap. 26.

 Quicunque propriam uxorem absque lege, uel sine causa et certa probatione interfecerit, aliamque duxerit uxorem, armis depositis, publicam agat penitentiam. Et si contumax fuerit, et episcopo suo inobediens exstiterit, anathematizetur quousque consentiat. Eadem lex erit illi qui seniorem suum interfecerit.



CAP. 167.---De eadem re. Ex concilio Magontiensi, cap. 1.


Si maritus uxorem, aut uxor maritum interfecerit, equum iudicium sit super eos, dicente Domino: Non consideres personam pauperis, nec honores uultum potentis . Et post pauca ita inquit: Paruum audietis ut magnum, nec accipietis cuiusquam personam, quia Dei iudicium est . Idcirco uterque eorum in huiuscemodi criminis actione, si negauerit, pari iudicio examinetur. Si negauerit et non potest uinci manifesti indiciis; si liber est, iuret cum duodecim; si seruus, feruenti ferro se purget. Sin autem moriens, maritum uno uel duobus audientibus de morte eius inculpauerit, non ideo erit uictus, sed si liber est, cum septuaginta  duobus iuret; si seruus, super duodecim uomeres feruentes se purget. Eadem lex erit marito uxorem accusanti.



CAP. 168.---De eadem re. Ex concilio Eliberitano, cap. LXXXu .

Si mulier causa fornicationis maritum suum interfecerit [ueneno. orig.], aut quacunque arte perimere facit, quia dominum et seniorem suum occidit, seculum relinquat, et in monasterio peniteat.



CAP. 169.---De uxore in mariti mortem consentiente. Ex concilio apud uermerias, cap. 3 .

 Si qua mulier mortem uiri sui cum aliis conciliata est, et ipse uir aliquem illorum se defendendo occiderit, et si hoc probare potest ille uir eam ream esse consilii, potest   ipsam uxorem dimittere. Ipsa autem insidiatrix penitentie subiecta, absque spe coniugii maneat.



CAP. 170.---De hoc, si plures unum impugnauerint. Ex concilio eodem, cap. 98.

 Si quatuor aut quinque homines, seu etiam plures contra unum hominem rixati fuerint, et ab his uulneratus mortuus fuerit, quicunque eorum plagam ei imposuit, secundum statuta canonum, ut homicida iudicetur; reliqui autem qui eum impugnabant uolentes eum interficere, similiter peniteant. Qui uero nec eum impugnabant, nec uulnerabant, nec concilio nec auxilio cooperatores fuerunt, sed tantum affuerunt, extra noxam sint.



CAP. 171.---De uindicta non prohibenda. Ex dictis Apostoli, Hieronymi, Augustini, Gregorii.


De uindicta non prohibenda in Nouo Testamento Hieronymus  de personis dignis ad uindictam, ait: »Qui percutit malos in eo quod mali sunt, et habet causam interfectionis ut percutiat pessimos, minister Dei est.« Item: »Lex et ministri eius cerceant inimicos et constringant.« Apostolus inquit: Regi quasi precellenti, et ducibus tanquam ab eo missis ad uindictam malefactorum, laudem uero bonorum . Item Hieronymus . »Homicidas et sacrilegos et uenenarios punire non est effusio sanguinis, sed legum ministerium.«  Augustinus ait: »Que ista uanitas, parcere uni, et omnes in discrimen adducere? Polluuntur enim omnes uno peccante, unde et in lege iubetur: Maleficos non patiaris uiuere . Unde propheta: Mortificabant animas que non uiuunt.« Unde Gregorius: »Non morientem quippe mortificat, qui iustum damnat; et non uicturum uiuificare nititur, qui reum a supplicio soluere conatur.« Elias namque multos affecit morte propria manu nece et igne diuinitus inspirato . In Nouo etiam Testamento Petrus Ananiam et Sapphiram terrifice multauit .



CAP. 172.---De illis qui in confractione idolorum occisi fuerint. Ex concilio Eliberitano, cap. LX.

Si quis idola fregerit, et ibidem occisus fuerit -  quia in Euangeliis scriptum non est, neque inuenitur sub apostolis unquam factum, placuit in numerum eum non recipi martyrum.



CAP. 173.---De eo qui matrem suam occiderit, qualiter penitere debeat. Ex epist. Nicolai pape ad Radulphum sancte Argentee Retensis Ecclesie episcopum.

Nicolaus episcopus, seruus seruorum Dei, reuerendissimo et sanctissimo Radulpho episcopo sancte Argentee Retensis Ecclesie. Dum de uniuersis mundi partibus credentium agmina Principis apostolorum liminibus properant, quidam uir nomine Thiothart, uenit, uestre beatitudinis epistolam gerens, quam nostro contulit presulatui, cuius paginam perlegentes matricidam illum esse cognouimus. Quod facto multis fletibus lacrymisque profusis  ualde doluimus. Idcirco precipimus, et Patrum aliorum censuris statuimus, ut sub penitentie iugo permaneat, ita ut unum per annum ecclesiam non ingrediatur, sed ante fores basilice orans ac deprecans Dominum perseueret, qualiter tanto eripiatur piaculo. Completo uero anni circulo, intreundi in ecclesiam habeat licentiam, tamen inter audientes stet et nondum communicet. Completis autem trium annorum circulis, sacre communionis illi gratia concedatur, oblationes uero non offerat, nisi postquam aliorum septem annorum curricula expleantur. In his autem omnibus annis atque temporibus carnem non manducet, nec uinum bibere presumat, exceptis festis diebus atque Dominicis, et a Pascha usque ad Pentecosten, et quocunque ire uoluerit,  nullo uehiculo deducatur, sed pedibus proficiscatur, arma non sumat nisi contra paganos. Ieiunet autem tres dies per hebdomadam usque ad uesperum: a propria quidem ac legitima sua coniuge non separetur, ne in fornicationis uoraginem corruat, quod ne fiat optamus. Si autem ante trium annorum cursum finis uite illius appropinquauerit, corporis et sanguinis Domini nostri Iesu Christi particeps fiat. Sin autem, ut supra statuimus, efficiatur; tamen si illius conuersationem et lacrymarum fontem in omnibus uideritis floridis actionibus, et optimis operibus pullulare, humanius circa eum uestra sollicitudo peruigil appareat, mitisque omnibus demonstretur. Optamus uos in Christo bene  ualere.



CAP. 174.---Ut clericus qui homicidium fecerit ab ordine cessare cogatur. Ex concilio Triburiensi cui interfuit Arnulfus rex, cap. 11.

Si quis clericus quamuis nimium coactus, homicidium fecerit, siue sit presbyter, siue diaconus, deponatur. Legimus in canonibus apostolorum quod episcopus, presbyter, et diaconus qui in fornicatione aut periurio, aut furto captus est, deponatur, quanto magis is qui hoc immane scelus fecerit ab ordine cessare debebit? Qui enim Christum sequi desiderat, debet sicut ille ambulauit, et ipse ambulare . Qui cum malediceretur, non maledicebat, cum percuteretur non repercutiebat, cum pro nobis pateretur non comminabatur  . Et ipse in Euangelio suo precepit: Si quis te percusserit in unam maxillam, prebe illi et alteram . Non enim debemus occidere, cum Dominus dicat: Audistis quid dictum est antiquis; Non occides: Qui autem occiderit, reus erit iudicio. Ego autem dico, quia omnis qui irascitur fratri suo, reus erit iudicio . Nec malum pro malo reddere, sed sicut Apostolus Romanis scribens ait: Noli uinci a malo, sed uince in bono malum . Si quis clericorum presens erit ubi homicidium factum fuerit, et neque consensu, neque consultu, neque in aliquo homicidii reatu pollutus esse conuincitur, nichil ei obsit quin consecratus in gradu permaneat, non consecratus, si alias dignus sit, promotus accedat.



CAP. 175.---De eo si quis in hoste contra paganos dimicans interfecit captiuos Christianos. Ex eodem conc. cui interfuit Arnul. rex, cap. 34.


Sepe fit uictoria Christianorum, uicta est pars paganorum. Quare si una cum interfectis paganis perempti fuerint Christiani captiui a barbaris, quia impetu belli nequeunt distingui. Idcirco iustum esse decernentes statuimus cum interfectoribus misericordius agendum, ita ut, 40 diebus penitentie indulgentius transactis, penes episcopum sit auctoritas et potestas, ut perpendat culpam et agat indulgentiam.



CAP. 176.---De eo qui Christianum mancipium seduxerit, et sic uendiderit. Et conc. apud Confluentiam, cui interfuerunt Henricus et Carolus reges, cap. 7.

 Item interrogatum est, quid de eo faciendum sit qui Christianum hominem seduxerit, et sic uendiderit. Responsumque est ab omnibus, homicidii reatum ipsum hominem sibi contrahere.



CAP. 177.---De penitentia eius qui fratricidium fecerit. Alexander II, Wilhelmo Petragoricensi, Duranno Toletensi  episcopis, et Hugoni abbati.

Presentium portitor litterarum ad nos perueniens lacrymabiliter confessus est se fratricidii crimen incurrisse. Qui licet tanti facinoris efficiens causa fuerit, tamen minime uoluntate sua peractum intimauit. Cum enim fratrem suum inimicantem sibi paratis insidiis cepisset, et ipsum ut secum iret percussione  capuli ensis cegisset, consobrinus quidam suus secum perueniens sine consilio et premeditatione sine uoluntate etiam ipsius, ut astruit, eum interfecit. Cui licet condignam religio uestra iniunxerit et laudabilem penitentiam, tamen circa eum misericordie uiscera exhibentes, precipimus ut cum domum redierit, medietatem totius patrimonii sui pro fratris animeque sue remedio pauperibus tribuat: alterius quoque hereditatis sue portionem nichilominus pro eadem causa distribuens, usum fructumque necessitati sue reseruet. Et sic omnibus ordinatis suis liber in monasterium ingrediatur, et ibi per unum annum huiusmodi penitentia maceretur, scilicet ut a Pentecoste usque ad sancti Michelis festiuitatem bis in unaquaque  hebdomada in pane et aqua; dehinc autem usque ad quadragesimam tribus diebus ieiunet similiter in pane et aqua, et ut a corpore et sanguine Domini usque ad tres annos expletos abstineat, nisi periculum mortis immineat. Quadragesimam totam preter dies Dominicos ieiunet, arma nullo modo in uita sua induat, coniugio usque ad peractam septem annorum penitentiam non utatur. Sexta feria, donec uixerit, ieiunet. Hec omnia ita illi iniunximus, ut si infirmitatem eius minime ferre posse prouidentia uestra presenserit, licentiam habeat miserendi prout placuerit.



CAP. 178.---Item de patricidis et fratricidis. Alexander Wiltinensis Ecclesie clericis.

Diligentia uestra noscat huic Theoderico pro parricidio,  morte uidelicet filii sui non sponte commisso, auctoritate beatissimorum apostolorum et canonum penitentiam nos septennio imposuisse, in eodem peracte penitentie tempus connumerantes, ita ut amodo usque ad sancti Martini festum duobus diebus in hebdomada ieiunet, quarta feria uidelicet et sexta in pane et aqua; a sancti Martini festiuitate usque ad Domini Natiuitatem, continuum agat ieiunium in pane et aqua, exceptis Dominicis et quinta feria, in quibus quadragesimali cibo uescatur; ab octauis Epiphanie usque ad quadragesimam duobus in hebdomada ieiunet diebus, quarta et sexta feria in pane et aqua, exceptis festis principalibus, in quibus eleemosyna se redimat. In quadragesimali uero tempore continuum est  agendum ieiunium in pane et aqua, exceptis Dominicis diebus. In quinta feria tantum uinum ei bibere, et quadragesimali uti cibo concedimus. Post annum uero completum in toto anno duobus diebus in unaquaque hebdomada in pane et aqua ieiunet. In quadragesima tamen continuum agat ieiunium in pane et aqua, et in unoquoque anno usque ad expletum penitentie tempus huiusmodi ieiunium agendum est, et a carne se abstineat, per unum annum Ecclesiam ei denegamus. Post ingressum Ecclesie tribus annis a communione separamus, nisi mortis fuerit timore preuentus. Si quis autem episcopus uel religiosus presbyter causa pietatis aliquid sibi remedii relaxare uoluerit, hoc ei ex apostolica auctoritate concedimus.



CAP. 179.---De eodem. Gregorius III. Bonifacio.


De his uero dicimus qui patrem, matrem, fratrem, aut sororem occiderint ut toto uite sue tempore corpus non suscipiant Dominicum, nisi sui temporis exitu pro uiatico. Abstineant enim se et a carnis comestione et potu uini donec aduixerint. Ieiunent secundam et quartam et sextam feriam, ut sic possint deflendo diluere commissum scelus.



CAP. 180.---Item de eodem, et de cognatorum suorum interfectoribus. Nicolaus Carolo episcopo et eius suffraganeis.

Dei parricidis et fratricidis precipimus ut per unius anni circulum ante fores basilice orantes Domini  clementiam, perseuerent; completo uero anni circulo introducantur in ecclesiam, tamen inter audientes usque dum unius anni spatium finiatur, stent, cum ad missarum solemnia uel alia sacra audire officia uenerint. His itaque peractis si penitentie fructus in eis conspicitis, corporis et sanguinis Domini nostri Iesu Christi participes fiant, ne desperationis indurentur caligine. Carnem non manducent omnibus diebus uite eorum. Ieiunent autem usque ad nonam diei horam quotidie, exceptis festis diebus atque Dominicis, uinum atque pulmentum sumere non presumant, nisi tres dies per hebdomadam, arma gerere non audeant uel sumere nisi contra paganos, et ubicunque ire uoluerint nullo uehiculo deducantur, sed pedestri more proficisci  studeant. Tempus huius penitentie in uestre beatitudinis arbitrio ponimus, ut secundum conuersationem illorum aut extendere, aut minuere ualeatis: ab uxoribus, si habuerint, non separentur. Si autem non habuerint, et se continere non ualuerint, legitimas in coniugio accipiant feminas, ne fornicationis uoraginem incidere uideantur. Si autem antequam duorum predictorum finiantur curricula annorum, finis uite illorum peruenerit, uiaticum illis non negetur. Nicolaus papa ad consulta Bulgarorum, cap. 24. Quid parricida, id est qui patrem aut matrem occiderit, uel etiam qui fratrem aut sororem interficit, pati debeat, leges indicant. Porro si ad Ecclesiam confugerint, id quod episcopus loci uel sacerdos qui ab illo constitutus est, preuiderit,  agendum decernimus. Item . De his proximum, id est consanguineum suum, ut est frater, consobrinus, aut nepos, trucidauerit, uenerande leges proprium robur obtineant. Sed si ad Ecclesiam conuolauerint, mortis quidem legibus eruantur, penitentie uero quam antistes loci uel presbyter considerauerit, absque dubio submittantur.



CAP. 181.---De mulieribus que partus suos necant. Ex conc. Ancyrano, cap. 30.

De mulieribus que fornicantur et partus suos necant, uel que agunt secum ut utero conceptos excutiant, antiqua quidem definitio usque ad exitum uite eas ab Ecclesia remouet; humanius  autem nunc diffinimus, ut eis decem annorum tempus secundum prefixos gradus penitentie largiamur.



CAP. 182.---De eadem re. Ex Irlerdensi concilio, cap. 2.

Qui male conceptos ex adulterio fetus uel editos necare studuerint uel in matrum uentribus potionibus aliquibus colligerint, in utroque sexu adulteris post septem annorum curricula communio tribuatur, ita tamen ut omni tempore uite sue humilitati et fletibus insistant. Si uero clerici fuerint, officium eis ministrandi recuperare non liceat.



CAP. 183.---Item de eodem. Canones Martini episcopi ad laicos, cap. 9 .


Si qua mulier fornicata fuerit, et infantem habuerit, et illum occiderit, et que studuerit abortum facere, et quod conceptum est necare, aut certe ut non concipiat elaborauerit, siue ex adulterio, siue ex legitimo coniugio, has tales mulieres in morte recipere communionem priores canones decreuerunt. Nos tamen pro misericordia siue tales mulieres, siue conscias scelerum ipsarum, decem annis agere penitentiam iudicamus.



CAP. 184.---De quodam qui fratrem suum occiderat. Nicolaus Donno episcopo, et Carolo regi.

Quidam uestre dieceseos uir, Hugo nomine, uenit, qui lacrymoso affatu nostro pontificio retulit  qualiter fratricidium antiquo hoste cogente fecerat, et qualiter sub penitentie iugo pro tanto facinore a uestra fuerat constitutus beatitudine. Nos autem tante aduersitatis piaculum, et fraterni sanguinis audientes effusionem, non paucas fundentes lacrymas contristati sumus. Tamen quia, ut aiebat, tante macule culpam lacrymarum fonte abluere fraterna iubente gratia malit, sancimus ut proprias possessiones que ab eo pro hoc facto ablate sunt, incunctanter recipiat, ne paupertatis inopia constrictus ad peiora deducatur. Nam et propria legitimaque uxor illius a qua separatus est, uestra sanctitas illi ut statim reddatur satagat, ne in fornicationis uoraginem, quod noluimus, incidere uideatur. In reliquis uero secundum penitentie modum quam illi instruxistis  peragere, maneat.



CAP. 185.---De penitentia parricidarum et incesuosorum. Nicolaus Salomoni Constantiensi episcopo.

Constat parricidas, fratricidas, et incestuosos, de quibus consulis utrum possint coniugio copulari, penitentiam agere, et ideo non posse carnali copule iungi. Quos oportet in castitate omnibus diebus uite sue permanere mentis et corporis, seruata duntaxat propter misericordiam etiam circa hos beati pape Leonis uigesima quarta decretalium regula.



CAP. 186.---De quadam que filios suos necauerat. Stephanus III Lamberto episcopo Cenomannico.

Lecta epistola a sanctitate tua nobis directa, que hanc feminam, nomine Hildegardam, filios suos  interfecisse, et septennem penitentiam egisse fatebatur, ualde doluimus. Unde quia mandasti ut uiscera pietatis ei preberemus, uolumus et misericorditer mandamus, ut sacris festiuitatibus, id est reuerende Natiuitatis, et sancti Pasche, atque Pentecostes et Natalis apostolorum sacrum corpus et sanguinem Domini nostri Iesu Christi sumere debeat, et diebus uite sue in monasterio retrusa monachicam uitam regulariter ducat.



CAP. 187.---Quod iudex qui peccata uindicare potest et non facit, reus sit peccati. Honorius Anatholio magistro militum.

Lator presentium prece nobis flebili supplicauit, asserens a quodam milite castri Salernitani germanum suum fuisse peremptum, insuper et rebus propriis  post eius interitum spoliatum: propter ea quam impium quamque contra legum statuta sit noxium ipsis rerum documentis in propatulo omnibus tenetur expertum, ut sanguis innocenter effusus a committente nullatenus ulciscatur. Qui hec uindicare possunt, et pro conniuentia ulcisci negligunt, sint profecto scituri quia si defensare insontem sanguinem neglexerint, in futuro tremendoque examine de eis uti huius facinoris participibus tale commissum scelus exigetur. Propterea gloria uestra ad uindicandum ulciscendumque funesto homicidii crimine irretitum, ab agmine militari disiungat, et iudici prouincie tradendum ac puniendum iustitie impulsu festinet. Res uero ab eo ui latrocinali ablatas supradicto precatori si germanus eius exstiterit, indubitanter  restituat, quatenus nobis imminente disciplina is qui scelus commisit semper exspectet, et incunctanter excipiat, et militaris integritas unius ob noxam homicidali contagio nequaquam subiaceat.



CAP. 188.---De his qui sibi mortem inferunt. Ex primo concilio Bracarensi, cap. 34.

 Qui per ferrum, aut per uenenum, aut precipitium, aut suspendium, uel quolibet modo uiolentie sibi ipsis inferunt mortem, nulla pro eis in oblatione commemoratio fiat, neque cum psalmis eorum cadauera ad sepulturam deducantur. Multi enim sibi hoc per ignorantiam usurpant. Similiter et de his fieri placuit qui pro suis sceleribus puniuntur.



DECRETI PARS UNDECIMA. De incantatoribus, de auguribus, de diuinis, de sortilegis, de sortiariis, et uariis illusionibus diaboli, et de singulorum penitentia



CAP. 1.---Ne quis ariolos, haruspices uel incantatores obseruet. Decretum Gregorii iunioris .


 Si quis hariolos,  aruspices, uel incantatores obseruauerit, aut phylacteriis usus fuerit, anathema sit.



CAP. 2.---De eadem re. Ex Ancyranensi conc., cap. 23.

 Qui diuinationes  expetunt, et morem gentilium subsequuntur, uel in domos suas huiusmodi homines introducunt, exquirendi aliquid arte magica, aut expiandi causa sub regula quinquennii iaceant secundum gradus penitentie definitos.



CAP. 3.---Ne clerici incantatores sint. Ex Laodicensi conc. cap. 36 .

 Non oportet sacris officiis deditos uel clericos, magos aut incantatores existere, aut facere phylacteria, que animarum suarum uincula comprobantur.



CAP. 4.---Quid agendum sit de sortilegis. Ex Agathensi conc. cap. 39 .

 Aliquanti clerici siue laici student auguriis, et sub nomine ficte religionis per eas, quas sanctorum sortes uocant, diuinationis  scientiam profitentur, aut quarumcunque scripturarum inspectione futura promittunt. Hoc quicunque clericus aut laicus detectus fuerit uel consulere uel docere, ab ecclesia habeatur extraneus.



CAP. 5.---De penitentia clericorum qui augures consuluerint. Ex Toletano concilio cap. 30 .

 Si quis episcopus, aut presbyter, aut diaconus, uel quilibet ex ordine clericorum aruspices aut hariolos, aut certe augures uel sortilegos, uel eos qui profitentur artem magicam, aut aliquos eorum similia [sublimia, habet codex conc.] exercentes consuluisse fuerit deprehensus, ab honore dignitatis sue depositus, monasterii curam excipiat, ibique perpetue penitentie deditus  scelus admissi sacrilegii soluat.



CAP. 6.---De Pythonico spiritu. Ambrosius super Epistolam primam ad Corinthios .

Spiritus mundi hic est, per quem corripiuntur [arripiuntur] phanatici qui sine Deo sunt. Est enim inter mundanos spiritus potior; unde solet coniecturis que mundi sunt diuinare, quem Pythonem appellant. Hic est qui per uerisimilia fallitur, et fallit, hic est qui per Sibyllam locutus est sensum nostrorum secutus, locum uolens inter celestes habere.



CAP. 7.---De Kalendis uel auguriis non obseruandis. Zacarias Bonifacio episcopo .

De Kalendis Ianuariis, uel ceteris auguriis, phylacteriis, et incantationibus, uel aliis diuersis obseruationibus, que gentili more obseruari dixisti apud  Beatum Petrum apostolum, uel in urbe Roma, hoc et nobis et omnibus Christianis detestabile et perniciosum esse iudicamus.



CAP. 8.---De maleficis damnandis. Leo Iu episcopis Britannie.

Sortes quibus uos cuncta in uestris discriminatis prouinciis, nichil aliud quam quod alii Patres damnauerunt, diuinationes et maleficium esse decernimus. Quam ob rem uolumus illas omnino damnari, et ultra inter Christianos nolumus nominari, et ut abscindantur sub anathematis interdictu prohibemus.



CAP. 9.---De his qui cursus astrorum et uolatus auium obseruant. Hieronymus super Iesu Naue, Homilia 7  .


Illi, qui cum Christiani sint, solemnitates gentilium celebrant, anathema in Ecclesiam introducunt. Et qui de astrorum cursibus uitas hominum et gesta perquirunt; qui uolatus auium, et cetera huiusmodi, que in seculo prius obseruabantur inquirunt, de Iericho anathema inferunt in Ecclesiam, et polluunt castra Domini, et uinci faciunt populum Dei.



CAP. 10.---Non credendum his qui non secundum Dominum diuinant. August. lib. Questionum super Deuteronomium, cap. 19 .

Intelligi uoluit Dominus etiam illa que a diuinantibus non secundum Deum dicuntur; si acciderint que dicuntur, non accipienda sic ut fiant que precipiuntur  ab eis, aut colantur que coluntur ab eis.



CAP. 11.---De depositione clerici maledici. Ex conc. Iu, Carthag. cap. 57.

 Clericus maledicus, maximeque in sacerdotibus cogatur ad postulandam ueniam. Si noluerit, degradetur, neque unquam ad officium absque satisfactione reuocetur.



CAP. 12.---De damnatione eius qui aliquem maleficio interfecerit. Ex Eliberitano concilio, cap. 6.

Si quis maleficio interficiat aliquem, eo quod sine idololatria perficere non potuit scelus, nec in fine percipiendam esse [impertiendam illi orig.] communionem.



CAP. 13.---Quod constitutiones hominum partim sint superstitiose, partim non. August. De doctrina Christiana lib. II .


Illud quod est secundum institutiones hominum, partim superstitiosum est, partim non est superstitiosum. Superstitiosum est, quidquid institutum est ab hominibus ad facienda et colenda idola, pertinens uel ad colendam, sicut Deum, creaturam partemue ullam creature; uel ad consultationes et pacta quedam significationum cum demonibus placita atque federata, qualia sunt molimina magnificarum artium, que quidem commemorare potius quam docere solent pete. Ex quo genere sunt, sed quasi licentiore uanitate, aruspicum et augurum libri. Ad hoc genus etiam pertinent omnes ligature atque  remedia, que medicorum quoque disciplina condemnat, siue in precantationibus, siue in quibusdam notis quas characteres uocant, siue in quibusque rebus suspendendis atque ligandis, uel etiam saltandis quodammodo non ad temperationem corporum, sed ad quasdam significationes aut occultas aut manifestas, quam eminentiore [mitiore, orig.] nomine physicam uocant, ut quasi non supertitiose [superstitione, uict.] implicare, sed natura prodesse uideantur sicut sunt inaures in summo singularum aurium, aut de struthionum ossibus ansule in digitis, aut cum tibi dicitur singultienti ut dextera manu pollicem [sinistrum pollicem, orig.] teneas.  His adiunguntur millia inanissimarum obseruationum; si membrum aliquod salierit, si iunctim ambulantibus amicis lapis, aut canis aut puer medius interuenerit. Post pauca. Hinc etiam sunt illa: Limen calcare, cum ante domum suam transit, redire ad lectum, si quis dum se calciat sternutauerit; redire domum, si procedens offenderit; cum uestis a soricibus roditur plus timere suspicionem futuri mali quam presens damnum dolere. Item, ibidem, cap. 21, al. Neque illi ab hoc genere perniciose superstitionis segregandi sunt, qui Genethliaci propter natalium [al. naturalium] considerationes dierum, nunc autem uulgo mathematici uocantur. Nam et ipsi, quamuis ueram stellarum positionem, cum quisque nascitur, consectentur et aliquando  etiam peruestigent, tamen quod inde conantur uel actiones nostras, uel actionum euenta predicere, nimis errant. Item de eodem, ibidem cap. 23. Hoc genus fornicationis anime, salubriter diuina auctoritas non tacuit, neque ab ea sic deterruit animam ut propterea talia negaret esse sectanda, quia falsa dicuntur a professoribus eorum, sed etiam si dixerint uobis, inquit, et ita euenerit, ne credatis eis . Non enim quia imago Samuelis mortui Sauli uera prenuntiauit , propterea talia sacrilegia quibus illa imago presentata est, minus exsecranda sunt, aut quia in Actibus apostolorum femina uentriloqua uerum testimonium perhibuit apostolis Domini, ideo apostolus Paulus pepercit spiritui illi, ac non potius feminam illius  demonii correptione atque exclusione mundauit . Omnes igitur artes huiusmodi uel nugatorie, uel noxie superstitionis ex quadam pestifera societate hominum et demonum, quasi pacta infidelis et dolose amicitie constituta, penitus sunt repudianda et fugienda Christiano. Item, ibidem, cap. 40. Doctrine omnes gentilium non solum simulata et superstitiosa figmenta, grauesque sarcinas superuacui laboris habent, que unusquisque nostrum duce Christo de societate gentilium exiens, debet abominari atque deuitare, sed etiam liberales disciplinas usui ueritatis aptiores, et quedam morum precepta utilissima continent, deque uno ipso Deo colendo nonnulla uera inueniuntur apud eos, quod eorum, tanquam aurum et argentum, quod  non ipsi instituerunt, sed de quibusdam quasi metallis diuine prouidentie que ubique infusa est, eruerunt, et quo peruerse atque iniuriose ad obsequia demonum abutuntur; cum ab eorum misera societate sese animo separat, debet ab eis auferre Christianus ad usum iustum predicandi Euangelii. uestem quoque illorum, id est hominum quidem instituta, sed tamen accommodata humane societati, qua in hac uita carere non possumus, accipere atque habere licuerit in usum conuertenda Christianum.



CAP. 14.---Rerum inhonestarum nullam esse societatem. Pandectarum libro XuII, titulo II .


Si maleficii societas coita sit, constat nullam esse societatem. Generaliter enim traditur rerum inhonestarum nullam esse societatem.



CAP. 15.---De non obseruandis diebus Aegyptiacis. Augustinus super Epist. ad Galatas .

Intelligat lector ad tantum periculum anime pertinere superstitiosas temporum obseruationes, ut dicat Apostolus: Timeo uos, ne forte sine causa laborauerim in uobis . Quod cum tanta celebritate atque auctoritate per orbem terrarum in Ecclesiis legatur, plena sunt conuenticula nostra hominibus qui tempora rerum agendarum a mathematicis accipiunt. Iam uero ne aliquid inchetur,  aut edificiorum, aut huiusmodi quorumlibet operum diebus quos Aegyptiacos uocant, sepe etiam nos monere non dubitant.



CAP. 16.---De non obseruandis Kalendis Ianuariis. Ex sermone August de Kal. Ian. qui sic incipit: Dies Kalendarum  .

Sunt qui Kalendis Ianuariis ita auguria obseruant ut focum de domo sua uel aliud quodcunque beneficium cuicunque petenti non tribuant; diabolicas strenas et ab aliis accipiunt et ipsi aliis tradunt.



CAP. 17.---Quod uiri uel femine filios uel filias susceptas in baptismo docere debeant. Ex serm. August. Dominica. post Pascha, qui sic incipit: Hodiernus dies  .

uos ante omnia tam uiros quam feminas qui filios  in baptismo suscepistis, moneo, ut uos cognoscatis fideiussores apud Deum pro illis exstitisse quos uisi estis de sacro fonte suscipere. Ideo semper eos admonere ut castitatem diligant, iustitiam custodiant, caritatem teneant, hoc omnibus faciant quod sibi fieri uolunt, auguria non obseruent, ad arbores et ad fontes uota non reddant, precantatores et caragios, et sacrilega phylacteria, uelut diaboli uenena, refugiant, nec furtum faciant, nec falsum testimonium dicant. Ante omnia Symbolum et Orationem Dominicam et uos ipsi tenete, et illis quos excepistis ostendite.



CAP. 18.---Quid sit: Dies obseruatis et menses , etc. August. ad Ianuarium .

Eos culpat Apostolus, qui dicunt: Non proficiscar  hodie, quia dies posterus est [al. posterum est], aut quia luna sic fertur; uel: Proficiscar ut prospera cedant, quia ita se habet positio siderum: Non agam hoc in mense commercium, quia illa stella mihi agit mensem; uel: Agam, quia suscepit mensem: Non plantabo uineam in hoc anno, quia bissextus est. Non autem quisquam sapiens arbitratur obseruatores temporum reprehendendos, qui dicunt: Non proficiscar hodie, quia tempestas exorta est; aut: Non nauigem, quia hyberne sunt reliquie; aut: Tempus seminandi, quia imbribus autumnalibus  terra satiata est; uel si qui forte alii naturales effectus circa motum eris et humoris ad uariandas temporum qualitates in siderum ordinatissima conuersione notati sunt.



CAP. 19.---De eodem, quod peccatum sit dies obseruare et menses, etc. August. in Enchyridio, cap. 79.

Quis estimaret quam magnum peccatum sit dies obseruare, et menses, et annos, et tempora, sicut obseruant qui certis diebus, siue mensibus, siue annis uolunt uel nolunt aliquid inchoare, eo quod secundum uanas doctrinas hominum fausta uel infausta existiment tempora, nisi huius magnitudinem ex timore Apostoli pensaremus, qui talibus ait: Timeo uos, ne forte sine causa laborauerim in uobis? 



CAP. 20.---De damnatione Mathematicorum. August. lib. Confessionum Iu .


 Illos planetarios quos Mathematicos uocant, plane consulere non desistebam, quod quasi nullum eis esset sacrificium, et nulle preces ad aliquem spiritum ob diuinationem dirigerentur, quod tamen Christiana et uera pietas consequenter expellit [rep., orig.] et damnat.



CAP. 21.---Quod non sit credendum sortibus. Hieronymus super Ionam .

 Non statim debemus sub exemplo Ione sortibus credere, uel illud de Actibus apostolorum huic testimonio copulare, ubi sorte in apostolatum Mathias eligitur, cum priuilegia  singulorum non possint legem facere communem.



CAP. 22.---Qui sint sortilegi. Isidorus Etymologiarum lib. uIII, cap. 9.

Sortilegi sunt, qui sub nomine ficte religionis per quasdam quas sanctorum uocant sortes, diuinationis scientiam profitentur, aut quarumcunque scripturarum inspectione futura promittunt.



CAP. 23.---De clerico in maleficiis deprehenso. Gregorius Ianuario episcopo [Episcopo Caralitano, orig.] Sardinie .

Paulum uero clericum qui sepe dicitur in maleficiis deprehensus, qui despecto habitu suo ad laicam reuersus uitam in Africam fugerat, si ita est, corporali prius preueniente uindicta, preuidimus in  penitentiam dari.



CAP. 24.---De uaticinatoribus. Capitularium lib. 7, cap. 222.

uaticinatores qui se futura denuntiant scire, cesi de ciuitate iactentur.



CAP. 25.---De correctione eius qui magica arte mulierem criminatus sit. Gelasius Secundino uisinensi.

Atroces iniurias indecorum prorsus ducimus ministrorum Ecclesie uocibus irrogari, talia laicorum cum plerumque refugiant actiones. Tempus bonum siquidem honesta femina didicerat a magistro Paulo  diacono, que non solum se suggerit criminibus appetitam, uerum etiam in damnata arte magice exsecrationis conscientiam miscuisse  . Et ideo, frater, inter supradictos te decreuimus cognitorem, ut si predictum diaconum proteruitas ista conuincit, postquam indecenter probatus fuerit mulierem inciuiliter appetisse: aut eumdem ad astruenda que iactauit astringas, aut digna correptione compescas.



CAP. 26.---Ut uenefici capite damnentur. Pandectarum lib. Iu, tit. XIX.

uenefici capite damnentur, qui artibus odiosis, uenenis, uel susurris [susurriis] magicis homines occiderint, uel mala medicamenta publice uendiderint.



CAP. 27.---Quomodo impetendus sit clericus de maleficiis. Item.


Non parum miramur quod secularibus legibus diaconum tuum pro crimine maleficii uelis impetere. Unde apostolica precipimus auctoritate, ut, post positis parilibus legibus que seruis potius quam ecclesiasticis debentur ordinibus, canonicam ab eo purificationem recipias.



CAP. 28.---De damnatione Paschalis archidiaconi pro incantationibus suis. Ex libro Pontificali.

Paschalis non post multum tempus ab officio archidiaconatus propter aliquas incantationes et luculos quos colebat, uel sordes [forte, sortes] quas cum aliis respectoribus tractabat, Dei beatique Petri apostolorum principis interueniente iudicio priuatus est,  et a Sergio in monasterio retrusus. Post quinquennium pre cordis duritia impenitens defunctus est.



CAP. 29.---De sortilegis et consultoribus demonum. Augustinus ad inquisitiones Ianuarii .

 Hi qui de paginis Euangelicis sortes legunt, etsi optandum est ut id potius faciant quam ut ad demonia consulenda concurrant, tamen ista mihi displicet consuetudo, ad negotia secularia et ad uite huius uanitatem diuina oracula uelle conuertere  .



CAP. 30.---Ut episcopi de pareciis suis sortilegos et maleficos expellant, et de uana illusione demonum. Ex conc. Ancyrensi, cap. 1 .

 Ut episcopi eorumque ministri  omnibus uiribus elaborare studeant, ut perniciosam et a diabolo inuentam sortilegam et maleficam artem penitus ex pareciis suis eradicent, et si aliquem uirum aut mulierem huiuscemodi sceleris sectatorem inuenerint, turpiter dehonestatum de pareciis suis eiiciant; ait enim Apostolus: Hereticum post unam et secundam admonitionem deuita, sciens quia subuersus est qui eiusmodi est . Subuersi sunt et a diabolo capti tenentur qui, derelicto Creatore suo, a diabolo suffragia querunt, et ideo a tali peste mundari debet sancta Ecclesia. Illud etiam non omittendum, quod quedam scelerate mulieres retro post Satanam conuerse ,  demonum illusionibus, et phantasmatibus seducte, credunt se et profitentur, nocturnis horis cum Diana paganorum dea, uel cum Herodiade et innumera multitudine mulierum equitare super quasdam bestias et multa terrarum spatia intempeste noctis silentio pertransire, eiusque iussionibus uelut domine obedire, et certis noctibus ad eius seruitium euocari  . Sed utinam he sole in perfidia sua periissent, et non multos secum in infidelitatis interitum pertraxissent. Nam innumera multitudo hac falsa opinione decepta hec uera esse credit, et credendo a recta fide deuiat, et in errore paganorum reuoluitur, cum aliquid diuinitatis aut numinis extra unum Deum arbitratur. Quapropter sacerdotes per Ecclesias sibi commissas populo omni instantia predicare  debent, ut nouerint hec omnimodis falsa esse, et non a diuino, sed a maligno spiritu talia phantasmata mentibus fidelium [al. infidelium, uict.] irrogari. Siquidem ipse Satanas, qui transfigurat se in angelum lucis  cum mentem cuiuscunque muliercule ceperit, et hanc sibi per infidelitatem et incredulitatem subiugauerit, illico transformat se in diuersarum personarum species atque similitudines, et mentem quam captiuam tenet in somnis deludens, modo leta, modo tristia, modo cognitas, modo incognitas personas ostendens, per deuia queque deducit. Et cum solus spiritus hoc patitur, infidelis mens hec non in animo, sed in corpore euenire opinatur. Quis enim non in somnis et nocturnis uisionibus extra seipsum  educitur, et multa uidet dormiendo, que nunquam uiderat uigilando? Quis uero tam stultus et hebes sit, qui hec omnia que in solo spiritu fiunt, etiam in corpore accidere arbitretur, cum Ezechiel propheta uisiones Domini in spiritu non in corpore uidit , et Ioannes apostolus Apocalypsis sacramenta in spiritu, non in corpore uidit et audiuit, sicut ipse statim inquit: Fui in spiritu [sicut ipse dicit: Statim, inquit: fui in spiritu. orig.]: Et Paulus non audet se dicere raptum in corpore? . Omnibus itaque publice annuntiandum est, quod qui talia et his similia credit, fidem perdit, et qui fidem rectam in Deo non habet, hic non est eius, sed illius in quem credit, id est diaboli. Nam de Domino nostro scriptum est: Omnia per  ipsum facta sunt . Quisquis ergo aliquid credit posse fieri, aut aliquam creaturam in melius aut in deterius immutari, aut transformari in aliam speciem, uel in similitudinem, nisi ab ipso Creatore qui omnia fecit, et per quem omnia facta sunt, procul dubio infidelis est, et pagano deterior.



CAP. 31.---De cultoribus arborum. Ex registro Gregorii .

Peruenit ad nos quosdam  arbores colere, et multa alia contra Christianam fidem  illicita perpetrare. Et miramur cur hoc fraternitas tua districta emendare ultione distulerit. Propterea scriptis presentibus adhortamur hos diligenti inuestigatione perquiri, et ut ueritate cognita talem in eis faciatis exercere uindictam, quatenus et Deus placari possit, et aliis eorum ultio correctionis exemplum sit.



CAP. 32.---De cultoribus idolorum et pena eorum. Ex eodem .

 Contra idolorum cultores, uel aruspicum atque sortilegorum fraternitatem tuam uehementius pastorali hortamur inuigilare custodia, atque publice in populo contra huius rei uiros sermonem facere, eosque a tanti labe  sacrilegii, et diuini intentione iudicii, et presentis uite periculo [al. pabulo] adhortatione suasoria reuocare. Quos tamen si emendare a talibus atque corrigere nolle repereris, feruenti comprehendere zelo te uolumus; et quidem, si serui sunt, uerberibus cruciatibusque, quibus ad emendationem peruenire ualeant, castigare. Si uero sunt liberi inclusione digna, districtaque sunt penitentia distringendi [in penitentiam dirigendi, orig.], ut qui salubria et a mortis periculo reuocantia audire uerba contemnunt, cruciatus saltem eos corporis ad desideratam mentis ualeat reducere sanitatem.



CAP. 33.---De eadem re. Ex eodem ad Hadrianum notarium .

  Peruenit ad nos quod quosdam incantatores atque sortilegos fueris insecutus. Et omnino nobis sollicitudinem hanc zelumque tuum gratum fuisse cognoscas; sed moleste tulimus, quod te dubitare, ne ab eis nobis contra experientiam tuam subripi potuisset, didicimus, cum certus esse ac scire debueris hoc tibi apud nos ad commendationem magis proficere, non ad culpam ascribi; et ideo studii tui sit sollicite querere, et quoscunque inueneris huiusmodi Christi inimicos, ita districta ultione corrigere, ut et nos de experientia tua melius possimus habere iudicium, et Deo te nostro  ualeas commendare.



CAP. 34.---De illis qui ritum paganorum obseruant. Ex conc. Bracarensi, cap. 6 .


 Si quis paganorum consuetudinem sequens diuinos et sortilegos in domum suam introduxerit, quasi ut malum foras mittat, aut maleficia inueniat, quinque annos peniteat.



CAP. 35.---De illis qui auguriis et incantatoribus subseruiunt. Ex conc. Iu Carthaginensi, cap. 89.

 Auguriis uel incantationibus seruientem a conuentu Ecclesie separandum  decernimus; similiter et Iudaicis superstitionibus uel feriis inherentem.



CAP. 36.---De eadem re. Ex Penitentiali Romano.

Qui auguriis uel diuinationibus inseruiunt, uel qui credit ut aliqui hominum sint immissores tempestatum, uel si qua mulier diuinationes uel incantationes diabolicas fecerit, septem annos peniteat.



CAP. 37.---De illis qui sortes obseruant.

Auguria uel sortes, que dicuntur false sanctorum, uel diuinationes qui obseruauerint, uel quarumcunque scripturarum, uel uotum uouerint, uel persoluerint ad arborem uel ad lapidem, uel ad quamlibet rem, excepto ad Ecclesiam, omnes  excommunicentur. Si ad penitentiam uenerint, clerici annos tres, laici unum et dimidium peniteant.



CAP. 38.---De excidendis arboribus quas uulgus colit. Ex concilio Nannetensi, cap. 8 .

Summo studio decertare debent episcopi et eorum ministri, ut arbores demonibus consecrate quas uulgus colit, et in tanta ueneratione habet, ut nec ramum uel surculum inde audeat amputare, radicitus excidantur atque comburantur. Lapides quoque quos in ruinosis locis et siluestribus demonum ludificationibus decepti uenerantur, ubi et uota uouent et deferunt, funditus effodiantur, atque in tali loco proiiciantur, ubi nunquam a cultoribus suis uenerari possint. Et omnibus annuntietur quantum  scelus sit idololatria, et qui hec ueneratur et colit quasi Deum suum negat, et Christianitati abrenuntiat, et talem penitentiam inde suscipiat quasi idola adorasset. Omnibusque interdicatur ut nullus uotum faciat, aut candelam uel aliquod munus pro salute sua rogaturus alibi deferat, nisi ad ecclesiam Domino Deo suo. Scriptum est enim: uouete et reddite Domino Deo uestro . Nouimus siquidem quanta Dominus antiquo populo per prophetas suos minatus est, qui in lucis sacrificabant, et in excelsis immolabant, si quis hec transgressus fuerit, fidem perdidit, et est infideli deterior . Et idcirco omnimodo a sancte Ecclesie consortio abscindatur, et nisi digne penituerit, non recipiatur.



CAP. 39.---De illis qui demonibus immolant. Ex penit. Theodori.


Nam de his qui demonibus immolant Theodori episcopi constitutiones habemus, in quibus scriptum est: Qui immolant demoniis in minimis, anno uno peniteant; qui uero in magnis, decem annos peniteant.



CAP. 40.---De illis qui traditiones gentilium obseruant. Ex concilio Bracarensi, cap. 20 .

 Non liceat Christianis tenere traditiones gentilium et obseruare, uel colere elementa, aut lunam, aut stellarum cursum, et inanem signorum fallaciam considerare  pro domo facienda, et ad coniugia socianda. Scriptum est enim: Omnia quecunque facitis in uerbo aut in opere, in nomine Domini nostri Iesu Christi facite, gratias agentes Deo . Si quis autem fecerit, seuerissime corripiatur, et canonice peniteat.



CAP. 41.---De mulierculis que infantes suos pro sanitate in fornace, aut super tectum ponunt. Ex penit. Bede presbyteri.

Mulier si qua filium suum ponit super tectum aut in fornacem pro sanitate febrium, annum unum peniteat.



CAP. 42.---Quod non liceat iniquas obseruationes agere Kalendarum. Ex decretis Martini episcopi .

 Non licet iniquas  obseruationes agere Kalendarum, et otiis uacare, neque lauro aut uiriditate arborum cingere domos. Omnis hec obseruatio paganorum est.



CAP. 43.---De illis qui Kalendas Ianuarii ritu paganorum colere presumunt. Ex decretis Zacarie pape, cap. 11.

 Si quis Kalendas Ianuarii ritu paganorum colere uel aliquid plus noui facere propter nouum annum, aut menses [mensas, Grat.] cum lampadibus uel epulis in domibus suis preparare, et per uicos et plateas cantores et choros ducere presumpserit, anathema sit.



CAP. 44.---De eadem re. Ex concilio Rothomagensi, cap. 3.

 Si quis in Kalendis Ianuarii aliquid fecerit quod a paganis inuentum est, et dies obseruat, et menses, et lunam, et eorum effectiua potentia aliquid sperat in melius aut in deterius uerti, anathema sit.



CAP. 45.---De bubulcis uel uenatoribus qui suas incantationes exercuerint. Ex eodem, cap. 4.

Perscrutandum est, si aliquis subulcus uel bubulcus siue uenator, uel ceteri huiusmodi dicat diabolica carmina super panem, aut super herbas, aut super quedam nefaria ligamenta, et hec aut in arbore abscondat, aut in biuio, aut in triuio proiiciat ut sua animalia liberet a peste et clade et alterius perdat, que omnia idololatriam esse nulli fidelium  dubium est, et ideo summopere sunt exterminanda.



CAP. 46.---Quod non liceat mulieres Christianas uanitates in suis lanificiis obseruare. Ex conc. Brac., cap. 11 .

 Non liceat mulieres Christianas uanitatem in suis lanificiis obseruare, sed Deum inuocent adiutorem, qui eis sapientiam texendi donauit.



CAP. 47.---Quod non liceat in herbarum collectionibus incantationes adhibere. Ex eodem, cap. 21 .

 Non licet in collectione herbarum medicinalium aliquas obseruationes uel incantationes attendere [obseruare], nisi  tantum cum Symbolo diuino, et Oratione Dominica, ut Deus et Dominus noster honoretur.



CAP. 48.---De illis qui ad fontes uel ad arbores faculas accenderint. Ex eodem, cap. 22 .

Si in alicuius presbyteri parecia infideles aut faculas accenderint, aut arbores, aut fontes, aut saxa uenerantur, si hoc eruere neglexerint, sacrilegium se fecisse cognoscat presumptor aut hortator rei ipsius. Si admonitus hoc emendare neglexerit communione [sacrilegii se esse reum cogn. dominus autem uel ordinator rei ipsius. Si admonitus emend. noluerit, et c. orig.], priuetur.



CAP. 49.---Ut uaticinatores cesi eiiciantur. Ex concilio Arelatensi, cap. 11.

uaticinatores qui se futura scire dicunt cesi de  ciuitate eiuciantur.



CAP. 50.---Item de mulierculis incantatricibus. Ex Penit. Roman.

Mulier si diuinationes uel incantationes diabolicas fecerit, annum unum peniteat, uel tres quadragesimas, uel quadraginta dies, secundum qualitatem delicti.



CAP. 51.---De illis qui manducant aut bibunt, aut portant super se aliquid ad Dei iudicium subuertendum. Ex. conc. Triburiensi, cap. 4.

Si quis manducat, aut bibit, aut portat super se unde existimat Dei iudicium peruertere posse, et exinde comprobatus fuerit, eadem sententia feriatur qua magi et harioli et incantatores feriuntur.



CAP. 52.---De illis qui in tabulis aut in codicibus futura requirunt. Ex Penitentia Theodori.


In tabulis uel codicibus sorte futura non sunt requirenda, et ut nullus in Psalterio uel in Euangelio, uel in aliis rebus sortiri presumat, nec diuinationes aliquas in aliquibus rebus obseruare. Quod si fecerit, quadraginta dies peniteat.



CAP. 53.---De illis maleficis qui sperant se mentes hominum posse peruertere. Ex Penit. Roman.

Malefici uel incantatores, uel immissores tempestatum, uel qui per inuocationem demonum mentes hominum perturbant, anathematizati abiiciantur. Et si emendare uoluerint, clerici tres annos, laici unum annum peniteant.



CAP. 54.---De eadem re. Ex concilio Agathensi, cap. 4  .

Perquirendum est si aliqua femina sit que per  quedam maleficia et incantationes mentes hominum se immutare posse dicat. id est ut de odio in amorem, aut de amore in odium conuertat, ut [aut, uict.] bona hominum aut damnet aut subripiat. Et si aliqua est que se dicat cum demonum turba in similitudinem mulierum transformatam certis noctibus [nocturnis horis] equitare super quasdam bestias, et in eorum consortio adnumeratam esse, hec talis omnimodis scopis correcta ex parecia eiiciatur.



CAP. 55.---De illis qui ad suas uanitates perficiendas demones inuocant. Ex Penit. Bede presbyteri.

Quicunque pro curiositate futurorum uel inuocatorem  demonum [inuocator est demonum], uel diuinos quos hariolos appellant, uel aruspices qui auguria colligunt, consuluerit, clerici ab omni officio remoti, tres annos; laici, duos annos peniteant.



CAP. 56.---De illis qui nocturna sacrificia demonum celebrauerint. Ex Penit. Roman.

Quicunque nocturna sacrificia demonum celebrauerint, uel incantationibus demones quacunque arte ad uota sua inuitauerint, tres annos peniteant.



CAP. 57.---De illis qui ad arbores, uel ad fontes aliqua uota uouerint. Ex concilio Agathensi, cap. 5.

Perscrutandum est, si aliquis uota ad arbores, uel ad fontes, uel ad lapides quosdam quasi ad altaria faciat, aut ibi candelam seu quodlibet munus deferat, ueluti ibi quoddam numen sit quod bonum  aut malum possit inferre.



CAP. 58.---De illis qui quando luna obscuratur clamores suos et maleficia sua exercuerint. Ex conc. Arelatensi, cap. 5.

Quicunque exercuerint hec quando luna ohscuratur, ut [et] cum clamoribus suis a maleficiis [maleficiis suis] et sacrilego usu se posse defendere credunt, et quicunque diuinos precantatores, phylacteria etiam diabolica, uel characteres diabolicos, uel herbas, uel succinos suis uel sibi impendere tentauerint, uel quintam feriam in honorem Iouis uel Kalend. Ianuarii secundum paganam consuetudinem honorare presumpserint, monachus quinque, clericus quatuor, laicus duos annos peniteat.



CAP. 59.---De illis qui uanitates suas in excubiis exercuerint. Ex eodem concilio, cap. 3  .


Laici qui excubias funeris obseruant, cum timore et tremore et reuerentia hoc faciant. Nullus ibi presumat diabolica carmina cantare, non ioca et saltationes facere, que pagani diabolo docente adinuenerunt. Quis enim nesciat diabolicum esse, et non solum a religione Christiana alienum, sed etiam humane nature esse contrarium, ibi leteri, inebriari, cantare et cachinnis ora dissolui, et omni pietate et affectu caritatis postposito quasi de fraterna morte exsultare, ubi luctus et planctus flebilibus [fidelibus, uict.] uocibus debuerat resonare pro amissione cari fratris? Patres si quidem ueteris ac Noui Testamenti mortes sanctorum uirorum legimus multis in locis cum fletu deplorasse; in nullo  autem loco qui a seculo recesserant, exsultasse. Nam et Iacob patriarcham fleuit tota Aegyptus septuaginta diebus. Et Ioseph et fratres eius cum patrem deferrent in terram Chanaan ad sepeliendum, celebrantes exsequias ad aream Athel [al., Atad], que sita est trans Iordanem, planctu magno atque uehementi impleuerunt septem dies. Tantus autem fuit planctus ut locus inde nomen acceperit . Et de beato Stephano legimus quod sepelierunt eum, siue curauerunt uiri timorati, et fecerunt planctum magnum super eum . Et ideo talis inepta letitia et pestifera cantica ex auctoritate Dei interdicenda sunt. Si quis autem cantare desiderat. Kyrie  eleison cantet; sin aliter [autem], omnino taceat. Sin autem tacere non uult, in crastino a presbytero taliter cerceatur, ut ceteri timeant.



CAP. 60.---De eadem re. Ex concilio Meldensi, cap. 10 .

Placuit prohiberi, ne femine in cemeterio peruigilent, eo quod sepe sub obtentu orationis et religionis, latenter scelera committant.



CAP. 61.---De conuiuiis que fiunt ritu paganorum. Ex concilio Africano, cap. 27 .

Illud etiam petendum, ut, quoniam contra precepta diuina conuiuia multis in locis exercentur, que ab errore gentili attracta sunt  uetari talia iubeant, et de ciuitatibus et de possessionibus imposita pena prohiberi, maxime cum etiam in natalibus beatissimorum martyrum per nonnullas ciuitates et in ipsis locis sacris talia committere non reformident. Quibus diebus etiam  saltationes sceleratissimas per uicos atque plateas exerceant, ut matronalis honor et innumerabilium feminarum pudor deuote uenientium ad sacratissimum diem, iniuriis lasciuientium appetatur, ut etiam ipsius sancte religionis pene fugiatur accessus.



CAP. 62.---De eadem re. Ex decretis Leonis pape .

 Qui conuiuio solo gentilium, et escis immolaticiis usi sunt, possunt ieiuniis et manus impositione purgari, ut deinceps ab idolothytis abstinentes sacramentorum Christi possint esse participes. Si autem aut idola adorauerunt, aut homicidiis uel fornicationibus contaminati sunt, ad communionem eos, nisi per penitentiam publicam, non oportet admitti.



CAP. 63.---Ne fideles in cemeteriis prandere presumant. Ex concilio secundo Bracarensi, cap. 70 .

 Non liceat Christianis prandia ad defunctorum sepulchra deferre, et sacrificare mortuis.



CAP. 64.---De illis qui balationes fecerint, et se in alienas formas transmutauerint. Ex eodem conc., cap. 80.


Si quis balationes ante ecclesias sanctorum fecerit, seu qui faciem suam transmutauerit  in habitu muliebri, et mulier in habitu uiri, emendatione pollicita tribus annis peniteat.



CAP. 65.---Quod incantationes et magice artes laquei diaboli sint. Ex dictis Augustini.

 Admoneant sacerdotes fideles populos, ut nouerint magicos artes incantationesque quibuslibet infirmitatibus hominum nichil posse remedii conferre, non animalibus languentibus, claudicantibusue, uel etiam moribundis quidquam  mederi; sed hec esse laqueos et insidias antiqui hostis, quibus ille perfidus genus humanum decipere nititur; et si quis hec exercuerit, clericus, degradetur, laicus, anathematizetur.



CAP. 66.---De illis qui salutem non a Saluatore, sed ab eius creatura requirunt. August. in lib. De ciuit. Dei.

Omnis sapientia a Domino Deo est et apud illum fuit semper, et est ante euum. Arenam maris et pluuie guttas, et dies seculi quis dinumerauit? Altitudinem celi et latitudinem terre et profundum abyssi quis dimensus est? Sapientiam Dei precedentem omnia quis inuestigauit? Prior omnium creata est sapientia, et intellectus prudentie ab euo. Fons sapientie uerbum Dei in excelsis, et ingressus illius mandata eterna  .  Qui enim sine Saluatore salutem uult habere, et sine uera sapientia estimat se prudentem fieri posse, non saluus sed eger, non prudens sed stultus, in egritudine assidua laborabit, et in cecitate noxia stultus et demens permanebit. Ac proinde omnis inquisitio et omnis curatio que a diuinis, et magis uel ab ipsis demoniis in idolorum cultura expetitur, mors potius dicenda est quam uita, et qui ea sectantur, si se non correxerint, ad eternam perditionem tendunt, Psalmista dicente: Omnes dii gentium demonia sunt , qui per deceptos homines alios decipere quotidie gestiunt, ut perditionis sue faciant eos esse participes. Itaque hec uanitas magicarum artium ex traditione angelorum  malorum in toto terrarum orbe plurimis seculis ualuit, per quamdam scientiam futurorum et infernorum, et per inuentiones eorum inuenta sunt aruspicia, augurationes, et ipsa que dicuntur oracula, et necromantia.



CAP. 67.---De inuentoribus magice artis, et necromantia. Ex dictis August. .

  Nec mirum de magorum prestigiis, quorum in tantum prodiere maleficiorum artes, ut etiam Moysi in illis signis resisterent, uertentes uirgas in dracones, aquas in sanguinem . Fertur etiam in gentilium libris, quod quedam maga, famosissima Circe, socios Ulyssis mutauerit in bestias. Legitur et de sacrificio quod  Arcades Deo suo Dyceo immolabant, ex quo quicunque sumerent in bestiarum formas conuerterentur. Sed hec omnia magicis prestigiis potius fingebantur quam rerum ueritate complerentur. Ut ergo ipsi errores ignorantibus manifesti fiant, de eorum proprietate atque inuentoribus, iuxta traditionem maiorum, primum dicere congruum arbitramur. Magi sunt, qui uulgo malefici ob facinorum suorum magnitudinem nuncupantur. Hi permissu Dei elementa concutiunt, turbant mentes hominum minus confidentium in Deo ac sine ullo ueneni haustu, uiolentia tantum carminis interimunt. Unde et Lucanus:

 Mens hausti nulla sanie polluta ueneni
   Incantata perit.
LUCANUS, Pharsal, lib. uI, uers. 457. Demonibus enim accitis audent uentilare, ut quisque suos perimat malis artibus inimicos. Hi etiam sanguine utuntur, et uictimis sepe contingunt corpora mortuorum. Necromantii sunt, quorum precantationibus uidentur resuscitati mortui diuinare et ad interrogata respondere; enim Grece mortuus, diuinatio nuncupatur. Ad quos suscitandos cadaueri sanguis adiicitur; nam amare sanguinem demones dicuntur. Ideoque quoties necromantia fit, cruor eque [aqua] miscetur, ut colore sanguinis facilius prouocentur. Hydromantici ab aqua dicti. Est enim hydromantia in aque inspectione  umbras demonum euocare, et imagines ludificationis [imagineas ludificationes; imagines et ludificationes] eorum uidere, ibique ab eis aliqua audire. Ut adhibito sanguine etiam inferos perhibentur suscitare.



CAP. 68.---De uariis generibus diuinationum. Ex dictis eiusdem .

 Igitur genus diuinationis a Persis fertur allatum. uarro autem dicit diuinationis quatuor esse genera, terram, aquam, acrem et ignem. Hinc geomantiam, hydromantiam, eromantiam, pyromantiam, dictam autumant. Diuini dicti sunt, quasi deo pleni; diuinitate enim plenos se esse assimulant, astutia quadam fraudulenta [fallendi] hominibus futura coniectant. Duo  autem sunt genera diuinationis, ars et furor. Incantatores uero dicti sunt, qui artem uerbis peragunt. Arioli uocati sunt, propter quod circa aras idolorum nefarias preces emittunt, et funesta sacrificia offerunt, hisque celebritatibus demonum accipiunt responsa. Aruspices nuncupantur, quasi horarum inspectores. Dies enim et horas in agendis negotiis operibusque custodiunt, et quid per singula tempora obseruare debeat homo intendunt. Hi etiam exta pecudum inspiciunt, et ex eis futura predicunt. Augures sunt qui uolatus auium et uoces intendunt, aliaque signa rerum uel obseruationes improuisas hominibus occurrentes ferunt. Iidem et auspices. Nam auspicia sunt que iter facientes obseruant; dicta autem sunt auspicia quasi auium aspicia; et  auguria quasi auium garria, hoc est auium uoces et lingue. Item augurium quasi auigerium, quod aues gerunt. Duo autem sunt genera auspiciorum, unum ad oculos, alterum ad aures pertinens. Ad oculos scilicet uolatus, ad aures uox auium. Pythonisse a Pythio Apolline dicte, quod is auctor fuerit diuinandi. Astrologi dicti sunt eo quod in astris augurantur. Genethliaci appellati sunt propter natalitiorum considerationes dierum; geneses enim hominum per duodecim celi signa describunt, siderumque cursus, nascentium mores, actus et euentus predicere conantur, id est quis quali signo fuerit natus, aut quem effectum habeat uite qui nascitur  interpretantur. Hi sunt qui uulgo mathematici uocantur, cuius superstitionis genus constellationes Latini uocant, id est notationes siderum, quomodo se habeant cum quisque nascitur. Primum autem genus, id est stellarum interpretes, magi nuncupantur, sicut de his legitur qui in Euangelio natum Christum annuntiauerunt . Postea hoc nomine soli mathematici dicti sunt, cuius artis scientia usque ad Euangelium fuit concessa, ut Christo edito nemo exinde natiuitatem alicuius de celo interpretetur. Horoscopi dicti sunt, quod horas natiuitatis hominum specularentur dissimili et diuerso fato. Sortilegi sunt, qui sub nomine ficte religionis, per quasdam quas sanctorum sortes uocant, diuinationis scientiam profitentur, aut quarumcunque  scripturarum scientie inspectione futura promittunt. Salisatores uocati sunt, quia dum eis membrorum quecunque partes salierint, aliquid exinde prosperum seu triste significari predicunt.



CAP. 69.---De exsecralibus remediis que medici suis precantationibus faciunt. Ex dictis eiusdem   .

 Ad hec omnia supradicta pertinent et ligature exsecrabilium remediorum, que ars commendat [condemnat, habet August. et Isidor.] medicorum, seu in precantationibus seu in characteribus, uel in quibuscunque rebus suspendendis atque ligandis. In quibus omnibus ars demonum est ex quadam pestifera societate hominum et angelorum malorum exorta. Unde cuncta uitanda  sunt Christiano et omni penitus exsecratione repudianda atque damnanda. Auguria autem sunt auium. Hec autem Phryges primi inuenerunt. Prestigium uero Mercurius primus dicitur inuenisse. Dictum est autem prestigium quod prestringat aciem oculorum. Aruspicine artem primus Etruscis tradidisse dicitur quidam Tages [Strages, orig. et uict.]. Hic ex horis aruspicinam dictauit, et postea non apparuit. Nam dicitur fabulose, arante quodam rustico, subito hic ex glebis exsiluisse et aruspicinam dictasse qua die et mortuus est. Quos libros Romani ex Etrusca lingua in propriam mutauerunt. Hactenus Isidorus. His ergo portentis per demonum fallaciam illuditur curiositas humana, quando id impudenter appetunt scire, quod nulla ratione eis competit inuestigare.  Ac ideo datur potestas immundis spiritibus, ut per uasa sibi apta, hoc est prauos homines, seducant illos qui spernunt ueritatem et credunt mendacio, et, iuxta Pauli sententiam, sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum auertent, ad fabulas autem conuertentur . Onerati peccatis ducuntur uariis desideriis semper discentes, et nunquam ad scientiam ueritatis peruenientes .  Quemadmodum autem Iannes, et Mambres resisterunt Moysi , ita et isti resistunt ueritati, homines corrupti mente, reprobi circa fidem,  sed ultra non proficient. Insipientia enim eorum manifesta erit omnibus, sicut et illorum fuit. Nec ideo quisquam credere debet quoslibet magicis artibus aliquid facere posse sine permissu Dei  quod predicti magi leguntur similia fecisse Moysi, qui uirgam suam proiecit, et conuersa est in draconem, proieceruntque ipsi singuli uirgas suas, que uerse sunt in dracones, sed deuorauit uirga Aaron uirgas eorum . [Aug, L. q. super Exod., q. 21.] Non enim fuerunt creatores draconum nec magi, nec angeli mali, quibus ministris illa operabantur. Insunt enim rebus corporeis per omnia elementa quedam occulte seminarie rationes, quibus cum data fuerit opportunitas  temporalis atque causalis, prorumpunt in species debitas suis modis et finibus. Et sic non dicuntur angeli qui ista faciunt, animalium creatores, sicut nec agricole segetum uel arborum, uel quorumcunque in terra gignentium, creatores dicendi sunt, quamuis nouerint prebere quasdam uisibiles opportunitates et causas, ut illa nascantur. Quod autem isti faciunt uisibiliter, hoc illi inuisibiliter; Deus uero solus unus creator est, qui causas ipsas et rationes seminarias rebus inseruit.  Preterea quidam querendum putant, quomodo Scriptura narret Pythonissam Samuelem prophetam suscitasse ad colloquium Saul impiissimi regis , si Pythonica diuinatio errori magice artis deputanda sit.  Quibus ita responderi potest indignum [malignum] omnino facinus esse, si secundum uerba historie commodetur assensus. Quomodo enim poterat fieri, ut arte magica attraheretur uir et natiuitate [a natiuitate] sanctus, et uite operibus iustus; aut si non attractus est, consensit? Quod utrumque de uiro iusto credere, absurdum est [aduersum est]. Si enim inuitus adductus est, nullum suffragium habet iustitia; si autem uoluntarius, amisit meritum spirituale, quod positus in carne quesiuerat. Quod ualde absurdum est, quia hinc qui iustus recedit, permanet iustus. Porro autem hoc est prestigium Satane, quo ut plurimos fallat, etiam bonos in potestate se habere confingat. Quod Apostolus inter cetera ostendit  dicens: Ipse Satanas transfigurat se in angelum lucis . Ut enim errorem faceret, in quo et ipse gloriaretur, in habitu uiri iusti et nomine se subornauit, ut nichil proficere spem quam predicabant Dei cultoribus mentiretur, quando hinc exeuntes iustos finxit in sua esse potestate. Sed hoc quosdam fallit, quod de morte Saul et filiorum eius non sit mentitus, quasi magnum sit diabolo ante occasum mortem corporis preuidere, cum signa quedam soleant apparere morituris, quippe a quibus Dei protectio amota uidetur, quanto magis diabolo, quem angelica maiestate sublimem prophetica oracula fuisse testantur, de cuius magnitudine Apostolus ait: An ignoratis altitudinem Satane?  Quid mirum ergo si imminentem prope  mortem potuit preuidere, cum hoc sit unde fallit et se in Dei potestate uult adorari?  Nam tanta hebetudine demens effectus est Saul, ut ad Pythonissam confugeret; deprauatus enim causa peccati, ad hec se contulit que damnauerat. Sed si quis propter historiam et ea que uerbis expressa sunt, putet non pretermittenda ne ratio historie inanis sit, recte faciet quidem, si tamen minime istud ad ueri rapiat rationem, sed ad uisum et intellectum Saul. Neque enim reprobus factus poterat bonum intellectum habere. Historicus enim mentem Saul et habitum Samuelis descripsit, ea que dicta et uisa sunt exprimens, pretermittens si [siue] uera an falsa sint. Quid enim ait? Audiens in quo habitu esset excitatus, intellexit, inquit, hunc esse Samuelem  . Quid intellexerit retulit, et quia non bene intellexit, contra Scripturam alium adorauit quam Dominum, et putans Samuelem, adorauit diabolum, ut fructum fallacie sue haberet Satanas. Hoc enim nititur, ut adoretur quasi Deus. Si enim uere Samuel illi apparuisset, non utique uir iustus permisisset se adorari, qui predicauerat Deum solum esse adorandum. Et quomodo homo Dei qui cum Abraham refrigerio erat, dicebat ad uirum pestilentie, dignum ardore gehenne: Cras mecum eris? His duobus titulis subtilitatem fallacie sue prodidit improuidus Satanas, quia et adorari se permisit sub habitu et nomine Samuelis contra legem, et uirum peccatis pressum  cum Samuele  iustissimo futurum mentitus est. uerum potest uideri si de Samuelis nomine taceatur, quia Saul cum diabolo futurus erat, ad eum enim transmigrauit quem adorauit. Semper enim diabolus sub uelamine latens prodit se, dum ea confingit que abhorreant personis per quas fallere nititur. Si autem quilibet opponit, ac dicit: Quomodo eueniunt illa que illi diuini predicunt futura, aut quomodo possunt egris prebere medelam, aut sanis immittere egritudinem, si aliquid proprie uirtutis ac potestatis non habent? Hoc a nobis recipiat responsum, quod ideo quisquam non debet eis credere, quia aliquando eueniunt que predicunt, aut sanare uidentur languidos, uel ledere sanos, quia hoc permissu Dei fit,  ut ipsi qui hec audiunt uel uident probentur, et appareat quali fide sint, uel deuotione erga Deum. Sicut in Deuteronomio legitur Moyses uerbo Domini populo Dei precepisse, ita dicens: Si surrexerit in medio tui prophetes, aut qui somnium uidisse se dicat, et predixerit signum ac portentum, et euenerit quod locutus est, et dixerit: Eamus et sequamur deos alienos quos ignoras, et seruiamus eis, non audies uerba prophete aut somniatoris, quia tentat uos Dominus Deus uester, ut palam fiat utrum diligatis eum, an non, in toto corde et in tota anima uestra. Dominum Deum uestrum sequimini, et ipsum timete, mandata illius custodite et audite uocem eius. Ipsi seruietis, ei ipsi adherebitis , etc. [August., L. quest, super Deut., q. 19.] Ubi sane intelligi  uoluit, etiam illa que a diuinantibus non secundum Deum dicuntur, si acciderint que dicuntur, non accipienda sic ut fiant [uel etiam si fiant, uict.] que precipiuntur ab eis, aut colantur que coluntur ab eis. Nec preter suam potestatem Deus ostendit esse quod ista contingunt, sed quasi quereretur cur ea permittat, causam tentationis exposuit, ad cognoscendam utique eorum dilectionem, utrum eam habeant erga Deum suum. Cognoscendam uero ab ipsis potius quam ab illo, qui scit omnia antequam fiant.



CAP. 70.---De natura demonum. Ex dictis eiusdem .

Sciendum uero est hanc demonum esse naturam ut erei corporis sensu terrenorum corporum sensum  facile precedant: celeritate etiam, propter erei corporis superiorem mobilitatem, non solum cursus quorumlibet hominum uel ferarum, uerum etiam uolatus auium incomparabiliter uincant. Quibus duabus rebus quantum ad ereum corpus attinet prediti, hoc est acrimonia sensus et celeritate motus, multo ante cognita prenuntiant, uel nuntiant que homines pro sensus terreni tarditate mirentur. Accessit etiam demonibus per tam longum tempus quo eorum uita protenditur, rerum longe maior experientia, quam potest hominibus propter breuitatem uite prouenire. Per has efficacias quas erei corporis natura sortita est, non solum multa futura predicunt demones, uerum etiam multa mira faciunt. Que quoniam homines dicere ac facere non possunt,  eos dignos quidam quibus seruiant, et quibus honores diuinos deferant arbitrantur, instigante maxime uitio curiositatis, propter amorem felicitatis false atque terrene, et excellentie temporalis. Qui autem se ab eis cupiditatibus mundant, nec eis se feriendos rapiendosque [fallendos capiendosque] permittunt, sed inquirunt et amant aliquid quod eodem modo semper est, cuius participatione beati sint, primum considerant non ideo sibi preponendos esse demones, quod acriore sensu corporis preualent eris [erei] scilicet, hoc est subtilioris elementi: quia nec ipsis terrenis corporibus bestias sibi preponendas putant, que acrius multa persentiunt: ueluti sagacem canem, quia latentem feram olfactu acerrimo sic inuenit, ut ad eam capiendam  ducatum quemdam homini prebeat: non utique prudentiore intellectu animi, sed acutiore corporis sensu; uel uulturem, quia proiecto cadauere ex improuisa longinquitate aduocat; nec aquilam, quia sublimiter uolans de tanto interuallo natantem sub [in] fluctibus piscem dicitur peruidere, et grauiter illisa, exsertis pedibus atque unguibus rapere; nec alia multa animantium genera que inter herbas saluti sue noxias pascendo circumerrant, nec aliquid eorum quo ledantur attingunt, cum eas homo uix experimento capere didicerit, et multa innoxia quod sint inexperta, formidet. Unde coniicere facile est quantum possit in ereis corporibus sensus esse acrior, nec ideo tamen demones qui eo prediti sunt  bonis hominibus preponendos prudens quisque censuerit. Hoc et de corporum celeritate dicimus: et hac enim prestantia non solum a uolucribus homines, uerum etiam a multis quadrupedibus ita superantur, ut in eorum comparatione plumbei deputandi sint: nec tamen ideo sibi hec animantium genera existimant preponenda, quibus capiendis et mansuefaciendis atque in sue uoluntatis usum commodumque redigendis, non ui corporis, sed rationis imperitant.  Illam uero tertiam demonum potentiam quod diuturna rerum experientia quemadmodum prenoscant atque prenuntient multa didicerunt, ita contemnunt qui hec uigilanter curant a uerissime lucis ueritate discernere, ut nec malos senes plura expertos et ob hoc quasi doctiores,  ideo probi adolescentes sibi antecellere existiment, ut nec medicos, nec nautas, nec agricolas, quos praue uoluntatis et iniquis moribus uiderint, ideo putent sibi esse preferendos quod illi de ualetudinibus, illi de tempestatibus, illi de arbustorum generibus multa ita prenuntiant, ut harum rerum inexperto diuinare uideantur. Quod uero non solum quedam demones futura predicunt, uerum etiam quedam mira faciunt, pro ipsa utique sui corporis excellentia, cur non contemnatur a prudentibus, cum plerique iniqui ac perditi homines ita exerceant corpora sua, tantaque diuersis artibus possint, ut ea qui hec nesciunt, nec aliquando uiderunt, etiam narrata uix credant? Quam multa funambuli ceterique theatrici artifices, quam multa opifices  maximeque mechanici miranda fecerunt? Num ideo meliores sunt bonis, et sancta pietate preditis hominibus? Que ideo commemorauimus, ut qui hec sine peruicacia et sine uana resistendi animositate considerat, simul cogitet, si de subiacenti crassiore materia, uel sui quisque corporis uel terre et aque, lapidum atque lignorum metallorumque uariorum tanta quidem homines possunt, ut eos illi qui hec non possunt plerumque stupendo in sui comparatione diuinos uocent, cum quidam illorum sint artibus potentiores, quidam istorum moribus meliores: quanto meliora et maiora pro subtilissimi corporis, hoc est erei facultate ac facilitate, demones possint, cum tamen sint prauitate uoluntatis maximeque superbie fastu et euidenti malitia spiritus  immundi atque peruersi. Quantum autem ualeat eris elementum quo eorum corpora preualent, ad multa uisibilia inuisibiliter molienda, mouenda, mutanda atque uersanda, longum est nunc demonstrare, et putamus quod uel mediocriter consideranti facile occurrat.



CAP. 71.---De diuinatione demonum. Ex dictis eiusdem .

Igitur nunc primum sciendum est, quoniam de diuinatione demonum questio est, illos ea plerumque prenuntiare que ipsi facturi sunt. Accipiunt enim sepe potestatem et morbos immittere, et ipsum erem uitiando morbidum reddere, et peruersis atque amatoribus terrenorum commodorum malefacta  suadere, de quorum moribus certi sunt, quod sint eis talia suadentibus consensuri. Suadent enim miris et inuisibilibus modis, per illam subtilitatem corporum suorum corpora hominum non sentientium penetrando, et se cogitationibus eorum per quedam imaginaria uisa miscendo, siue uigilantium siue dormientium. Aliquando autem non que ipsi faciunt, sed que naturalibus signis futura prenoscunt, que signa in hominum sensus uenire non possunt, ante predicunt. Neque enim quia preuidet medicus quod preuidere nescit huius artis ignarus, ideo iam diuinus habendus est. Quid autem mirum, si quemadmodum ille in corporis humani uel perturbata uel modificata temperie, seu bonas seu malas futuras preuidet ualetudines, sic demon in eris  affectione atque ordinatione sibi nota, nobis ignota, futuras preuidet tempestates?  Aliquando et hominum dispositiones, non solum uoce prolatas, uerum etiam cogitatione conceptas, cum signa quedam ex animo exprimuntur in corpore, tota facilitate perdiscunt, atque hinc etiam multa futura prenuntiant, aliis uidelicet mira, qui ista disposita non nouerunt. Sicut enim apparet concitatior animi motus in uultu, ut ab hominibus quoque aliquid forinsecus agnoscatur, quod intrinsecus agitur: ita non debet esse incredibile, si etiam leniores cogitationes dant aliqua signa per corpus, que obtuso sensu hominum cognosci non possunt, acuto autem demonum possunt.  Hac atque huiusmodi facultate multa  demones futura prenuntiant, cum tamen ab eis longe sit altitudo illius prophetie, quam Deus per sanctos angelos suos et prophetas operatur. Nam si quid de illa Dei dispositione prenuntiant, audiunt ut prenuntient: et cum ea predicunt que inde audiunt non fallunt, ueracissima enim sunt angelica et prophetica oracula. Si [sic, uict.] autem indignanter [Apud Aug. hodie legitur, non indignatur] accipitur, quod aliqua etiam talia demones audiant et predicant, quasi aliquid indignum sit, ut quod ideo dicitur ut hominibus innotescat, hoc non solum boni, uerum etiam mali non taceant: cum in ipsis hominibus etiam uite bone precepta uideamus pariter a iustis peruersisque cantari: nec obesse aliquid, imo etiam prodesse ad maiorem notitiam  famamque ueritatis, cum de illa etiam hi quidquid nouerunt dicunt, qui ei peruersis moribus contradicunt. In ceteris autem suis predictionibus demones plerumque et fallunt et falluntur. Falluntur quidem quia cum suas dispositiones prenuntiant [pronuntiant], ex improuiso desuper aliquid iubetur, quod eorum consilia cuncta perturbat: uelut si aliquid disponant quilibet homines quibusque potestatibus subditi, quod non prohibituros suos prepositos arbitrentur, idque facturos se esse promittant. At illi penes quos maior potestas est ex alio superiore concilio hoc totum dispositum atque preparatum repente prohibeant. Falluntur etiam, cum causis naturalibus aliqua, sicut medici, et naute, et agricole,  sed longe acutius longeque prestantius pro erei corporis sensu solertiore et excitatiore prenoscunt: quia et hec ab angelis Deo summo pie seruientibus ex alia dispositione ignota demonibus ex improuiso ac repente mutantur: tanquam si aliquid egro extrinsecus accedat quo moriatur, quem medicus ueris salutis precedentibus signis uicturum esse promiserat. Aut si eris qualitate prouisa , diu flaturum illum uentum nautarum aliqui predixissent, cui Dominus Christus cum discipulis nauigans, ut quiesceret imperauit, et facta est tranquillitas magna : uel si agricola illo anno fructificaturam uitem aliquam polliceatur, naturam utique terre et numeros seminum callens, quo tamen anno eam uel improuisa celi intemperies arefaciat,  uel aliqua iussio potentioris eradicet: ita multa etiam ad prescientiam predictionemque demonum pertinentia, que minoribus et usitatioribus causis futura preuidentur, eadem maioribus et occultioribus causis impedita mutantur. Fallunt autem etiam studio fallendi, et inuida uoluntate qua  hominum errore letantur. Sed ne apud cultores suos pondus auctoritatis amittant, id agunt ut interpretibus suis signorumque suorum coniectoribus culpa tribuatur, quando uel decepti fuerint, uel mentiti. Nonnunquam uero ipsi maligni spiritus et illusores hominum, atque inuisores salutis eorum solent predicere defectum culture sue et idolorum ruinam, quatenus prescii uideantur quid in singulis regnis aut locis uenturum sit, et quid aduersi sue  factioni contingere possit. Quod etiam illi qui gentilium historias legunt non ignorant. Quid ergo mirum si iam imminente temporum et simulacrorum euersione, quam prophete Dei summi tanto ante predixerant, Serapis demon alicui cultorum suorum hoc de proximo prodidit, ut suam quasi diuinationem recedens uel fugiens commendaret?  Fugantur enim isti uel etiam iussis superioribus colligati abstrabuntur, et alienantur a locis suis, ut de rebus in quibus colebantur, fiat uoluntas Dei, qui hoc tanto ante per omnes gentes futurum esse predixit, et ut per suos fideles fieret imperauit. Cur autem non hoc sineretur demon predicere, cum sibi iam prenosceret imminere, cum hec predictio et in prophetis attestaretur, a quibus  sunt ista conscripta, ut prudentibus daretur intelligi quam uigilanter esset demonum cauenda fallacia cultusque fugiendus? Qui cum ante per tam longum tempus in templis suis hec futura tacuissent, que per prophetas predicta ignorare non possent, posteaquam appropinquare ceperunt uoluerunt ea quasi predicere, ne ignari uictique putarentur.



CAP. 72.---De eadem re. Ex dictis eiusdem .

Cum igitur tam longe ante predictum esset atque conscriptum, ut alia interim taceamus, dicamus illud quod Sophonias propheta dicit: Preualebit Dominus aduersus eos et exterminabit omnes deos gentium  terre, et adorabunt eum unusquisque de loco suo, omnes insule gentium . Post pauca: Aut non credebant ista sibi euentura qui in templis gentium colebantur, et hec ideo per suos uates ac fanaticos frequentare noluerunt: aut cum ea uentura certissime scirent, ideo per sua templa tacuerunt, ne iam tunc inciperent ab hominibus intelligentibus deseri atque contemni, quod de templorum et simulacrorum suorum futura euersione eis a prophetis attestaretur, qui eos coli prohibebant. Nunc uero posteaquam tempus aduenit, quo complerentur uaticinia prophetarum Dei unius, qui istos deos falsos dicit, et ne colantur uehementissime precipit, cur non hoc etiam ipsi compertum predicere sinerentur, ut inde clarius appareret eos hec antea  uel minime credidisse, uel suis cultoribus enuntiare timuisse: in fine autem tanquam nichil amplius habentes quod agerent, etiam ibi uoluisse suam ostentare diuinitatem, ubi iam produntur diu simulasse diuinationem?  Tamen nec ista ipsa que ab eis uix raro et clanculo proferuntur, mouere nos debent, si cuiquam demonum extortum est id prodere cultoribus suis, quod didicerat ex eloquiis prophetarum, uel ex oraculis angelorum, quod cur non fieret, cum et ista non sit oppugnatio, sed attestatio ueritatis? Illud enim quod solum ab ipsis fanaticis flagitandum est, nec unquam antea protulerunt, nec unquam postea nisi forte confictum proferre conabuntur, aliquid deos suos per uates suos contra Deum Isrel ausos  fuisse predicere [prodere], de quo Deo doctissimi eorum auctores qui omnia illa legere ac nosse potuerunt, magis quesiuerunt quis Deus esset, quam Deum negare potuerunt. Porro autem Deus iste quem nullus eorum negare ausus est uerum Deum, quia etsi negaret non solum subiaceret debitis penis, uerum etiam certis conuinceretur effectibus. Iste ergo Deus quem nemo, ut diximus, illorum negare ausus est uerum Deum, illos falsos esse deos et omnino deserendos, eorumque templa et simulacra et sacra euertenda, per suos uates, hoc est prophetas, aperta denuntiatione predixit, aperta potestate precepit, aperta ueritate compleuit. Unde quis est qui usque adeo desipiat ut non eum potius colendum eligat, quem  coli non prohibent quos colebat? Quem procul dubio cum colere ceperit, illos utique non est culturus, quos prohibet coli quem colit.  Quod autem ipsum essent culture gentes exterminatis diis falsis quos antea colebant, a prophetis eius esse predictum paulo ante commemorauimus, et nunc repetamus. Preualebit, inquit, Dominus, aduersus eos, et exterminabit omnes deos gentium terre, et adorabunt eum unusquisque de loco suo omnes insule gentium . Neque enim sole insule hic intelligende sunt, sed potius omnes gentes in his posite adorabunt Deum. Nec mirum, quandoquidem alibi non insulas nominat, sed uniuersum orbem terrarum, dicens: Commemorabuntur et conuertentur ad Dominum uniuersi fines terre, et adorabunt in  conspectu eius uniuerse patrie gentium, quoniam Domini est regnum, et ipse dominabitur gentium . Hec autem per Christum fuisse complenda, et aliis pluribus te timoniis, et in eodem ipso psalmo unde hoc commemorauimus, satis apparet. Cum enim paulo superius futuram passionem suam per Prophetam ipse loqueretur dicens: Foderunt manus meas et pedes meos, dinumerauerunt omnia ossa mea, ipsi uero considerauerunt et inspexerunt me, diuiserunt sibi uestimenta mea, super uestem meam miserunt sortem ; paulo post infert illud quod posuimus: Commemorabuntur et conuertentur ad Dominum uniuersi fines terre, etc. Quanquam et illud testimonium quod prius adhibui, ubi dictum est: Preualebit Dominus aduersus eos, et  exterminabit omnes deos gentium terre, in eo quod positum est, Preualebit, satis ostendit etiam hoc prenuntiatum, quod pagani prius oppugnaturi essent Ecclesiam, nomenque Christianum quantum ualerent persecuturi, ut si fieri posset de terra omnino deleretur, et quia eos patientia martyrum, et magnitudine miraculorum, et consequente fide populorum erat superaturus [superatura], ideo sic dictum est: Preualebit Dominus aduersus eos. Non enim diceretur, preualebit aduersus eos, nisi oppugnando illi resisterent. Unde et in psalmo ita prophetatum est: Ut quid fremuerunt gentes, et populi meditati sunt inania? Astiterunt reges terre, et principes conuenerunt in unum aduersus Dominum, et aduersus Christum eius . Et paulo post dicit: Dominus  dixit ad me: Filius meus es tu, ego hodie genui te, postula a me, et dabo tibi gentes hereditatem tuam, et possessionem tuam terminos terre . His atque huiusmodi propheticis documentis predictum ostenditur quod uidemus impleri per Christum, futurum fuisse ut Deus Isrel, quem unum uerum Deum intelligimus, non in una ipsa gente que appellata est Isrel, sed in omnibus gentibus coleretur, et omnes falsos Deos gentium et a templis eorum, et a cordibus cultorum suorum amoliretur.  Eant nunc isti, et adhuc contra Christianam religionem, contra uerum Dei cultum uanitates pristinas defensitare audeant, ut cum strepitu pereant. Nam et hoc de illis predictum est in psalmis,  dicente Propheta: Sedisti super thronum qui iudicas equitatem, increpasti gentes et periit impius, nomen eorum delesti in eternum, et in seculum seculi. Inimici defecerunt framee in finem, et ciuitates eorum destruxisti; periit memoria eorum cum strepitu, et Dominus in eternum permanet . Necesse est ergo ut impleantur hec omnia. Nec etiam illud quod adhuc audent ipsi pauci qui remanserunt, uaniloquas suas ostentare doctrinas, et Christianos tanquam imperitissimos irridere, nos commouere debet, dum in eis impleri ea que predicta sunt uideamus.  Ex quo enim fremuerunt gentes, et populi meditati sunt inania aduersus Dominum, et aduersus Christum eius?  quando ab eis fundebatur sanguis sanctorum, et uastabatur  Ecclesia, usque ad hoc tempus et deinceps quotidie minuuntur. Nos autem aduersus eorum opprobria et superbas irrisiones fortissimos reddunt oracula Dei nostri, que de hac quoque re uidemus et gaudemus impleri. Sic enim nos alloquitur per Prophetam: Audite me qui scitis iudicium, populus meus in quorum corde lex mea est, opprobria hominum nolite metuere, et detractione eorum ne superemini, nec quod uos spernunt magni duxeritis. Sicut enim uestimentum, ita per tempus absumentur, et sicut lana a tinea comedentur; iustitia autem mea in eternum manet . Hactenus eo loci August. Attendendum est ergo atque omni studio cauendum, ne nostris temporibus in quibus uidemus Christianam religionem in toto orbe dilatatam, propter desidiam magistrorum  et inertiam doctorum pauci illi qui adhuc supersunt, confundant ritum culture ueri Dei, et demoniacis illusionibus deprauati diuinationes falsas in populo Dei agant, rusticos et imperitos seducentes, ita ut deserta ipsa ueritate que lux est mundi, et illuminat omnem hominem uenientem in hunc mundum  tenebrarum harum, querant scientiam futurorum, et a deceptoribus hominum querant salutem animarum, siue corporum suorum; his enim preuaricationibus maxime irritatur Deus, et ad uindictam prouocatur. Unde per Ezechielem comminatur dicens: ue prophetis insipientibus, qui sequuntur spiritum suum, et nichil uident. Quasi uulpes in desertis prophete tui Isrel erant. Nunquid non uisionem cassam uidistis, et diuinationem mendacem  locuti estis? et dicitis: Ait Dominus, cum ego non sim locutus. Propterea hec dicit Dominus Deus: Quia locuti estis uana, et uidistis mendacium, ideo ecce ego ad uos, ait Dominus Deus, et erit manus mea super prophetas qui uident uana et diuinant mendacia. In concilio populi mei non erunt, et in scriptura domus Isrel non scribentur, nec in terram Isrel ingredientur . Ad doctores autem per eumdem prophetam increpans eorum inertiam ita loquitur, dicens: Non ascendistis ex aduerso, neque opposuistis murum pro domo Isrel, ut staretis in prelio in die Domini . Et rursum: ue, inquit, pastoribus Isrel, qui pascebant semetipsos. Nonne greges pascuntur a pastoribus? Lac comedebatis  et lanis operiebamini, et quod crassum erat occidebatis, gregem autem meum non pascebatis. Quod infirmum fuit non consolidastis, et quod egrotum non sanastis, quod fractum est non alligastis, et quod abiectum non reduxistis, et quod perierat non quesistis: sed cum austeritate imperabatis eis, et cum potentia. Et disperse sunt oues mee, eo quod non esset pastor, et facte sunt in deuorationem omnium bestiarum agri, et disperse sunt . Hinc et per Ieremiam dicitur: A minimo usque ad maximum omnes auaritiam sequuntur, a propheta usque ad sacerdotem cuncti faciunt mendacium. Et sanabant contritionem filie populi mei ad ignominiam. dicentes: Pax, pax cum non esset pax: confusi sunt, quia abominationem fecerunt . Idcirco  hec dicit Dominus Deus exercituum Deus Isrel: Ecce ego cibabo populum istum absynthio, et potum dabo eis aquam fellis, et dispergam eos in gentibus quas non nouerunt ipsi et patres eorum, et mittam post eos gladium donec consumantur . Qualiter ergo displiceat Deo omnipotenti pastorum negligentia et subditorum error, non solum prophetica testimonia ostendunt, sed etiam facta antiquorum declarant, cum in libro Regum legitur quomodo malignus spiritus deceperit Achab regem Isrel per falsos prophetas, ita ut credens eis interierit. Et quomodo Ochozias filius eius egrotans miserit nuntios ad consulendum Beelzebub deum Accaron, utrum uiuere atque conualescere posset de infirmitate sua . Ob quod Elias propheta a  Domino missus increpat eum, dicens: Quia misisti nuntios ad consulendum Beelzebub deum Accaron, quasi non esset Deus in Isrel a quo posses interrogare sermonem, ideo de lectulo super quem ascendisti non descendes, sed morte morieris . Mortuus est autem ipse iuxta sermonem Domini quem locutus est Elias, et salutem quam querebat non inuenit. Quapropter curandum summopere est omnibus modis, hoc est prelatis et subditis, maioribus et minoribus, sacerdotibus et plebi, ne aliquem seducat per huiuscemodi illusionem fraus, dolus, et nequitia hostis antiqui, ita ut a mendacibus uelimus discere ueritatem, et a pestiferis morbis mortisque auctoribus queramus infirmitatis nostre remedium, sed magis ad Deum uiuum et uiuificatorem  omnium confugiendo, deuoto corde properemus, per orationes sacras, ieiunia, et eleemosynas illum deprecantes, ut ipse propter benignitatem suam consulat seruis suis, eripiens nos de omnibus inimicis nostris, doceatque nos facere uoluntatem suam, quia ipse est Dominus Deus noster; spiritumque suum bonum nobis tribuat, qui nos ducat in uiam rectam, uiuificetque nos in equitate sua quatenus eius magisterio omni tempore uite nostre gratum ei seruitium exhibentes, post hanc uitam per eius gratiam mercamur beatitudinem possidere sempiternam [celestem].



CAP. 73.---De sacerdotibus, et reliquis ecclesiasticis ordinibus qui magos, hariolos aut diuinos consulunt. Ex concilio Toletano, cap. 39 .


Si quis episcopus, aut presbyter, siue diaconus, uel quilibet ex ordine clericorum magos, aut aruspices, aut hariolos, aut certe augures, uel sortilegos, aut eos qui profitentur artem magicam, aut aliquos eorum similia exercentes consuluisse fuerit deprehensus, ab honore dignitatis sue depositus monasterii censuram excipiat, ibique perpetue penitentie deditus scelus admissi sacrilegii luat [al., penam].



CAP. 74.---De his qui ad fascinum incantationes fecerint. Ex conc. Cabilonensi, cap. 5.

Si quis precantauerit ad fascinum, uel qualescunque precantationes, excepto Symbolo et Oratione  Dominica; qui cantat, et cui cantatur, tres quadragesimas in pane et aqua peniteat.



CAP. 75.---Quod demoniacum petras, uel herbas sine incantatione liceat portare. Ex dictis Hieronymi.

Demonium sustinenti licet petras uel herbas habere sine incantatione.



CAP. 76.---Ne sacerdos inanibus ludis delectetur. Ex synodo Eugenii pape tempore Ludouici et Lotharii Augustorum, cap. 11.

Sacerdos ludos aliquos coram se fieri non delectetur. Transgressor quippe inuentus admonitione episcopi ulterius agere desinat; sin autem, canonice iudicetur.



CAP. 77.---Ne mulieres festis diebus uanis ludis uacent, cap. 35.

Sunt quidam et maxime mulieres, qui festis  ac sacris diebus, atque sanctorum natalitiis, quibus debent Deo uacare, non delectantur ad ecclesiam uenire, sed balando, ac uerba turpia decantando, ac ducendo, similitudinem paganorum peragendo aduenire procurant. Tales enim si cum minoribus ueniunt ad ecclesiam, cum maioribus peccatis reuertuntur. In tali enim facto debet unusquisque sacerdos diligentissime populum admonere, ut pro sola oratione his diebus ad ecclesiam recurrant, quia ipsi qui talia agunt, non solum se perdunt, sed etiam alios deperire attendunt.



CAP. 78.---Ne presbyteri spectaculis intersint. Ex Laodicensi conc., cap. 54.

 Non oportet ministros altaris, uel quoslibet clericos  spectaculis aliquibus que aut in nuptiis aut in ceris exhibentur, interesse; sed antequam thymelici ingrediantur, surgere eos de conuiuio, et abire debere.



CAP. 79.---De scurrilibus clericis. Ex conc. Iu Carthaginensi, cap. 59.

 Clericum scurrilem, et uerbis turpibus iocularem ab officio retrahendum.



CAP. 80.---De iocis uitandis. Ambrosius lib. officiorum I .

Licet interdum honesta ioca et suauia sint, tamen ab ecclesiastica abhorrent regula, quoniam que in Scripturis non reperimus, ea quemadmodum [quomodo] usurpare possumus? Cauendum etiam in fabulis, ne inflectant grauitatem seuerioris propositi. ue uobis qui ridetis, quia flebitis , ait Dominus,  et non ridendi materiam requirimus, ut hic ridentes illic fleamus? Non solum autem profusos, sed omnes etiam declinandos arbitror; plenum tamen suauitatis et gratie sermonem esse, non est indecorum.



CAP. 81.---De eodem. Ex sermone Augustini De decimis qui sic incipit: Propitio Christo  .

Hoc admonete, fratres, ut cantica turpia et luxuriosa castitati et honestati inimica, familie uestre ex ore non proferant: quia non est iustum ut ex illo ore ubi Eucaristia Christi ingreditur, canticum luxuriosum et amatorium proferatur.



CAP. 82.---Quod in omni ordine sint anime Deo placentes. Ex uita sancti Paphnutii.

 Etiamsi latro sit aliquis, aut in scena positus, etiam si cultum ruris exerceat, et coniugio uideatur astrictus, etiamsi negotiator dicatur, et mercimoniis inseruiat, tamen in omni ordine humane uite sunt anime Deo placentes, et habentes actus aliquos occultos [excultos], quibus delectatur Deus. Unde constat non tantum professionem uite, aut habitus speciem Deo esse placitam, quantum sinceritatem et affectionem mentis, et operum probitatem.



CAP. 83.---De histrione. Cyprianus ad Eucratium .

Consulendum me existimasti, frater carissime, quid mihi uideatur de histrione quodam, qui apud uos constitutus in eiusdem adhuc artis sue dedecore perseuerat, et magister et doctor non erudiendorum,  sed perdendorum puerorum, id quod male didicit ceteris quoque insinuat, an talis debeat communicare nobiscum. Quod puto ego nec diuine maiestati, nec euangelice discipline congruere, ut pudor et honor ecclesie tam turpi et infami contagione fedetur. Nam cum in lege  prohibeantur uiri induere muliebrem uestem, et maledicti eiusmodi iudicentur, quanto maioris est criminis, non tantum muliebria indumenta accipere, sed et gestus quoque turpes et molles, et muliebres magisterio impudice artis exprimere? Nec excuset se quisquam, si a theatro ipse cessauerit, cum tamen hoc ceteros doceat. Non potest enim uideri cessasse, qui uicarios substituit, et qui pro se uno plures succidaneos suggerit, contra constitutionem Dei erudiens et docens,  quemadmodum masculus frangatur in feminam, et sexus arte mutetur, et diabolo diuinum plasma maculanti per corrupti atque eneruati corporis delicta placeatur. Quod si penuriam talis et necessitatem paupertatis obtendit, potest inter ceteros qui Ecclesie alimentis sustinentur, huius quoque necessitas adiuuari: si tamen contentus sit frugalioribus et innocentibus cibis: nec putet salario se esse redimendum, ut a peccatis cesset, quando hoc non nobis sed sibi prestet.



CAP. 84.---uitium esse res suas histrionibus donare. Augustinus super Ioannem, part. II .

Donare res suas histrionibus uitium est immane, non uirtus. Et scitis de talibus quam sit frequens  fama cum laude, quia sicut scriptum est, laudatur peccator in desideriis anime sue, et qui iniqua gerit benedicitur .



CAP. 85.---Idololatras non ui, sed ratione conuertendos. Nicolaus papa ad consulta Bulgarorum, c. 41.

De iis autem qui Christianitatis bonum suscipere renuunt, et idolis immolant, uel genua curuant nichil aliud possumus scribere uobis, nisi ut eos ad fidem rectam monitis, exhortationibus, et ratione potius quam ui, quod uane sapiunt, conuincatis.



CAP. 86.---De eodem. Idem, ibid.

Nulla cum iis qui non credunt, idolaque adorant  miscenda communio est. Porro illis uiolentia ut credant nullatenus inferenda est: nam omne quod ex uoto non est, bonum esse non potest.



CAP. 87.---Non esse comedendum animal quod paganus uel occiderit, uel insecutus sit, cap. 91.

Neque quod Christianus persequitur, et a pagano percutitur et occiditur animal: neque quod paganus persequitur, et Christianus occidit comedendum est.



CAP. 88.---Ne sol, uelut sancti, uenerationem accipiat. Ex serm. Leonis pape, in Natal. Domini, qui sic incipit: Festiuitatis hodierne, etc. .

Nonnulli etiam Christiani adeo se religiose facere putant, ut priusquam ad beati Petri apostoli basilicam, que uni Deo uiuo et uero dedicata est, perueniant,  superatis gradibus quibus ad suggestum are superioris ascenditur, conuerso corpore ad nascentem se solem conuertant [reflectant, orig.], et curuatis ceruicibus in honorem se splendidi orbis inclinent. Quod fieri partim ignorantie uitio, partim paganitatis spiritu multum tabescimus et dolemus.



CAP. 89.---Quod opera non prosint sine fide. August. De Trin. lib. XII, cap. 7.

Opera misericordie nichil prosunt, siue paganis siue Iudeis qui Christo non credunt, siue quibuscunque hereticis et schismaticis, ubi fides et dilectio et sobria sanctificatio non inuenitur.



CAP. 90.---De uitandis inimicis Christi. Ioannes IX [uII] Neapolitanis, Salernitanis [Falerianis] et Amalphitanis.


Conscientia uestre in Christo dilectionis iuste diiudicet quantum Christo auersi sunt hi qui cum eius infidelibus contra prohibitionem Pauli tanti apostoli  pollutam federis ineunt unitatem. Cum enim regis rebellionibus quocunque participio coniunguntur, pariter maiestatis criminibus obnoxii iudicantur, parique sententia condemnantur [puniuntur]; quantum a corpore Christi probantur extranei, qui eius hostibus federati, membra ipsius tanto perniciosius lacerant, quanto uicinius ecclesie Dei colliminant? Item. Quantum autem Deo sit exsecrabile cum impio federa pangere, luculenter ex hoc deprehenditur: quod Iosaphat  rex Iuda, qui tot de anteacta uita preconiis extollitur, de Achab amicitiis increpatur, cum ei per Iehu propheta dicitur: Impio prebes auxilium, et his qui oderunt Dominum amicitia iungeris . Et idcirco iram quidem Domini merebaris, sed bona opera inuenta sunt in te, eo quod abstuleris lucos de terra Iuda. Quantum preterea sit Deo delectabile ab inimicorum Dei pace desistere, noster Psalmographus manifestat, cum dicit: Nonne qui oderant te, Domine, oderam illos, et super inimicos tuos tabescebam? perfecto odio oderam illos, inimici facti sunt mihi . Ex quo, dilectissimi filii, patenter ostenditur, quanto crimine cum pessimis pax tenetur, si Propheta tantus hoc uelut in hostiam Deo obtulit, qui contra prauos pro  Deo inimicitias excitauit. Hinc Leui tribus, assumptis gladiis per castrorum media transiens, quia feriendis noluit peccatoribus parcere, Deo manus suas dicta est consecrasse : hinc Phinees peccantium ciuium gratiam spernens, ceuntes cum Madianitis perculit, et iram Dei iratus placauit .



CAP. 91.---Ut baptizatus a paganis rebaptizetur. Gregor. II Bonifacio episcopo.

Quos a paganis baptizatos esse asseruisti, si ita habetur, ut denuo baptizes in nomine S. Trinitatis, mandamus. Item . De immolatitiis autem escis consuluisti, si a fidelibus superductum fuerit uiuificie crucis signum, edi liceret, an non. Illud sufficit respondere, quod beatus apostolus Paulus  dicit : Si quis dixerit quia hoc immolatum est idolis, nolite edere propter eum qui indicauit, et propter conscientiam.



CAP. 92.---Ut soli orthodoxi militent. Ex historia Anastasii Bibliothecarii S. Romane Ecclesie.

Tertio imperii sui anno Iustinianus Augustus promulgauit legem, ne militarent pagani nec heretici, nisi soli orthodoxi.



CAP. 93.---Seruitium Christi uoluntarium esse, non coactiuum. Beda in Historia Anglorum, lib. I, c. 26.

Credentium fidei et conuersioni ita congratulatus rex esse perhibetur, et ipse conuersus, ut nullum tamen cogeret ad Christianismum, sed tantummodo credentes arctiori dilectione, quasi conciues  sibi regni celestis amplecteretur. Didicerat enim a doctoribus auctoribusque sue salutis seruitium Christi uoluntarium, non coactiuum esse debere.



CAP. 94.---De exactione in rusticum paganum facienda. Gregorius Ianuario episcopo Calaritano .

Si cuiuslibet episcopi paganum rusticum inuenire potero, in eumdem episcopum fortiter uindicabo . Iam uero si rusticus tante fuerit perfidie et obstinationis inuentus, ut ad Deum minime uenire consentiat, tanto pensionis onere grauandus est, ut ipsa exactionis sue pena compellatur ad rectitudinem festinare.



CAP. 95 .---De zelo contra cultores idolorum seu aruspices habendo. Greg. Ianuario episcopo Sardinie .


Contra idolorum quoque cultores, uel aruspices atque sortilegos fraternitatem uestram uehementius pastorali hortamur inuigilare custodia, atque publice in populo contra huius rei uiros sermonem facere, eosque a tanti labe sacrilegii et diuini intentatione iudicii, et presentis uite periculo adhortatione suasoria reuocare. Quos tamen si emendare se a talibus atque corrigere nolle repereris, feruenti comprehendere zelo te uolumus, et si quidem serui sunt, uerberibus cruciatibusque quibus ad emendationem peruenire ualeant, castigare. Si uero sunt liberi, inclusione digna districtaque sunt in penitentia religandi.



CAP. 96.---De idolothytis. Ambros. in I. epist. ad Corinth. .


Licet aliquid pollutum sit per accidentiam, id est oblationem idoli, cum hoc tamen nescit qui emit, nullum patitur scrupulum, et apud Deum immunis est.



CAP. 97.---Quid sit: Dies obseruatis et menses, etc. Ex serm. Ambrosii de Quadragesima qui sic incipit: Intellexisse uos  .

Obseruant diem et mensem, qui Kalendis Ianuarii aut non ieiunant, aut non procedunt ad ecclesiam, sed procedunt ad campum. Ergo, fratres, omni studio gentilium festiuitates et ferias declinemus, ut quando illi epulantur et leti sunt, tunc nos simus sobrii atque ieiuni: quo intelligant letitiam suam nostra abstinentia condemnari. Non solum autem  gentilium, sed et Iudeorum consortia uitare debemus, quorum etiam confabulatio est magna pollutio.



CAP. 98.---Ne Christiani de area uel torculari suo aliquid ad immolandum idolis sumi patiantur. August. ad Publicolam .

Si de area uel torculari tollitur aliquid ad sacrificia demoniorum sciente Christiano, ideo [in Deo] peccat si fieri permittit ubi prohibendi potestas est. Quod si factum non comperit, aut prohibendi potestatem non habuit, utitur mundis reliquis fructibus, unde illa sublata sunt. Item, ibidem aliquanto post. Si quis de aliqua carne dubitat, utrum sit immolatitia, et non est immolatitia, sed eam cogitationem tenuerit quod immolatitia non sit, et ea  uescatur, non utique peccat: quia non est, nec putatur iam immolatitia, etsi antea putabatur. Neque enim non licet corrigere cogitationem a falsitate in ueritatem. Si quis autem putauerit bonum esse quod malum est, et fecerit hoc putando, utique peccat: et ea sunt omnia peccata ignorantie, quandoquisque bene fieri putat quod male fit.



CAP. 99.---Quod spiritualiter homicide sunt qui baptizatos sacrilegiis demoniorum obligant. August. ad Bonifacium episcopum .

Recte dicuntur parentes uel quicunque maiores filios seu quoslibet paruulos baptizatos demoniorum sacrilegiis obligare conantes, spiritualiter homicide. Nam in illis quidem interfectionem non faciunt, sed quantum in ipsis est, interfectores  fiunt.



CA. 100.---Quod soli hi plagendi sint qui per scelera egrediuntur Ecclesiam. Hieron ad Rusticum  .

Nequaquam gentilis plangendus est atque Iudeus, qui in Ecclesia non fuerunt, et semel mortui sunt, de quibus Saluator dicit: Dimitte mortuos ut sepeliant mortuos suos : sed hi qui per scelera atque peccata egrediuntur de Ecclesia, et nolunt ultra reuerti ad eam [adeant damnationem] damnatione [dominatione] uitiorum.



CAP. 101.---Diabolus qui appellandus sit. August. lib. Quest. ueteris et Noui Testamenti .

Diabolus non speciale nomen est, sed commune:  in quocunque enim opera diaboli fuerint inuenta, sine dubio diabolus appellandus est. Operis enim nomen est, non nature.



CAP. 102.---Quomodo demoniaci curari possint. Beda super Lucam lib. III, cap. 5 .

Nostri temporis sacerdotes, qui per exorcismi gratiam demones eiicere norunt, solent dicere patientes non aliter ualere curari, nisi  omne quod ab immundis spiritibus uisu, auditu, gustu, tactu, uel alio quolibet corporis uel animi sensu uigilantes dormientesue protulerint, confitendo patenter exponant. Et maxime quando uel uiris in specie feminea, uel in uirili habitu feminis apparentes   infando miraculo spiritus incorporei corporis humani concubitum petere se ac patrare confingunt. Et nomen demonis quo se censeri dixerit, et deierandi modos, quibus amoris sui fedus alterutrum pepigerint, prodendos esse precipiunt. Que mendacio simillima res, sed adeo uera et plurimorum est attestatione notissima, ut quidam uicinus mihi presbyter retulerit se quamdam sanctimonialem feminam a demonio curare cepisse, sed quandiu res latebat, nichil apud eam proficere potuisse. Confesso autem quo molestabatur phantasmate, mox et ipsum orationibus ceterisque que oportebat purificationum generibus effugasse, et eiusdem femine corpus ab ulceribus que demonis tactu contraxerat, medicinali studio adiuncto, sale benedicto curasse:  sed dum unum de ulceribus quod altius lateri infixum repererat, nullatenus posset, quin continuo panderetur, obducere, ab eadem ipsa quam sanare uolebat, consilium quo sanaretur accepisse. Si, inquit, oleum pro infirmis consecratum eidem medicamento asperseris, sicque me unxeris, statim sanitati restituar. Nam uidi quondam per spiritum in quadam longius posita ciuitate, quam nunquam corporalibus oculis uidi, puellam quamdam pari calamitate laborantem, taliter a sacerdote curatam. Fecit ut illa suggesserat, statimque ulcus remedium quod ante respuerat, accipere consensit.



CAP. 103.---De communione demoniacis danda. Ex Collation. Syricii, cap. 13.

Communionem sacrosanctam demoniacis a senioribus  nunquam meminimus interdictam, quinimo si possibile esset etiam quotidie eis impertiri debere censebant.



CAP. 104.---Ne clerici demoniaci ad superiores gradus ascendant. Nicolaus Alwino Iouanensi archiepiscopo.

Clerici qui in adolescentia a demonibus cognoscuntur obsessi, ad superiorem sacri regiminis gradum accedere non possunt.



CAP. 105.---De coitu demonum cum mulieribus. August. lib. Quest. super Genesim, quest. 3 

Credibilius est homines iustos, appellatos uel angelos,  uel filios Dei, concupiscentia lapsos peccasse cum feminis, quam angelos carnem non habentes usque ad illud peccatum descendere potuisse: quamuis de quibusdam demonibus qui sint improbi mulieribus, a multis tam multa dicantur, ut non facile sit de hac re definienda sententia.



CAP. 106.---De multiplicitate demonum fideles infestantium. Hieronymus super Iesu Naue, homelia 15. 

Mihi uidetur infinitus quidam esse numerus contrariarum uirtutum, pro eo quod per singulos pene homines sunt spiritus aliqui diuersa in iis peccatorum genera molientes. uerbi causa, est aliquis fornicationis spiritus, est alius spiritus ire, alius est auaritie, alius uero superbie; et si eueniat aliquem  hominem esse qui his omnibus malis, uel etiam pluribus agitetur, omnes hos uel etiam plures in se habere inimicos putandus est spiritus. Unde et per singulos plures esse credendi sunt, quia non singula singuli homines habent uitia, uel peccata committunt, sed plura ab unoquoque uidentur admitti. Et iterum non est putandum quod unus fornicationis spiritus seducat eum, qui, uerbi gratia, in Britannia fornicatur, et illum qui in India, et in aliis locis. Neque puto unum esse ire spiritum qui diuersis in locis diuersos homines inflammat: sed puto magis principem quidem fornicationis spiritum unum esse, innumeros uero esse qui in hoc ei officio pareant, et per singulos quosque homines diuersi spiritus sub eo [diuersos spiritus qui sub eo, etc.] principe militantes,  ad huiuscemodi eos peccata sollicitent. Similiter et iracundie spiritum principem unum esse  arbitror, innumeros uero esse sub ipso agentes, qui per singulos quosque homines huiuscemodi uitii peccata succendant. Similiter et auaritie, et superbie, et ceterorum malorum; et ideo non unus principatus dicitur in contrariis uirtutibus ab Apostolo, sed plures, aduersus quos sibi esse pugnam et nobis omnibus scribit . Esse tamen reor horum omnium principem uelut eminentiorem quemdam in nequitia, et in scelere celsiorem, qui totum mundum, quem isti ad peccata singuli quique per peccatorum species per partes sollicitant, solus uelut omnium princeps et dux totius [principum dux, et totius] nefande militie magister, exagitet. Puto sane quia sancti quique repugnantes contra istos incentores peccatorum spiritus, et uincentes eos, atque eorum  unumquemque superantes, imminuant exercitum demonum, et uelut quamplurimos eorum interimant. uerbi causa, ut is qui caste pudiceque uiuendo fornicationis spiritum superauerit, non ultra fas sit illum spiritum qui ab illo sancto uictus est, impugnare iterum alium hominem, sed sicut illi spiritus rogabant Iesum, ne in abyssum mitterentur, quod tunc interim Dominus pro presenti dispensatione concessit , ita consequens uidetur, quod singuli quique maligni spiritus cum uincuntur a sanctis, uel in abyssum, uel in exteriores tenebras, uel ut quisque ille locus eis dignus est, collocentur a iusto iudice Christo. Et inde esse quod plurimo demonum numero iam deuicto, ad credulitatem gentes uenire relaxentur; que utique nullatenus sinerentur,  si integre eorum sicut prius fuerant, subsisterent legiones.



DECRETI PARS DUODECIMA. De mendacio et periurio. De accusatoribus, de defensoribus et falsis testibus. Et de singulorum penitentia



CAP. 1.---De octo generibus mendaciorum. Augustinus, libro De mendacio .


 Primum est capitale  mendacium, longeque fugiendum, quod fit in doctrina religionis, ad quod mendacium nulla conditione quisquam debet adduci. Secundum, ut aliquem ledat iniuste: quod tale est ut et nulli prosit, et obsit alicui. Tertium quod ita prodest alteri, ut obsit alteri, quamuis non ad immunditiam obsit corporalem. Quartum sola mentiendi fallendique libidine, quod merum mendacium est. Quintum quod fit placendi cupiditate de suauiloquio. His omnibus penitus euitatis atque reiectis, sequitur sextum genus, quod et nulli obest et prodest alicui: uelut si quispiam pecuniam alicuius iniuste tollendam sciens, ubi sit nescire se mentiatur. Septimum quod et nulli obest et prodest alicui: uelut si nolens hominem ad mortem quesitum prodere, mentiatur.  Octauum est genus mendacii, quod et nulli obest, et ad hoc prodest ut ab immunditia corporali aliquem tueatur.  Non est igitur mentiendum  in doctrina pietatis, quia magnum scelus est, et primum genus detestabilis mendacii. Non est mentiendum secundo genere, quia nulli facienda est iniuria. Non est mentiendum tertio genere, quia nulli cum alterius iniuria consulendum est. Non est mentiendum quarto genere, propter mendacii libidinem, que per se ipsam uitiosa est. Non est mentiendum quinto genere, quia nec ipsa ueritas fine placendi hominibus enuntianda est, quanto minus mendacium quod per se ipsum, quia mendacium est, utique turpe est. Non est mentiendum sexto genere, neque enim recte etiam testimonii ueritas pro cuiuscunque temporali commodo ac salute corrumpitur: ad sempiternam uero salutem nullus ducendus est opitulante mendacio. Neque septimo genere  mentiendum est, non enim cuiusquam commoditas aut salus temporalis perficiende fidei preferenda est, nec si quisquam in recte factis nostris tam male mouetur, ut fiat etiam animo deterior, longeque a pietate remotior, propterea recte facta deserenda sunt. Nec octauo genere mentiendum est, quia et in bonis castitas animi, pudicitia corporis: et in malis id quod ipsi facimus eo quod fieri sinimus maius est. In his autem octo generibus tanto quisque minus peccat cum mentitur, quanto emergit ad octauum, tanto amplius, quanto euergit [mergit, uict.] ad primum. Quisquis autem esse aliquod genus mendacii quod peccatum non sit, putauerit, decipiet se ipsum turpiter, cum honestum se deceptorem arbitratur aliorum.



CAP. 2.---De soliditate iuramenti. Ex conc. Tolet. uIII, c. 2.


Omne quod in pacis federa uenit, tunc solidius subsistit, cum iuramenti hoc interpositio roborat. Sed et omne quod animos amicorum conciliat, tunc fidelius durat, cum eos sacramenti uincula ligant. Omne enim quod testis astipulatur, uerius constat, cum id adiectio iurationis affirmat. Quod et si testis deficiat, innocentis fidem sola iurisiurandi taxatio manifestat.



CAP. 3.---Iuramentum non esse contra preceptum Domini. August. super Epistolam ad Galatas .

 Non est contra preceptum  Dei iuratio, que a malo est non iurantis, sed incredulitatis eius a quo iurare cogitur. Nam hinc intelligitur ita Dominum prohibuisse a iurando , ut quantum in ipso est, quisque non iuret, quod multi faciunt, in ore habentes iurationem tanquam magnum et suaue aliquid. Nam utique Apostolus nouerat preceptum Domini, et iurauit tamen. Non enim audiendi sunt qui has iurationes esse non putant. Quid enim facient de illa: Quotidie morior per uestram gloriam, fratres, quam habeo in Christo Iesu Domino nostro : quam Greca exemplaria manifestissimam esse iurationem conuincunt? Quantum ergo in ipso est non iurat Apostolus, non enim appetit iurationem cupiditate  aut delectatione iurandi. Amplius est enim quam est, est; non, non , et ideo a malo est, sed infirmitatis aut incredulitatis eorum, qui aliter mouentur ad fidem.



CAP. 4.---Non iurandum, ut quam longissime absimus a periurio. Aug. ad Publicolam .

 In Nouo Testamento dictum est ne omnino iuremus , quod mihi quidem propterea dictum uidetur, non quia iurare peccatum est, sed quia periurare immane peccatum est; a quo nos longe esse uoluit, qui omnino ne iuremus commonuit. Item, ibib. post aliquot uersus. Quamuis dictum sit, Ne iuremus, nusquam in Scripturis sanctis legisse me memini ne ab alio iurationem accipiamus.



CAP. 5.---Quod liceat iuramento ad aliorum utilitatem uti. August. De sermone Domini in monte, lib. I .


 Tu non malum facis, qui bene uteris iuratione: que [quia] etsi non bona, tamen necessaria est, ut alteri persuadeas quod utiliter suades: sed a malo est illius, cuius infirmitate iurare cogeris.



CAP. 6.---Quod per Deum sit iurandum, non per creaturas. Hieron. super Mattheum, lib. I.

Considera quod Saluator non per Deum iurare prohibuerit, sed per celum, et per terram, et per Hierosolymam, et per caput tuum . Et hoc quasi paruulis fuerat lege concessum, ut quo modo uictimas immolabant Deo, ne eas immolarent idolis: sic et iurare permitterentur in Deum, non quod recte  hoc facerent, sed quod melius esset Deo id exhibere, quam demoniis.



CAP. 7.---Non esse frequentanda iuramenta. Isidorus, Sententiarum libro secundo, cap. 31.

 Non est contra Dei preceptum iurare; sed dum iurandi usum facimus, periurii crimen incurrimus.



CAP. 8.---Non esse iurandum nisi magna necessitate. Ex serm. 28 August. de uerbis Apostoli, qui sic incipit: Prima lectio que nobis.

 Si peccatum esset iuratio, nec in ueteri lege diceretur: Non periurabis, reddes autem Domino iusiurandum tuum : non enim peccatum preciperetur nobis. Item, ibidem post aliqua multa. Non uobis dicimus nos  non iurare; si enim hoc dicimus, mentimur. Quantum ad me pertinet, iuro, sed quantum mihi uidetur, magna necessitate compulsus. Cum uidero nisi faciam mihi non credi, et ei qui mihi non credit non expedire quod non credit; hac perpensa ratione et consideratione librata, cum magno timore dico: Coram Deo, aut Testis est Deus, aut Scit Christus quod sic est esse in animo meo. Et uideo quia plus est, id est, quod amplius est quam: Est, est; non, non; sed hoc quod amplius est, a malo est , et si non a malo iurantis, a malo est non credentis.



CAP. 9.---Iuramenta que contra naturam sunt non esse tenenda. Ex conc. Toletano uIII, cap. 2.

 Si publicis sacramentorum  gestis  a quibuslibet illicita uel non bona exstitisset conditio alligata, que aut iugulare animam patris aut agere compelleret stuprum sacratissime [sacrate] uirginis, nunquid non tolerabilius esset stulte promissionis reiicere uota, quam per inutilium promissorum custodiam exhorrendam criminum implere mensuram?



CAP. 10.---De eadem re. Ambrosius, lib. Offic. I, cap. 30.

 Est etiam contra officium nonnunquam promissum soluere sacramentum, ut Herodes, qui iurauit quoniam quidquid petitus esset, daret filie Herodiadis , necem Ioannis prestauit, ne promissum negaret.



CAP. 11.---Item de eodem. Ex serm. August. in decollatione  sancti Ioannis, qui sic incipit: Cum sanctum Euangelium legeretur  .

 uideo Dauid pium hominem et sanctum in iurationem temerariam cecidisse, et maluisse non facere quod iurauerat, quam iurationem suam fuso hominis sanguine implere . Item, ibidem paulo post. Iurauit Dauid temere, sed non impleuit iurationem maiori pietate. Ecce Dauid sanctus non quidem iratus sanguinem hominis fudit, sed eum falsum iurasse negare quis poterit? De duobus peccatis elegit minimum, sed minus fuit illud in comparatione maioris [peioris]. Nam per se ipsum appensum magnum malum est falsa iurare.



CAP. 12.---Item de eodem. Isidorus in Synonymis lib. II.

 In malis premissis rescinde fidem, in turpi uoto muta decretum. Quod incaute uouisti non facias. Impia est promissio que scelere adimpletur.



CAP. 13.---Item de eadem re. Beda in lib. Homiliarum, homilia 43 .

 Si aliquid forte nos incautius iurasse contigerit, quod obseruatum peiorem uergat in exitum, libere illud consilio salubriori mutandum nouerimus, ac magis instante necessitate peierandum nobis, quam pro uitando periurio in aliud crimen grauius esse diuertendum. Denique iurauit Dauid per Dominum occidere Nabal uirum stultum et impium, atque omnia que ad illum pertinerent demoliri; sed ad primam intercessionem Abigail  femine prudentis, mox remisit minas, reuocauit ensem in uaginem, neque aliquid culpe se tali periurio contraxisse doluit . Item, post uersum. Non solum in iurando, sed in omni quod agimus hec est moderatio solertius obseruanda, ut si in talem forte lapsum uersuti hostis inciderimus insidiis, ex quo sine aliqua peccati contagione surgere non possimus, illum potius euadendi aditum petamus, in quos minus periculi nos perpessuros esse cernimus.



CAP. 14.---Utrum fides appellanda sit, que in peccatis admittendis adhibetur. August., De bono coniugali, cap. 4.

 Si ad peccatum admittendum adhibetur fides, mirum si fides appellatur;  uerumtamen qualiscunque sit, si et contra ipsam fit, peius fit, nisi cum propterea deseritur, ut ad fidem ueram legitimamque redeatur, id est ut peccatum emendetur uoluntatis prauitate correcta, tanquam si quis cum hominem solus exspoliare non possit, inueniat socium iniquitatis, et cum eo paciscatur ut simul id faciant, spoliumque partiantur: quo facinore commisso totum solus auferat; dolet quidem ille, et fidem sibi seruatam non esse conqueritur, uerum in ipsa sua querela cogitare debet, potius in bona uita ipsi humane societati fidem fuisse seruandam ne preda iniqua ex homine fieret,  si sentit quam inique sibi in peccati societate seruata non fuerit: ille quippe utrobique perfidus profecto sceleratior iudicandus est. Item, ibidem eodem cap. Mulier si fide coniugali uiolata fidem seruet adultero, utique mala est: sed si nec adultero, peior est. Porro si eam flagitii peniteat, et ad castitatem rediens coniugalem, pacta ac placita adulterina rescindat, miror si eam fidei uiolatricem, uel ipse adulter putabit.



CAP. 15.---De non seruando iuramento iniusto. Ex actione 4 uII Synodi  .

 Ioannes apocrisiarius Orientalium sedium dixit: »Significat sermo Patris nostri Sophronii, quod melius sit iurantem periurare, quam conseruare sacramentum in confractione  sanctarum imaginum. Hoc autem dicimus, quia quidam se sacramento excusant.« Tharasius patriarcha dixit: »Quia Pater Sophronius nouerat bonitatem Dei, propterea transgredi uoluit impium iuramentum.« Item Tharasius patriarcha dixit: »Herodes seruauit iuramentum, et periit: Petrus uero negauit cum iuramento, et conuersus fleuit et saluatus est . Omne enim peccatum Deus indulget, si quis ex toto corde peniteat.« Sancta synodus dixit: »Sic docet nos sancta Scriptura.« Item Leontius Phocie episcopus dixit: »Scriptum est: Iuramentum mendax ne diligatis . Qua de causa nostrum iuramentum mendax dissoluatur, quasi nullam habens uirtutem.«



CAP. 16.---Quod in duobus malis minus malum eligendum est. Ex concil. Tolet. uIII, cap. 2.


 Duo mala licet omnino sint cautissime precauenda, tamen si periculi necessitas ex his unum temperare [tentare, alias temerare] compulerit, id debemus resoluere, quod minori nexu noscitur obligare. Quid autem leuius ex his, quidue sit grauius pure rationis acumine inuestigemus. Etenim dum periurare compellimur, Creatorem quidem offendimus, sed nos tantummodo maculamus. Cum uero noxia promissa complemus, et Dei iussa superbe contemnimus, et proximis impia crudelitate nocemus, et nos ipsos crudeliori mortis gladio trucidamus; illic enim duplici culparum telo percutimur, hic tripliciter iugulamur.



CAP. 17.---Non semper promissa omnia soluenda esse. Ambr. lib. Offic. .


 Unusquisque simplicem sermonem proferat, uas suum in sanctificatione possideat, nec fratrem circumscriptione inducat uerborum, nichil promittat inhonestum; aut si promiserit, tolerabilius est promissum non facere, quam facere quod turpe sit. Sepe plerique constringunt se iurisiurandi sacramento, et cum ipsi cognouerint promittendum non fuisse, sacramenti tamen contemplatione faciunt quod spoponderunt, sicut de Herode supra scripsimus, qui saltatrici premium turpiter promisit, crudeliter soluit .  Turpe quod regnum pro saltatione promittitur, crudele quod mors prophete pro iurisiurandi religione donatur. Quanto tolerabilius tali fuisset periurium homicidio? si tamen periurium possit dici, quod ebrius inter uina iurauerat, quod euiratus inter saltantium choros promiserat.  Infertur disco prophete caput, et hoc estimatum est fidei esse, quod amicitie fuit. Item.  Non semper promissa omnia soluenda sunt. Denique ipse Dominus frequenter suam mutat sententiam, sicut Scriptura indicat .



CAP. 18.---De penitentia periurii. Synodus Aurelianensis III tempore Childeberti regis, cap. 8.

De periurio uero id censuimus obseruandum, ut  si quis clericus in causis que sub iureiurando finiende sunt, prebuerit iuramenta, et post rebus euidentibus detegitur periurasse, biennii tempore a communione pellatur.



CAP. 19.---Quod omnis contrarius uerbo Dei Antichristus est. August. super epistola Ioannis, tract. 3.

Quotquot habet Ecclesia periuros, fraudatores, maleficos, ueneficos, inquisitores nugarum, adulteros, ebriosos, feneratores, mangones, et omnia que enumerare non possumus, si contraria sunt doctrine Christi, contraria sunt uerbo Dei. uerbum autem Dei Christus est. Quisquis autem uerbo Dei contrarius est, Antichristus est.



CAP. 20.---Quod tutus sit a periurio qui nunquam iurat. Ex sermone August. in decoll. sancti Ioannis Baptiste, qui sic incipit: Cum sanctum Euangel. legeretur .


Tam magnum peccatum est iurare falsum, ut propter reatum false iurationis Dominus prohibuerit omnem iurationem . Item, ibidem aliquanto post. Non est peccatum uerum iurare, sed quia grande peccatum est falsum iurare, longe est a peccato falsum iurandi, qui omnino non iurat; propinquat false iurationi qui uel uerum iurat. Item . Aliquando nolens homo [al. hoc, uict.] iurat cum uerum putat esse quod iurat. Non est quidem tantum peccatum quantum eius qui scit falsum esse, et tamen iurat.



CAP. 21.---Quod periurium adulterio comparetur. Hieron. super Malachiam.


Nequaquam putemus leuia esse peccata periurium, et mercedem non reddere laboranti, et calumniari uiduam et pupillum, et opprimere alienigenam et peregrinum, que maleficio, et ueneficiis, et adulterio comparantur.



CAP. 22.---Quid sit periurium. Hieron. super Ieremiam, lib. I .

 Animaduertendum est quod iusiurandum hos habeat comites: ueritatem, iudicium, atque iustitiam. Si ista defecerint, nequaquam iuramentum erit, sed periurium.



CAP. 23.---Quod testis esse non possit qui periurii conuictus fuerit. Capitularium lib. I, cap. 9 .


 Paruuli qui sine rationabili etate sunt non cogantur iurare: et qui semel periuratus fuerit, nec testis sit post hec, nec ad sacramentum accedat, nec in sua causa, uel alterius, iurator existat.



CAP. 24.---Non ita esse indulgendum periuris, ut periurandi detur occasio. Alexander II Landulpho et Arialdo clericis.

Possumus in periurio aliquo crimine lapsis misericordie manum porrigere, sed non debemus ad future perditionis [prohibitionis] exemplum licentiam dare.



CAP. 25.---De uindicta periurii. Honorius papa Hysatio patricio et exarcho Italie.

 Quorumdam scriptis didicimus quosdam episcopos in transpadanis partibus quedam uerba episcopali actui inimica Petro Pauli filio edixisse, atque monitu impie suasionis innuere: asserentes in se periurii reatum suscipere, ut non Adulubaldo regi, sed potius Ariopalto tyranno consentiret. Et quoniam prefatus gloriosus Petrus prauis eorum  sacerdotum respuit suasionibus inclinari, sed magis sacramenta que Cono [Acono, uict.] regi patri predicti Adulubaldi prestiterat, firmiter custodire. Et quia tantum facinus Deo et piis mentibus est inimicum, ut hi qui hoc ab aliis prohibere debuerant ne fuisset commissum, ipsi potius ut fieret hortati sunt. Cum nutu superne uirtutis uobis laborantibus prefatus Adulubaldus in suum regnum  fuerit restitutus, prefatos episcopos in has Romanas partes adiuuante uos Deo, destinare dignamini: quia huiusmodi scelus nulla patiemur ratione inultum.



CAP. 26.---De excommunicatione eorum qui alios secum in periurium trahunt, et de infamia consentientium. Ex concilio Matisconensi tempore Guntranni regis, c. 21 .

 Si quis conuictus fuerit alios ad falsa testimonia uel periuria attraxisse, aut quacunque corruptione sollicitasse, ipse quidem usque ad exitum non communicet. Hi uero qui ei in periurio consensisse probantur, postea ab omni testimonio sunt remouendi, et secundum legem infamia notabuntur.



CAP. 27.---De uindicta eius qui alteri periurium iniuste intentat. Gelasius Rufino et Iusto episcopis.


Honorati et primarii uarulane ciuitatis fusis nobis precibus supplicarunt, sicut habetur in subditis. Quibus etiam subscriptionem propriam commodarunt, se ab Agnello diacono graui contumeliarum genere fuisse maceratos, ut etiam reos periurii  se asserant inclinatos. Et ideo, fratres karissimi, secundum petitorii [petitoris] fidem, supradicto diacono ad uestrum iudicium imminente Laurentio Romane Ecclesie defensore mox deducto, ueritatis assertione discussa, si constiterit integritas supplicantium, aut intenta doceat diaconus, aut de eius proteruitate noueritis esse uindicandum, quatenus  de tantis excessibus memorate improbe temeritatis exclusus ultio digna comitetur: et qui se conuiciis triuialibus implicauit, sacre communionis arceat accessibus.



CAP. 28.---Quod peior sit homicida qui ab eo iuramentum postulat, quem scit peieraturum. Ex Serm. Aug. in decollatione Ioan. Baptiste  .

Si quis prouocauerit te ad iurationem, ut forte sic sibi existimet satisfieri posse: si iuraueris de ipsa re quam putat te commisisse ac fecisse, et forsitan non fecisti, ne remaneat in eo mala suspicio, si iuraueris, tu non sic peccas quomodo ille, qui te prouocauit. Item, ibidem. Si ab alio [illo] prouocatus fueris, ab ipsius malo erit quod iuras, non a tuo. Item, ibidem. Ille homo qui alium prouocat ad iurationem, et scit eum falsum esse iuraturum, uincit  homicidam, quia homicida corpus occisurus est, ille animam, imo duas animas, et eius quem iurare prouocauit, et suam. Scis uerum esse quod dicis, falsum esse quod dicit ille, et iurare compellis. Ecce iurat, ecce periurat, ecce perit, tu quid inuenisti? imo quia et tu periisti, qui de illius morte satiari uoluisti.



CAP. 29.---Cui prodendus sit quem scimus peierasse. August. lib. Quest. in Leuit. .

 Hoc uidetur dicere: peccare hominem, quo audiente iurat aliquis falsum, et scit eum falsum iurare, et tacet. Tunc autem scit, si ei rei de qua iuratur testis fuit, aut uidens, aut conscius fuit, id est aliquo modo cognouit, aut oculis  suis conspexit, aut ille ipse qui iurat illi indicauit: ita enim potuit esse conscius. Sed inter timorem huius peccati, et timorem proditionis hominum non parua existit plerumque tentatio. Possumus enim paratum ad periurium admonendo uel prohibendo a tam graui peccato reuocare. Sed si non audierit, et coram nobis de re quam nouimus falsum iurauerit, utrum prodendus, si proditus etiam in periculum mortis incurrat, difficillima questio est. Sed quia hoc non expressit cui hoc indicatum sit, utrum illi cui iuratur, an sacerdoti, uel cuipiam qui non solum eum persequi non potest irrogando supplicium, sed etiam orare pro illo potest: uidetur mihi quod se ab hoc soluat peccati uinculo, si indicet talibus, qui magis possint prodesse quam obesse  periuro: siue ad corrigendum eum, siue ad Deum pro eo placandum, si et ipse confessionis adhibeat medicinam.



CAP. 30.---Quod homicida est qui cogit alterum scienter falsa periurare. Serm. August. De non iurando, qui sie incipit: Prima lectio .

 Qui exigit iurationem, multum interest si nescit illum iuraturum falsum, an scit. Si enim nescit, et ideo dicit: Iura mihi ut fides ei sit, non audeo dicere non esse peccatum, tamen humana tentatio est; si autem scit eum fecisse, nouit fecisse, uidit fecisse, et cogit iurare, homicida  est. Ille enim se suo periurio interimit; sed iste manum interficientis et impressit [expressit] et pressit.



CAP. 31.---Super quibus rebus iuramentum fieri possit. Actio I synodi I Stephani pape III.

Christophorus primicerius notariorum dixit: »Allatis sacrosanctis quatuor Euangeliis, et uenerabili chrismate, et ceteris Dei mysteriis, sacramentum mutuo prebuimus, quod nullus alius extra Romanam electionem pontificatum egisset, sed eum quem ex communi consilio diuina prouidentia tribuisset ex corpore nostre sancte Ecclesie, uidelicet de sacerdotibus, cardinalibus, diaconibus, iuxta huius apostolice sedis traditionem, nobis elegerimus antistitem.«



CAP. 32.---De supplicio eius qui per capillum Dei uel barbam iurat. Nouellarum constitutio 68, cap. 1.


 Si quis per capillum uel barbam Dei iurauerit, uel alio modo contra Deum blasphemia aliqua usus fuerit, officio prefecti urbis ultimo supplicio subiiciatur. Si quis autem hominem talem non manifestauerit, non est dubium quod diuina condemnatione similiter cercebitur.



CAP. 33.---Ut unusquisque ieiunus iuret. Capitularium lib. I, cap. 60 .

 Qui in sanctis habet iurare, hoc ieiunus faciat, et cum omni honestate et timore Dei.



CAP. 34.---Quod periurus est qui per lapidem falsum iurat. Ex serm. August. De non iurando, qui sic incipit: Prima lectio, etc. .


Itane uero quisquis es praui et peruersi cordis, si dicas Per Deum, iuras: si dicas, Testis est Deus, non iuras? Quid enim est, per Deum, nisi testis est Deus? Aut quid est, testis est Deus, nisi per Deum? Quid autem est iurare, nisi ius Deo reddere, quando per Deum iuras: ius saluti tue reddere, quando per salutem tuam iuras: ius filiis tuis reddere, quando per filios tuos iuras? Quod autem ius debemus saluti nostre, filiis nostris, Deo nostro, nisi caritatis, ueritatis, et non falsitatis? Maxime autem cum per Deum fit, ipsa est uera iuratio. Quia et cum dicit quisque Per meam salutem, suam Deo obligat: quando dicit Per filios meos, oppignerat filios suos Deo:  ut hoc ueniat in caput eorum, quod exit de ore ipsius, si uerum, uerum; si falsum, falsum. Cum ergo filios suos, uel caput suum, uel salutem suam quisque in iuratione nominans, quidquid nominat obligat Deo, quanto magis quando iurat [peierat habent excusi codices. Ibid. sub finem.] per ipsum Deum? Item . Ecce dico caritati uestre, et qui per lapidem falsum iurat, periurus est. Unde hoc dico? Quia multi et in hoc falluntur, et putant quia nichil est per quod iurant, non se crimine teneri periurii. Prorsus periurus es, quia per id quod sanctum non putas, falsum iuras. Sed ego illud sanctum non puto. Sanctum putas cui  iuras. Non enim quando iuras tibi iuras, aut lapidi iuras, sed proximo iuras: homini iuras ante lapidem, sed nunquid non ante Deum? Non te audit lapis loquentem, sed punit te Deus fallentem. Item . Ream linguam non facit nisi mens rea.



CAP. 35.---Quod minus malum est per deos falsos iurare ueraciter, quam per uerum Deum iurare fallaciter. Ex epistola August. ad Publicolam .

 Mouet te, utrum eius fide utendum sit, qui ut eam seruet per demonia iurauerit. Ubi te uolo prius considerare, utrum si quispiam per deos falsos iurauerit se fidem seruaturum, et eam non seruauerit, non tibi uideatur bis peccasse.  Si enim tali iuratione promissam seruaret fidem, ideo tantum peccasse iudicaretur, quia per tales deos iurauit. Illud autem nemo reprehendet quia fidem seruauit: nunc uero quia et iurauit per quos non debuit, et contra pollicitam fecit fidem quod non debuit, bis utique peccauit. Ac per hoc qui utitur fide illius quem constat iurasse per deos falsos, et utitur non ad malum, sed ad licitum et bonum, non peccato illius se sociat quo per demonia iurauit, sed bono pacto eius quo fidem seruauit. Neque hic eam fidem dico seruari qua fideles uocantur, qui baptizantur in Christo. Illa enim longe alia est, longeque discreta a fide humanorum placitorum atque pactorum: uerumtamen sine ulla dubitatione minus malum est per deos falsos iurare ueraciter,  quam per Deum uerum fallaciter. Quanto enim per quod iuratur magis sanctum est, tanto magis est penale periurium. Alia ergo questio est, utrum non peccet qui per falsos deos sibi iurari fecit: quia ille qui ei iurat falsos deos colit. Cui questioni possunt illa testimonia suffragari que ipse commemorasti de Laban et Abimelech, si tamen Abimelech per deos suos iurauit, sicut Laban per Deum Nachor .



CAP. 36.---Quod Deus sic iuramentum accipit, sicut ille cui iuratur intelligit. Isidorus, Sententiarum lib. II, cap. 31.

 Quacunque arte uerborum quisque iuret, Deus tamen, qui conscientie testis est, ita hoc accipit, sicut ille cui iuratur intelligit.  Dupliciter autem reus fit, quia [qui] et Dei nomen in uanum assumit, et proximum dolo capit. Non est obseruandum sacramentum quo malum incaute promittitur: ueluti si quispiam adultere perpetuam cum ea permanendi fidem polliceatur. Tolerabilius est enim non implere sacramentum, quam permanere in stupri flagitio.



CAP. 37.---Quod magis Deo placet non seruare iuramentum nociuum, quam seruare. August. lib. Quest. super Iesu Naue .

Queri potest quomodo iurationem seruandam esse crediderint Hebrei Gabaonitis, quibus ita iurauerant tanquam de longinqua terra uenientibus, sicut illi mentiti fuerant. Sciebant enim se debellandos, si cognitum esset Hebreis in ea terra eos habitare,  quam promissam fuerant retenturi. Mentientibus ergo quod longinqua terra ad eos uenissent, iurauerunt eis Isrelite: postea uero quam cognouerunt eos ibi habitare, ubi omnes quos inuenerant secundum Dei preceptum debellare oportebat, noluerunt tamen frangere iurationem. Et licet eos mentitos esse didicissent, parcere maluerunt causa iurationis, cum possent utique dicere se tanquam illis iurasse, quos eos esse crediderant, id est de longinquo uenientes. Cum uero aliud cognouerunt, preceptum Domini circa eos implendum erat, ut sicut ceteri expugnarentur. Deus autem hoc approbauit, nec parcentibus succensuit [contradixit]; quamuis eum non interrogassent quinam illi essent, et ideo eos illi fallere ualuissent. Unde non inopportune utique  credendi sunt, et si fallere homines pro sua salute uoluerunt, non tamen fallaciter Deum timuisse in populo eius: propterea nec succensuit Dominus iurantibus aut [atque] parcentibus; ut postea Gabaonitas ipsos, tanquam populi sui homines de domo Saul uindicauerit, sicut regnorum ostendit historia . Et quoniam iuratio sic seruata est, quamuis in hominibus qui mentiti sunt, ut ad clementiam sententia flecteretur, non displicuit Deo. Nam si e contrario iurassent aliquos se interfecturos, quos Gabaonitas in terra promissionis esse putauissent, et postea didicissent eos esse ab illa terra extraneos, et de longinquo ad se uenisse, nullo modo arbitrandum est quod eos essent debellaturi causa  iurationis implende: cum propter ipsam parcendi clementiam sanctus Dauid etiam post uerba quibus se Nabal interfecturum esse iurauerat , utique sciens quem fuerat interfecturus, parcere maluit, nec in re duriore implere iuramentum, magis Deo placere existimans, si quod ita perturbatus ad nocendum iurauerat, non fecisset, quam si perfecisset.



CAP. 38.---De sacramento Christophori cuiusdam primicerii. Actio 3 synodi I Stephani pape III.

Christophorus primicerius dixit: »Quando nos absoluit Constantinus, ita illi coram omnibus sacramentum prebui dicens: Quia per Deum omnipotentem fidelis sum et semper ero sancte Dei Ecclesie, et beato Petro atque Romano pontifici, et nunquam  ego, uel filius meus Sergius, contra sanctam Romanam Ecclesiam, atque populum Romanum aduersa quoque modo percogitabo atque pertractabo, et penitus nomen ipsius Constantini nullo modo nominabo; sed tamen [tantum] certus sum, quia sacramentum illud habet argumentum, et ideo confessionem uobis facio me deliquisse pro sacramento [per sacramentum].«



CAP. 39.---Que distantia sit inter eum qui uerum putat, et falsum iurat; et eum qui falsum scit uel putat, et pro uero iurat. Aug, De uerb. apost., serm. 28.

 Homines falsum iurant, uel cum fallunt, uel cum falluntur: aut enim putat homo uerum esse quod falsum est et temere iurat;  aut scit uel putat falsum esse, et tamen pro uero iurat, et nichilominus cum scelere iurat. Distant autem ista periuria que duo commemoraui. Fac illum iurare qui uerum putat esse pro quo iurat, uerum putat esse, et tamen falsum est. Non ex animo iste periurat, fallitur, hoc pro uero habet, quod falsum est, non pro re falsa sciens iurationem interponit. Da alium, scit falsum esse, et dicit uerum esse, et iurat tanquam uerum sit, quod scit falsum esse. uidetis quam ista detestanda sit bellua, et de rebus humanis exterminanda. Quis enim hoc fieri [sibi fieri] uelit? Omnes homines talia detestantur. Fac alium, putat falsum esse, et iurat tanquam uerum sit, et forte uerum est. uerbi gratia, ut intelligatis: pluit in illo loco, interrogas hominem, et  putat pluisse, et ad negotium ipsius competit, ut dicat Pluit, sed putat non pluisse. Dicitur ei: uere pluit? uere, et iurat, et tamen pluit ibi, sed ille nescit, et putat non pluisse, periurus est. Interest quemadmodum uerbum procedat ex animo. Ream linguam non facit, nisi rea mens.



CAP. 40.---Quomodo sacerdotes se sacramento purgare debeant. Smaragdus, De pressuris ecclesiasticis, parte I.

Nunc  heu! in tantum hoc aboletur, ut inordinata etiam accusatione uix locus maneat legitime defensionis. Nec approbanda iudicant que inique obiiciunt, sed tantummodo uindicare queque  illata querunt. Quod si de defensione apud eos queritur, omni synodali censura postposita, suis adinuentionibus talem fieri diiudicant, quam accusati implere minime ualeant, uel que illos iure officii omnino impediant, ut in sacerdotes Dei liberius seuiant: quippe cum secundum Paulum apostolum ipsi sibi sint lex , accusatores, iudices et testes non ratione, sed ui ipsi simul existunt. Satisfactionem igitur accusati sacerdotis sub iureiurando minime dicunt ualere, nisi plures etiam sacerdotes secum compellat iurare. In quibus hec assumentes in testimonium, quod factum se legisse iactitant in actibus Romanorum pontificum. Nam quod de Damaso, et Sixto, et Symmacho uenerabilibus pontificibus inuenitur, eo quod dum a quibusdam peruersis  de criminibus accusarentur, collectis episcoporum conciliis, synodice purgati sint. Hec se his uerbis penitus intelligere fatentur, quod omnes prefati episcopi cum ipsis pontificibus pro illatis iurassent criminibus: quasi non eos propria tantummodo absolueret satisfactio, nisi hec etiam predictorum confratrum firmaret iuratio. Nobis tamen quod sic intelligendum sit, re uera non patet. Plane enim a predictis episcopis prefatos pontifices purgatos accepimus, sed ipsorum suggestione propria tantummodo satisfactione, ipsis etiam fauentibus, eos alienos a criminibus fuisse firmatum est. Sed si pro alicuius iusti innocentia alicui placuit sacramentum prebere caritatis causa, ut eum uel sic a persequentibus liberaret, omnimodis placet. uerumtamen  licet peruersorum infestatione quasi in primitiua Ecclesia hoc fieri potuisset, nullum tamen exemplum in posterum relinqui debuit. Quo etenim sancto concilio, uel cuius catholici et apostolici uiri decreto sancitum sit, sacerdotes Dei a criminibus absolui non posse, nisi confratrum satisfactione, penitus ignoramus. Cum enim sacramenta omnibus interdicta sint Christianis, ualde perniciosum est sacerdotes ad hec etiam alios cogere, unde tam se custodire, quam et illos debuerunt arguere.



CAP. 41.---Omne mendacium cauendum. Gregorius, lib. XuIII Moralium, cap. 2.

Summopere cauendum est omne mendacium, quamuis nonnunquam sit aliquod mendacii genus  culpe leuioris, si quisquam uitam prestando mentiatur. Sed quia scriptum est: Os quod mentitur, occidit animam ; et: Perdes omnes qui loquuntur mendacium , hoc quoque mendacii genus perfecti uiri summopere fugiunt, ut ne uita cuiuslibet per eorum fallaciam defendatur, ne sue anime noceant, dum prestare carni nituntur aliene: quanquam hoc ipsum peccati genus facillime credimus relaxari. Nam si quelibet culpa sequenti solet pia operatione purgari, quanto magis hec facile abstergitur, quam mater boni operis pietas ipsa comitatur.



CAP. 42.---Quod causa humilitatis nemo mentiri debeat. Aug., De uerb. apostoli, serm. 29.

 Cum ergo humilitatis  causa mentiris, si non eras peccator antequam mentireris, mentiendo efficeris quod euitaras. ueritas in te non est, nisi te ita dixeris peccatorem, ut etiam esse cognoscas. ueritas autem ipsa est, ut quod es dicas; nam quomodo est humilitas, ubi regnat falsitas?



CAP. 43.---Quod mendacia que ioco dicuntur, mendacia non sint. Aug. lib. Quest. super Genesim, cap. 145.

 Quod ait fratribus suis Ioseph : Nesciebatis quia non est in augurio homo qualis ego? De quo augurio etiam mandauit eis dicendum per hominem suum: quid sibi uelit queri solet, an quia non serio sed ioco dictum est, ut exitus docuit, non est habendum  mendacium. Mendacia enim a mendacibus serio aguntur, non ioco. Cum autem que non sunt tanquam ioco dicuntur, non deputantur mendacia.



CAP. 44.---Ut nullus alium decipiat artificioso seu callido mendacio. August., De conflictu uitiorum atque uirtutum, c. 19.

 Nec artificioso mendacio, nec simplici uerbo oportet decipere quemquam; quia quolibet modo mentitur quis, os quod mentitur occidit animam , et omnibus mendacibus, pars illorum erit in stagno ignis ardentis, et sulphure .



CAP. 45.---Non esse peccatum in quibusdam rebus errare. Aug. in Enchiridio, c. 21.

 In quibus rebus nichil interest  ad capessendum Dei regnum, utrum credantur, an non, et utrum uera siue sint siue putentur, an falsa: in his errare, id est aliud pro alio putare, non est arbitrandum esse peccatum: aut si est, minimum esse atque leuissimum.



CAP. 46.---Quid distet inter mentiri, et uerum occultare. August. in psalm. u, ad uers. 7.

 Ne quis arbitretur perfectum et spiritualem hominem pro ista temporali uita, in cuius morte non occiditur anima, siue sua siue alterius debere mentiri. Sed quoniam aliud est mentiri, aliud est uerum occultare, siquidem aliud est falsum dicere, aliud uerum tacere: si quis forte uel ad istam uisibilem mortem non uult hominem prodere, paratus esse debet uerum occultare, non  falsum dicere: ut neque prodat neque mentiatur, nec occidat animam suam pro corpore alterius. Ibidem, paulo inferius. Item. Duo sunt genera mendaciorum in quibus non magna culpa est, sed tamen non sunt sine culpa: cum aut iocamur, aut pro proximo mentimur. Illud primum in iocando ideo non est perniciosum, quia non fallit. Nouit enim ille cui dicitur ioci causa esse dictum: secundum autem ideo minus [mitius, uict.] est, quia retinet nonnullam beneuolentiam. Illud uero quod non habet duplex cor, nec mendacium quidem dicendum est: tanquam uerbi gratia, si cui gladius commendetur, et promittat se redditurum cum ille qui commendauit poposcerit: si forte gladium suum repetat furens, manifestum est non esse reddendum, ne  uel se occidat uel alios, donec ei sanitas restituatur. Hoc ideo non habet duplex cor, quia ille cui commodatus est gladius, cum promittebat se redditurum poscenti, non cogitabat furentem posse repetere. Manifestum est non esse culpandum aliquando uerum tacere, falsum autem dicere non inuenitur concessum sanctis.



CAP. 47.---Quod tropica locutio non sit mendacium. August. ad Oceanum.

Nullo modo mihi uidetur tropicam locutionem recte dici posse mendacium. Non enim mendacium est cum letum diem dicimus, quod letos nos faciat: aut triste lupinum, quod gustantem amaro sapore contristet. Nequaquam ista sunt mendacia



CAP. 48.---Descriptio mendacii. Augustinus, Contra mendacium, c. 12.


 Mendacium est falsa significatio cum uoluntate fallendi. Item. Faciat homo etiam pro temporali hominum salute, quod potest. Cum autem ad hunc articulum uentum fuerit, ut tali saluti consulere nisi peccando non possit, iam se existimet non habere quid faciat, quando id reliquum esse prospexerit, quod recte non faciat.



CAP. 49.---Omne genus mendacii fugiendum esse. Isidorus, in Synonymis, libro primo .

 Omne genus mendacii summopere fuge. Nec casu nec studio loquaris falsum,  nec ut prestes [per testes, orig.] mentiri studeas, nec qualibet fallacia uitam alicuius defen das. Caue mendacium in omnibus. Item. Nullum iustum mendacium: omne mendacium peccatum.



CAP. 50.---De eodem. Ioannes, in uita Patrum.

Cauendum omnibus modis mendacium, siue pro malo siue etiam pro bono proferri uideatur; quia omne mendacium non est a Deo, sed sicut Saluator dicit, a malo est .



CAP. 51.---De distinctione inter falli et mentiri, et uoluntatem fallendi et falli. August., in Enchiridio, cap. 18.

Nonnulli eo usque progrediuntur, ut et peierare, et de rebus ad Dei cultum pertinentibus, ac de ipsa  Dei natura falsum aliquid dicere, nonnunquam bonum piumque opus esse contendant. Mihi autem uidetur peccatum quidem esse omne mendacium: sed multum interesse quo animo, et de quibus rebus quisque mentiatur. Non enim sic peccat qui consulendi, quomodo ille qui nocendi uoluntate mentitur: aut tantum uero nocet qui uiatorem mentiendo in diuersum iter mittit, quantum is qui uiam uite mendacio fallente deprauat. Nemo sane mentiens iudicandus est qui dicit falsum quod putat uerum, quoniam quantum in ipso est non fallit ipse, sed fallitur. Non itaque mendacii, sed aliquante temeritatis arguendus est, quia falsa incautius credit ac pro ueris habet, potiusque e contrario quantum in ipso est, ille mentitur, qui dicit uerum  quod putat falsum. Quantum enim ad animum eius attinet, quia non quod sentit hoc dicit, non uerum dicit, quamuis uerum inueniatur esse quod dicit. Nec ullo modo liber est a mendacio qui ore nesciens uerum loquitur, sciens autem uoluntate mentitur. Item, ibidem paulo post. In ipsarum consideratione rerum que dicuntur, tantum interest qua in re quisque fallatur siue mentiatur, ut cum falli quam mentiri minus sit malum, quantum pertinet ad hominis uoluntatem, tamen longe sit tolerabilius in his que a religione sunt seiuncta mentiri, quam in his sine quorum fide uel notitia Deus coli non potest, falli. Item, ibidem, c. 22. Homo non solum quando scit ipse quod uerum sit, sed etiam quando errat et fallitur sicut homo, hoc debet loqui quod animo  gerit, siue illud uerum sit siue putetur et non sit: omnis autem qui mentitur, contra id quod animo sentit loquitur uoluntate fallendi.



CAP. 52.---Quod non sufficiat uerum loqui, nisi et corde ita sentiatur. August., in Psalmum XIu .

Nonnulli habent in labiis ueritatem, et in corde non habent. Tanquam si aliquis dolose ostenda uiam, sciens in ea esse latrones, et dicat: Si hac ieris a latronibus tutus eris, et contingat ut uere non ibi inueniantur latrones: uerum ille locutus est, sed non in corde suo. Aliud enim putabat, et nesciens uerum dixit. Ergo parum est uerum loqui, nisi etiam in corde ita sit.



CAP. 53.---De utilitate cuiusdam mendacii. Hieronym. super psalmum uIII.


Breuitatem promisimus, et necessitate compulsi sumus latius disputare: mentiti sumus, sed mendacium utilissimum est. Utinam Herodes mentitus esset et periurasset . Et nos igitur nunc minora promisimus, et orantibus uobis maiora prebuimus.



CAP. 54.---Quod prosit aliquando uera tacere. Greg., in Pastorali, lib. III .

Laudandi sunt simplices, quod studeant nunquam falsa dicere: sed admonendi sunt, ut nouerint nonnunquam uera reticere. Sicut enim semper dicentem falsitas lesit, ita nonnunquam quibusdam audita uera nocuerunt. Unde coram discipulis Dominus  locutionem suam silentio temperans ait: Multa habeo uobis dicere, sed nunc non potestis illa portare .



CAP. 55. De eodem. Augustinus, De conflictu uitiorum atque uirtutum, c. 20 .

Modus tenendus est in loquendo, et ab ipsis nonnunquam utilibus uerbis parcendum, sicut Psalmista dicit: Humiliatus sum, et silui a bonis .



CAP. 56.---Quod nonnunquam in hac uita error necessarius est. August., in Enchiridio .

Diligentius considerata ueritate, cum aliud nichil sit errare quam uerum putare quod falsum est, falsum quod uerum est: uel certum habere pro incerto, incertum uero pro certo, siue falsum siue sit  uerum: idque tam sit in animo deforme atque indecens, quam pulchrum atque decorum esse sentimus uel in loquendo, uel in assentiendo est est, non non; profecto ob hoc ipsum est uita ista misera qua uiuimus, quod ei nonnunquam ut non amittatur, error est necessarius.



CAP. 57.---Quod uerum tacere aliquando sit utile. August. super Epistolam ad Galatas .

Falsum dicere nichil licet, aliquando autem aliquid ueri tacere utile est.



CAP. 58.---Quod ad memorias martyrum periuri sepe a demonio corripiantur. Ex concilio Meldensi, c. 10.

Ut multiplex iuramentorum et periuriorum confusio, per quam multorum fidelium anime in toto  hoc regno perdite esse noscuntur, quam sit detestanda et Deo odibilis, attentius omnibus annuntietur. Tantum namque hoc malum est, ut ad sanctuaria martyrum ubi diuersorum egritudines sanantur, ibi periuri, licet manifeste, interdum uexari non uideantur, iusto Dei iudicio a demonibus arripiantur. Et sicut sanctus Gregorius dicit, ad horum corpora egri ueniunt et curantur, periuri ueniunt et a demonio uexantur.



CAP. 59.---De illis qui nomen Dei in uanum sumunt. Ex dict. Hieron.

 Habemus in lege Domini scriptum: Non periurabis in nomine meo, nec pollues nomen Domini Dei tui ; et: Ne assumas nomen Dei tui in uanum . Ideo admonendi  sunt omnes, ut diligenter caueant periurium, non solum in altari seu sanctorum reliquiis, sed in communi loquela. Item. Cauendum est ne aliquis plus aurum honoret quam altare, cum [ne ei, uict.] Dominus dicat: Stulte, quid maius est aurum, an altare, quod sanctificat aurum? .



CAP. 60.---De illis qui per cupiditatem periurium fecerint. Ex Penitentiali Romano.

Si quis per cupiditatem periurauerit, omnes res suas uendat et pauperibus distribuat, et monasterium ingressus iugi penitentie se subdat.



CAP. 61.---De illis qui iubentibus domini suis periurium fecerint. Ex decret. Pii pape, cap. 2 .

 Qui compulsus a  domino periurat se sciens, utrique sunt periuri, et dominus et miles: dominus, quia precepit; miles, quia plus dominum quam animam dilexit. Si liber est, quadraginta dies in pane et aqua peniteat, et septem sequentes annos. Si seruus est, tres quadragesimas et legitimas ferias peniteat.



CAP. 62.---De illis qui periurant se in manu episcopi, aut in cruce consecrata, aut non consecrata. Ex Penitent. Theodori.

 Qui periurat se in manu episcopi, aut in cruce consecrata, tres annos peniteat. Si uero in cruce non consecrata, unum annum peniteat. Qui autem seductus fuerit et ignorans se periurauerit, et postea cognoscit, tres quadragesimas peniteat.



CAP. 63.---De illis qui pro uita redimenda periurium fecerint. Ex Penitentiali Romano.


 Si quis coactus pro uita redimenda, uel pro qualibet causa uel necessitate se periurat, quia plus corpus quam animam dilexit, tres quadragesimas peniteat. Alii iudicant tres annos, unum ex his in pane et aqua.



CAP. 64.---De illis qui iniusta uota iuramento firmauerint. Ex concilio Toletano .

 Necesse est enim ut male iurans dignam penitentiam agat, eo quod nomen Domini contra preceptum illius sumpsit in uanum. Quia in Exodo scriptum est: Nec enim insontem habebit Dominus eum qui assumpserit nomen Domini Dei sui frustra . Et in Leuitico: Non periurabis in nomine meo, nec pollues nomen Domini  tui; ego Dominus . Malum tamen quod facturum se sacramento deuouerat, omnino non faciat, quia stulta uota frangenda sunt.



CAP. 65.---De non recipiendo in testimonium periuro. Ex decretis Fabiani pape, c. 11 .

Quicunque sciens se periurauerit, quadraginta dies in pane et aqua, et septem annos sequentes peniteat, et nunquam sit sine penitentia, et nunquam in testimonium recipiatur, et post hec communionem percipiat.



CAP. 66.---De penitentia eius qui in periurium alios secum pertraxerit. Ex decret. Pelagii pape, c. 11.

 Si quis se periurauerit, et alios sciens in periurium duxerit, quadraginta dies  in pane et aqua, et septem sequentes annos peniteat, et nunquam sit sine penitentia. Et alii si conscii fuerint similiter peniteat; sin autem, singuli ut periurium non sponte commissum, peniteant.



CAP. 67.---Quod grauiter delinquunt qui sibi loquentes iurare compellunt, et quid sit iurare Dei. Isidorus .

Sicut mentiri non potest, qui non loquitur, sic periurare non poterit, qui iurare non appetit. Cauendum igitur est iuramentum, nec eo utendum nisi in sola necessitate. Non est contra Dei preceptum iurare, sed dum usum iurandi facimus, periurii crimen incurrimus. Nunquam ergo iuret qui periurare timet. Multi dum loquuntur iurare semper delectantur, dum oporteat hoc tantum esse in  ore Est est, Non non: amplius enim quam est et non est, a malo est . Multi ut fallant periurant, ut per fidem sacramenti fidem faciant uerborum: sicque fallendo dum periurant et mentiuntur, hominem incautum decipiunt. Interdum et falsis lacrymis seducti decipimur, et creditur dum plorant, quibus credendum non erat. Plerumque sine iuramento loqui disponimus, sed incredulitate eorum qui non credunt quod dicimus, iurare compellimur, talique necessitate, iurandi consuetudinem facimus. Sunt multi ad credendum pigri, qui non mouentur ad fidem uerbi. Grauiter autem delinquunt qui sibi loquentes iurare cogunt. Quacunque arte uerborum quisque iuret, Deus tamen qui conscientie  testis est, ita hoc accipit, sicut ille cui iuratur intelligit. Dupliciter autem reus erit, quia [qui, orig. et uict.] et Dei nomen in uanum assumit, et proximum dolo capit. Non est conseruandum sacramentum, quo malum incaute promittitur: ueluti si quispiam adultere perpetuo cum ea permanendi fidem polliceatur. Tolerabilius est enim non implere sacramentum, quam permanere in stupri flagitio. Iurare Dei est illa prouidentia que statuit non euellere statuta. Penitentia autem Dei, rerum mutatio est. Non penitere autem, statuta non reuocare; ut est illud: Iurauit Dominus, et non penitebit eum , id est, que iurauit non mutabit.



CAP. 68.---De illis qui se scientes periurauerint. Ex Penitentiali Theodori.


Si quis suspicatur quod ad periurium inducatur, et tamen ex consensu iurat, quadraginta dies peniteat, et septem sequentes annos, et nunquam sit sine graui penitentia.



CAP. 69.---Quod unusquisque ieiunus iurare debeat. Ex decret. Cornelii pape, cap. 5.

 Sed et nobis honestum etiam et iustum uidetur, ut qui in sanctis audet iurare, hoc ieiunus faciat cum omni honestate et timore Dei: et ut pueri ante quatuordecim annos non cogantur iurare.



CAP. 70.---De eadem re. Ex concilio Aurelianensi, cap. 10.

Et hoc sancta synodus decreuit, nisi pro pace  facienda, ut omnes fideles ieiuni ad sacramenta accedant.



CAP. 71.---Qualem penitentiam periuri accipere debeant. Ex decretis Eutychiani pape, c. 26.

 Predicandum etiam, ut periurium fideles caueant, et ab hoc summopere abstineant, scientes hoc grande scelus esse, et in lege et prophetis in Euangelio prohibitum. Audiuimus autem quosdam paruipendere hoc scelus, et leuem quodammodo periuris penitentie modum imponere. Qui etiam nosse debent talem de periurio penitentiam imponere debere, qualem et de adulterio, de fornicatione, de homicidio sponte commisso, et de ceteris criminalibus uitiis. Si quis uero perpetrato periurio, aut quolibet perpetrato criminali  peccato timens penitentiam longam ad confessionem uenire noluerit, ab ecclesia repellendus est, siue a communione et consortio fidelium, ut nullus cum eo comedat, neque bibat, neque oret, neque in sua domo eum recipiat.



CAP. 72.---De illis qui per capillum Dei aut caput iurant, uel alio modo blasphemia contra Deum immortalem utuntur. Ex decret. Pii pape, cap. 5 .

 Si quis per capillum Dei, uel per caput iurauerit, uel alio modo blasphemia contra Deum usus fuerit: si est ex ecclesiastico ordine, deponatur: si laicus, anathematizetur. Et si quis per creaturas iurauerit, acerrime castigetur, et iuxta id quod synodus diiudicauerit,  peniteat. Si quis talem hominem non manifestauerit, non est dubium quod diuina condemnatione similiter cerceatur. Et si episcopus ista emendare neglexerit, a synodo corripiatur [al. acerrime].



CAP. 73.---De iuramento Herodis. Ex dictis Hieronymi .

Cum iuramento pollicitus est Herodes saltatrici dare quodcunque postulasset ab eo. Si ob iusiurandum fecisse se dicit, si patris matrisque interitum postulasset, facturus erat, ac non? Quod in suis ergo repudiaturus fuit, contemnere debuit et in propheta.



CAP. 74.---De illis qui odium sempiternum inter se iuramento firmauerint. Ex conc. Illerdensi, cap. 7.

  Qui sacramento se obligauerit, ut litiget cum quolibet, nec ad pacem ullo modo redeat, pro periurio uno anno a corpore et sanguine Domini segregetur, et reatum suum ieiuniis et eleemosynis absoluat. Ad caritatem uero que operit multitudinem peccatorum , celeriter redeat.



CAP. 75.---De illis qui incaute iurauerint. Ex decretis Soteris pape, cap. 3

 Si aliquid forte incautius nos iurasse contigerit quod obseruatum peiorem uergat in exitum, illud concilio salubriori mutandum nouerimus, ac magis instante necessitate periurandum nobis, quam pro uitando periurio [perfecto  uel pro facto iuramento, orig.] in aliud crimen maius esse diuertendum.



CAP. 76.---De his qui fidelitatem dominis suis iurant. Ex epistola Fulberti episcopi ad Guillelmum Aquitanie ducem.

 De forma fidelitatis aliquid scribere monitus, hec uobis que sequuntur breuiter ex librorum auctoritate notaui. Qui domino suo fidelitatem iurat, ista sex semper in memoria habere debet: incolume, tutum, honestum, utile, facile, possibile. Incolume uidelicet, ne sit in damnum domino de corpore suo; tutum, ne sit ei in damnum de secreto suo, uel de munitionibus per quas tutus esse potest; honestum, ne sit ei in damnum de sua iustitia, uel de aliis causis que  ad honestatem eius pertinere uidentur; utile, ne sit ei in damnum de suis possessionibus; facile uel possibile, ne id bonum quod dominus suus leuiter facere poterat faciat ei difficile, neue id quod possibile erat, reddat ei impossibile. Ut fidelis hec nocumenta caueat iustum est, sed non ideo cassamentum [causamentum] meretur. Non enim sufficit abstinere a malo, nisi fiat quod bonum est . Restat ergo ut in eisdem sex supradictis consilium et auxilium domino suo fideliter prestet, si beneficio dignus uideri uult, et saluus esse de fidelitate quam iurauit. Dominus quoque fideli suo in his omnibus uicem reddere debet. Quod si non fecerit, merito censebitur malefidus; sicut ille, si in eorum preuaricatione uel faciendo uel  consentiendo deprehensus fuerit periurus et perfidus.



CAP. 77.---Qualiter sacerdotes iurare debeant. Epist. Cornelii pape, cap. 3 .

Cornelius episcopus, Rufo cepiscopo, in Domino salutem. »Exigit dilectio tua, frater carissime, ut ex auctoritate sedis apostolice tuis deberemus consultis respondere. Quod licet non prolixe, sed succincte agere festinaremus propter quasdam importunitates, que nostris prepedientibus peccatis in nos superuenere, tuis tamen perreliqua sanctorum Patrum instituta studiis perquirere latius et inuestigare committimus. Non enim potest mens attrita, et oneribus atque importunitatibus grauata, tantum boni peragere, quantum delectata et oppressionibus  soluta. Non ergo ista ob id pretulimus, ut hec et alia que necessaria fore cognouerimus, tue sanctitati uelimus denegare; sed quod hic minus inuenitur, latius perquiratur. Sacramentum autem hactenus summis sacerdotibus uel reliquis Dei ministris exigi, nisi pro fide recta, minime cognouimus, nec sponte [spontaneos, orig.] eos iurasse comperimus. Summopere ergo sanctus Iacobus apostolus prohibens sacramentum loquitur dicens: Ante omnia, fratres mei, nolite iurare, neque per celum, neque per terram, neque aliud quodcunque iuramentum. Sit autem sermo uester Est est, Non non, ut non sub iudicio decidatis . Et Dominus in Euangelio ait: Audistis quia dictum est antiquis: Non periurabis, reddes autem. Domino iuramenta tua. Ego autem  dico uobis, Non iurare omnino, neque per celum, quia thronus Dei est; neque per terram, quia scabellum pedum eius est; neque per Hierosolymam, quia ciuitas magni Regis est; neque per caput tuum, quia non potes unum capillum album facere, aut nigrum. Sit autem sermo uester, Est est, Non non. Quod autem his abundantius est, a malo est , id est ab exigente, et a iurante. Hec, frater carissime, ipse Dominus prohibet [perhibet, uict.], id est, non iurare debere. Hec apostoli maxime omnes, hec sancti uiri predecessores nostri qui huic sancte uniuersali apostolice Ecclesie prefuerunt, hec prophete, et reliqui sancti doctores per uniuersum mundum dispersi ad predicandum iuramenta fieri uetant. Quorum nos exempla si ceperimus enumerare,  aut in schedula hac inserere, ante deficiet hora diei quam eorum exempla de hac causa exhibita. Que nos sequentes sanctorum apostolorum eorumque successorum iura firmamus, et sacramenta incauta fieri prohibemus. Unde et ipse Dominus in tabulis lapideis quas Moysi dedit, propria manu scripsit dicens: uide ne assumas nomen Dei tui in uanum , et reliqua. Unusquisque enim propriam conscientiam mundam debet seruare Deo, et in memoria retinere: Os quod mentitur occidit animam . Et Apostolus ait: Loquimini ueritatem unusquisque cum proximo suo, quoniam sumus inuicem membra ; et alibi: Nolite mentiri inuicem . Hec precepta sunt Saluatoris, hec prophetarum, hec sanctorum Patrum instituta,  que si quis in uanum duxerit, hostis est anime sue, quia nemo contra prophetas, nemo contra Apostolum, nemo contra Euangelium facit aliquid absque periculo.«



CAP. 78.---De illis qui sacramentum regis uiolant. Ex dictis beati August.

 Si quis laicus iuramentum uiolando profanat quod regi et domino suo iurat, et postmodum peruerse eius regnum et dolose tractauerit, et in mortem ipsius aliquo machinamento insidiatur, quia sacrilegium peragit, manum suam in christum Domini mittens, anathema sit, nisi per dignam satisfactionem penitentie emendauerit, sicuti constitutum a sancta synodo est, id est seculum relinquat, arma deponat, in monasterium  eat, et peniteat omnibus diebus uite sue. uerumtamen communionem in exitu uite cum eucaristia accipiat. Episcopus uero, presbyter, uel diaconus, si hoc crimen perpetrauerit, degradetur.



CAP. 79.---De illo qui audierit uocem periurantis, et assensum prebet. Leuit. cap. u.

Anima que peccauerit, et audierit uocem periurantis, et testis fuerit, quod aut ipse uidit aut conscius est, nisi indicauerit, portabit iniquitatem suam.



CAP. 80.---Quod definitio incauta soluenda sit, sed temeritas corrigenda. Ex conc. Eliberitano cap. 1 .

 Definitio incauta laudabiliter soluenda [dissoluitur], nec preuaricatio est, sed temeritatis emendatio.



CAP. 81.---De eadem re. Ex eodem concilio, cap. 3 .


Si puella sita in puerili etate in domo patris, illo nesciente, se iuramento constrinxerit, et si pater statim ut audierit contradixerit, uota eius et iuramenta irrita erunt, et facilius emendabitur.



CAP. 82.---De eadem re. Ex concilio Aurelianensi, cap. 2.

Iuramentum filii et filie nesciente patre, et uota monachi nesciente abbate, et iuramenta pueri irrita sunt.



CAP. 83.---Omnibus modis cauendum esse mendacium. Gregorius dicit.

»Noli, fili, negare gratiam Dei, ne incurras pro bono in malum, pro humilitate in mendacium. Cauendum  namque est omnibus modis mendacium, siue pro malo, siue etiam pro bono proferri uideatur, quia omne mendacium non est ex Deo, sed sicut Saluator dicit, a malo est .«



CAP. 84.---Item de iuramento seruando uel non seruando. Ex concilio Toletano uIII, cap. 2.

Etenim dum periurare compellimur, Creatorem quidem offendimus, sed nos tantummodo maculamus. Cum uero noxia promissa complemus, et Dei iussa superbe contemnimus, et proximis impia crudelitate nocemus, et nos ipsos crudeliore mortis gladio trucidamus. Illic enim duplici culparum telo percutimur, hic tripliciter iugulamur. Restat ergo ut eo nostra pergat sententia, quo misericordie patuerit uia. Que ita Domino probatur accepta ut plus  eam cupiat quam sacrificia ueneranda, dicente ipso: Misericordiam uolo et non sacrificium . Hac indulgentie concessa licentia, miserationis ipsius opus in gloriosi principis potestatem redigimus, ut quia Deus illi miserendi aditum patefecit, remedia pietatis ipse quoque non deneget. Que ita principali discretione moderata persistant, ut et illis ita sit misericordia contributa, ut et nusquam gens aut patria per eosdem aut periculum quodcunque perferat, aut iacturam. Hec miserationis obtentu temperasse sufficiat. Ceterum iuramenta pro regie potestatis salute, uel constitutione gentis et patrie, que hactenus sunt exacta, uel deinceps exstiterint exigenda, omni custodia omnique uigilantia indissolubiliter decernimus obseruanda,  membrorum truncatione mortisque sententia religione penitus absoluta. Sed ne prauarum mentium uersuta nequitia nosmetipsos ad periurii aliquando prouocet culpam, nec a sancte fidei regula hanc asserat uenire sententiam, tam diuine auctoritatis oracula quam precedentium Patrum huic narrationi curauimus innectenda.  Sic enim per Ieremiam dicit: Repente loquar aduersus gentem et aduersus regnum ut eradicem et disperdam  illud. Si penitentiam egerit gens illa a malo suo quod locutus sum aduersus eam, agam et ego penitentiam super malo quod cogitaui ut facerem ei . Et per Ezechielem: Si dixero, inquit, iusto quod uita uiuat, et confisus [conuersus a iustitia] in iustitia sua fecerit iniquitatem, omnes iustitie eius obliuioni tradentur, et in iniquitate sua quam operatus est, in ipsa morietur. Si autem dixero impio: Morieris, et egerit penitentiam, uita uiuet et non morietur . Si ergo nostra conuersio sic diuinam mutat sententiam, cur miserorum tante lacryme uel pressure tam crudam non temperent ex miseratione uindictam?



CAP. 85.---De his qui contra episcopos suos conspirauerint. Ex epist. Calixti pape, ad omnes Gallie episcopos.


 Conspirationum uero crimina uestris in partibus uigere audiuimus, et plebes contra episcopos suos conspirare nobis mandatum est. Cuius criminis astutia, non solum inter Christianos abominabilis est, sed etiam inter ethnicos, et ab exteris lege prohibita. Et idcirco huius criminis reos, non solum ecclesiastice, sed etiam seculi damnant leges, et non solum conspirantes, sed et consentientes eis. Antecessores uero nostri cum plurima turba episcoporum quicunque eorum in sacerdotali ordine sint constituti, aut existunt clerici, honore quo utuntur carere preceperunt; ceteros uero communione priuari, et ab ecclesia  extorres fieri iusserunt, et non solum facientes, sed et eis consentientes.



CAP. 86.---De eadem re. Ex concilio Tongrensi [al. Gangrensi] cap. 5.

 Quisquis per dolum mittit manum suam in christum Domini, episcopum uidelicet, patrem et pastorem suum, quia sacrilegium graue committit, et qui ecclesiam Dei deuastat et incendit, quia et hoc sacrilegium est, placuit sancte synodo, ut in uno loco, id est in monasterio, peniteat omnibus diebus uite sue.



CAP. 87.---De clericis uel monachis coniurantibus uel conspirantibus contra episcopum suum. Ex concilio Chalcedonensi, cap. 18.

 Si qui ergo clerici uel  monachi reperti fuerint coniurantes, aut conspirantes, aut insidias ponentes episcopis aut clericis, gradu proprio penitus abiiciantur.



CAP. 88.---De eadem re. Ex concilio Toletano, cap. 8 .

 Igitur si clerici aut monachi inuenti fuerint coniurati, aut per coniurationem calumniam machinantes [conspirantes] episcopis uel clericis, proprium amittant gradum.



DECRETI PARS DECIMA TERTIA. De raptoribus, de furibus, de usurariis et feneratoribus; de uenatoribus, de maledicis et contentiosis, de comessationibus et ebrietatibus, de furiosis, de Iudeis, et eorum correctione.



CAP. 1.---De peruasoribus rerum alienarum, et pena eorum. Ioannes papa Zacarie archiepiscopo.


Est in antiquis Ecclesie statutis decretum ut qui aliena inuadit non exeat impunitus, sed cum multiplicatione omnia restituat. Unde et in Euangelio scriptum est: Quod si aliquid defraudaui, reddo quadruplum : et in legibus seculi cautum habetur: Qui rem subripit alienam, illi cuius res direpta est, in undecuplum que sublata sunt restituat. Et in lege diuina legitur: Maledictus omnis qui transfert terminos proximi sui, et dicet omnis populus, Amen . Talia ergo non presumantur absque ultione, nec exerceantur absque damnatione.



CAP. 2.---Quod filii Isrel non fecerint furtum spoliando Aegyptios. August. lib. Quest. .

  Dixit Dominus ad Moysen: Petat uir a proximo, et mulier a proxima uasa aurea et argentea, et uestem . Non hinc quisquam sumendum exemplum putare debet ad exspoliandum isto modo proximum; hoc enim Deus iussit, qui nouerat quid quemque pati oporteret, nec Isrelite furtum fecerunt, sed Deo iubente ministerium prebuerunt. Quemadmodum cum minister iudicis occidit eum quem iudex iussit occidi, profecto si id sponte faciat homicida est, etiam si eum occidat quem scit a iudice debuisse occidi.



CAP. 3.---Quid intersit inter furtum et rapinam. Ibidem .

 Penale est occulte auferre,  multo maioris pene est uisibiliter eripere. Auferre ergo nolenti siue occulte, siue palam, habet preceptum suum. Furti enim nomine bene intelligitur omnis illicita usurpatio rei aliene: non enim rapinam permisit qui furtum prohibuit, sed utique sub furti nomine in lege ueteris Testamenti et rapinam intelligi uoluit. A parte enim totum significauit, quidquid illicite rerum proximi aufertur.



CAP. 4.---Quod non remittitur peccatum, nisi restituatur ablatum. August. in epistola ad Armentarium et Paulinam .

 Si res aliena propter quam peccatum est, cum reddi possit, non redditur, non agitur penitentia, sed fingitur. Si autem ueraciter agitur, non remittetur peccatum nisi restituatur ablatum: sed  cum restitui potest. Plerumque  enim qui aufert amittit, siue alios patiendo malos, siue ipse male uiuendo, nec aliud habet unde restituat. Huic certe non possumus dicere, Redde quod abstulisti, nisi cum habere credimus et negare. Ubi quidem si aliquos sustinet cruciatus repente, dum  existimatur habere quod reddat, nulla est iniquitas. Quia et si non est unde luat [reddat, legit Gratian.] ablatam pecuniam, tamen dum eam per molestias corporales reddere compellitur, peccati quo male ablata est penas luit. Sed inhumanum non est etiam pro talibus intercedere, non ad hoc ut minime restituantur aliena, sed ne frustra homo in hominem seuiat.



CAP. 5.---Quod non sint ab Ecclesia recipienda furta cum aliquo auctario. Ex dictis Gregorii .

Sunt quidam qui habentes subsidia furtum perpetrant, et sunt alii qui in hac re ex inopia delinquunt. Unde necesse est ut quidam damnis, quidam uerberibus, quidam districtius, quidam uero leuius  corrigantur. Sed absit ut Ecclesia cum argumento recipiat quod de terrenis rebus uidetur amittere, et lucra de uanis querat.



CAP. 6.---Quod fures per septem bone fidei homines conuinci possunt. Ex libro Capitularium.

De furibus et malefactoribus decreuimus obseruari, ut si quinque aut septem bone fidei homines absque inimicitia preposita criminosum, cum sacramenti interpositione, esse dixerint, sicut contra legem fecit, sic secundum legem iudicetur.



CAP. 7.---Ne sacerdos fenus uel rusticum ministerium exerceat. Ex synodo Eugenii pape, cap. 3 .

Sacerdos fenoris aliquid, aut rustica ministeria non exerceat, quem sine ornatu sacerdotali extra domos apparere non conuenit.



CAP. 8.---Ut clericus fenerator deponatur. Ex Niceno concilio I, cap. 17.


 Si quis inuentus fuerit usuras accipiens, aut ex adinuentione aliqua uel quolibet modo negotium transigens, aut hemiolia et sescupla exigens, uel aliquid tale prorsus excogitans, turpis lucri gratia, deiiciatur a clero, et alienus existat a regula.



CAP. 9.---Ne clericus amplius recipiat quam mutuo dedit. Ex concilio III Carthaginensi, cap. 16.

 Nullus clericorum amplius recipiat quam accommodauerit; si pecuniam, pecuniam; si speciem, speciem eamdem, quantam dederit, accipiat.



CAP. 10.---Ut ministri feneratores a communione abstineant. Ex concilio I Arelatensi, cap. 12.


 De ministris qui fenerantur, placuit eos, iuxta formam diuinitus datam, abstinere a communione.



CAP. 11.---Ut clericus fenerator seu negotiator a  communione suspendatur. Ex secundo concilio Arelatensi.

 Si quis clericus pecuniam dederit ad usuram, aut conductor aliene rei uoluerit esse, aut turpis lucri gratia genus aliquod negotiationis exercuerit, depositus a clero a communione alienus fiat.



CAP. 12.---De eodem. Ex concilio Eliberit., cap. 20.

 Si quis clericorum detectus fuerit usuras accipere, placuit eum degradari et abstinere.



CAP. 13.---Item de eodem. Ex concilio Tarraconensi, c. 2.

 Quicunque in clero esse uoluerit, emendi uilius uel uendendi carius  studio non utatur. Certe si uoluerit hec exercere, cohibeatur a clero.



CAP. 14.---De eadem, re. Ibidem, cap. 3.

 Si quis clericus in necessitate solidum prestiterit, hoc de uino uel de frumento accipiat, quod mercandi causa tempore statuto decretum fuerit uenundari. Ceterum si speciem non habuerit, necessarium ipsum quod dedit sine ullo augmento recipiat.



CAP. 15.---De eadem re. Ex conc. apostolorum, cap. 44.

 Episcopus, aut presbyter, aut diaconus usuras a debitoribus exigens, aut desinat, aut certe damnetur, et a communione priuetur.



CAP. 16.---Ut qui aliquid habet de malo faciat inde bonum. Augustinus, De uerbis Domini, tract. 35 .


 Nolite uelle eleemosynas facere de fenore et usuris. Item, ibidem aliquanto post.  Qui habetis aliquid de malo, facite inde bonum: qui non habetis de malo, nolite acquirere de malo. Esto bonus tu qui bonum facis de malo, et cum ceperis aliquid boni facere de malo, noli remanere tu malus. Nummi tui conuertuntur in bonum, et tu remanes malus?



CAP. 17.---Quod fenerator est omnis, qui plus acceperit quam dederit. Augustinus in psalm. XXXuI .

 Si feneraueris homini, id est, si mutuum dederis pecuniam tuam, a  quo plusquam dedisti exspectes, non pecuniam solam, sed aliquid plusquam dedisti, siue illud triticum sit, siue oleum, siue uinum, siue quodlibet aliud; si plus quam dedisti exspectes accipere, fenerator es, et ob hoc improbandus, non laudandus.



CAP. 18.---De eodem. Hieronymus super Ezechielem, lib. uI .

 Putant quidem usuram tantum esse in pecunia, quod preuidens diuina Scriptura, omnis rei aufert superabundantiam, ut plus non recipias quam dedisti. Item, aliquanto post. Alii pro pecunia fenerata solent munuscula accipere diuersi generis, et non intelligunt usuram appellari  et superabundantiam, quidquid illud est, si ab eo, quod  dederint plus reacceperint.



CAP. 19.---De his qui usuras de usuris exigunt. Codicum lib. II, cap. 23.

Improbum fenus exercentibus, et usuras usurarum illicite exigentibus, infamie macula irroganda est.



CAP. 20.---De eodem. Item Capitul. lib. cap. 25.

Nullo modo usure usurarum a debitoribus exigantur. Item. Diffinimus nullo modo licere cuiquam usuras preteriti uel futuri temporis in sortem redigere, et earum iterum usuras stipulare.



CAP. 21.---De differentia inter turpe lucrum et negotium. Ibidem .

 Quicunque tempore uindemie, uel tempore messis, non necessitate,  sed propter cupiditatem comparat annonam, aut uinum, uerbi gratia de duobus denariis comparat modium unum, et seruat dum uenundare possit denariis quatuor, aut sex, aut amplius, hoc turpe lucrum dicimus. Si hoc propter necessitatem comparat, ut sibi habeat et aliis tribuat, negotium dicimus.



CAP. 22.---Quid sit feneratio. August. lib. Locutionum, cap. 34 .

Fenerationem Scriptura dicit mutuo datam pecuniam, etiamsi usure non accipiantur.



CAP. 23.---De eodem. Ibidem, cap. 42.

Fenus fenerabis  fratri tuo quantumcunque postulat, et quantum eget . Hic certe cum  opera misericordie precipiat, utique usurarum crudelitas suscipienda non est.



CAP. 24.---Quid sit turpe lucrum. Ambrosius super Epistolam ad Timotheum .

Turpia lucra dicit Apostolus esse, si sub pia professione questibus studeatur. Turpis enim deprehenditur, cum se purum ostentat.



CAP. 25.---Quod difficile est inter uendentem et ementem non esse peccatum. Leo Rustico Narbonensi episcopo .

 Qualitas lucri negotiantem aut excusat , aut arguit: quia est et honestus questus, et turpis. uerumtamen penitenti utilius est dispendia pati quam periculis negotiationis  obstringi, quia difficile est inter uendentis et ementis commercium non interuenire peccatum.



CAP. 26.---De his qui fruges suo labore sibi natas in cara tempora reseruant. Ambr., De officiis lib. III, cap. 6.

Sanctus Dauid negat se in negotiationem introisse, quia pretiorum captare incrementa, non simplicitatis, sed uersutie est. Et alius ait: Captans pretia frumenti maledictus in plebe est . Diffinita est sententia, nichil disputationi relinquens, quale controuersiarum genus  solet dicendi esse, cum alius alleget agriculturam laudabilem apud omnes haberi, fructus  terre simplices esse triplos, plus qui seminauerit eum probatiorem fore, uberiores reditus industrie non fraudari, negligentiam magis et incuriam ruris inculti reprehendi solere. Araui, inquit, studiosius, uberius seminaui, diligentius excolui, bono collegi prouentu , sollicite  recondidi, seruaui fideliter, prouide custodiui, nunc in tempore famis uendo, subuenio esurientibus, uendo frumentum, non alienum, sed meum, non pluris quam ceteri, imo etiam minori pretio. Quid hic fraudis est, cum multi etiam possent periclitari, si non haberent quod emerent? Num industria in crimen uocatur? Num diligentia reprehenditur? Num prouidentia uituperatur? Fortasse dicat: Et Ioseph in abundantia frumentum collegit,  in caritate  uendidit . Num carius aliquis emere compellitur? Num uis adhibetur emptori? Omnibus defertur emendi copia, nulli irrogatur iniuria. His ergo quantum cuiusque fert ingenium disputatis, exsurgit alius dicens: Bona quidem est agricultura, que fructus ministrat omnibus, que simplici industria accumulat terrarum fecunditatem, nichil doli, nichil fraudis interserens. Si bene aliquis seminauit, melius metet. Fecunda est terra, multiplicatum reddit quod accipit; fidelis est ager, feneratos solet restituere prouentus. De redditibus igitur uberis glebe exspectare debes tui mercedem laboris, de fertilitate pinguis soli iusta sperare compendia. Cur ad fraudem conuertis nature industriam? cur inuides usibus hominum publicos  partus? cur populi minuis abundantiam? cur affectas inopiam? cur optari facis a pauperibus sterilitatem. Cum enim non sentiunt beneficia fecunditatis, te auctionante pretium, te continente  frumentum, optant potius nichil nasci quam te de fame publica negotiari. Ambis frumentorum indigentiam, alimentorum penuriam, uberis soli partus ingemiscis, fles publicam fertilitatem, horrea plena frugum deploras, exploras quando sterilior preuentus sit, quando exilior partus. uotis tuis gaudes arrisisse maledictum, ut nichil cuiquam nasceretur. Tunc messem tuam uenisse letaris, tunc tibi de omnium miseria opes congeris; et hanc tu industriam uocas, hanc diligentiam nominas, que  calliditatis uersutia, et astutia fraudis est? Et hoc tu remedium uocas, quod est commentum nequitie [malitie]? Latrocinium hoc, an fenus appellem? Captantur tanquam latrocinii tempora, quibus in uiscera omnium durus insidiator obrepas; augetur pretium tanquam sorte cumulatum fenoris. Tibi condite frugis multiplicatur usura, tu frumentum tanquam fenerator occultas, quasi uenditor auctionaris. Idem de Nabuthe. Feneratores, accipitis aurum argentumque pro pignore, et adhuc illum debitorem dicitis, qui plus uobis credidit, quam accepit a uobis? Creditores asseritis uos, qui amplius debetis? Item, cap. 14 lib. De Tobia.  Plerique refugientes precepta legis, cum dederint pecuniam negotiatoribus, non in  pecunia usuras exigunt, sed de mercibus eorum tanquam usuram  emolumenta percipiunt. Ideo audiant quid lex dicat: Neque usuram, inquit, escarum accipies, neque omnium rerum . Item, ibidem paulo inferius. Esca usura est, et uestis usura est, et quodcunque sorti accedit usura est, quod uelis ei nomen imponas, usura est. Item, ibidem post aliquot uersus. Si quis instaurandum conuiuium putat, ad negotiatorem mittit, ut absynthiaci capellam sibi gratis deferat: ad cauponem dirigit, ut Picenum uinum aut Tyriacum requirat, ad lanium ut uuluam [hilam, nunc habet Amb. et Gratian.] sibi procuret, ad alium, ut sibi poma adornet.



CAP. 27.---Quod sine ferro alium iugulat, qui usuram  ab eo flagitat. Idem .

 Ab illo exige usuram cui nocere merito desideras, cui iure inferuntur arma; huic legitime inferuntur usure, quem bello non potes facile uincere; ab hoc usuram exige quem non sit crimen occidere. Sine ferro dimicat qui usuram flagitat, sine gladio se de hoste ulciscitur, qui fuerit usurarius exactor inimici. Ergo ubi ius belli, ibi ius usure.



CAP. 28.---De clericis usurariis. Gelasius papa episcopis per Lucaniam, Brutios, et Sicilium .

 Clerici aut ab indignis questibus nouerint abstinendum, et ab omni cuiuslibet negotiationis ingenio uel cupiditate cessandum; aut  in quocunque gradu sint positi mox clericalibus officiis abstinere cogantur.



CAP. 29.---De seruis Dei uenationes et huiusmodi exercentibus. Bonifacius Guiberto episcopo.

Serui Dei ut uenationes et siluaticas uagationes cum canibus, et ut accipitres et falcones non habeant, prohibemus.



CAP. 30.---De eodem, et pena eorum. Ex concilio Agathensi, cap. 55.

 Episcopis, presbyteris, diaconibus canes ad uenandum, aut accipitres habere non liceat: quod si quis talium personarum in hac uoluntate [uoluptate] detectus fuerit; si episcopus, tribus mensibus se a communione abstineat ; presbyter, duobus mensibus  se abstineat; diaconus uno ab omni officio uel communione cesset.



CAP. 31.---Nil esse dandum uenatoribus et histrionibus. Augustinus super psalm. CII, cap. 2 .

 Qui uenatoribus donant, quare donant? dicant mihi, quare dant uenatori? Hoc in illo amant in quo nequissimus est, hoc in illo pascunt, hoc in illo uestiunt, ipsam nequitiam publicam  spectaculis omnium. Qui donat histrionibus, qui donat meretricibus, quare donat? Nunquid non et ipsi hominibus donant? Non tamen naturam ibi attendunt operis Dei, sed nequitiam operis humani. Item, paulo inferius  Qui uenatori donat, non homini  donat, sed arti nequissime, nam si homo tantum esset et uenator non esset, non ei donares, honoras in eo uitium non naturam.



CAP. 32.---Ne uidentes uenatorem delectentur. August. super psal. cap. XLuII.

 uident homines uenatorem, et delectantur; ue miseris si non se correxerint! Qui enim uident uenatorem et delectantur, uidebunt Saluatorem et contristabuntur.



CAP. 33.---Quod sancti inueniantur piscatores, nulli uenatores. Hieronymus super psal. XC .

 Esau uenator erat , quoniam peccator erat. Et penitus non inuenimus  in Scripturis sanctis sanctum aliquem uenatorem; piscatores inuenimus sanctos.



CAP. 34.---Quod nichil prodest ieiunare uisceribus, et luxuriari uenatibus. Ambrosius homilia, que sic incipit: Diximus superiore Dominica .

 Quid prodest ieiunare uisceribus, et luxuriari uenatibus? abstinere cibis, errare peccatis? Item, paulo post. An putatis illum ieiunare, fratres, qui primo diluculo non ad ecclesiam uigilat, non beatorum martyrum sancta loca perquirit, sed surgens congregat seruulos, disponit retia, canes producit, saltus siluasque perlustrat? Seruulos, inquam, secum pertrahit, fortasse magis ad ecclesiam festinantes, et uoluptatibus suis peccata accumulat aliena, nesciens reum se futurum  tam de suo delicto quam de perditione seruorum.



CAP. 35.---Que bestie uel aues sint fere, que non. Institut. lib. II, tit. I.

Fere bestie, et uolucres, et pisces, id est omnia animalia que in terra, mari celoque nascuntur, simul atque ab aliquo capta fuerint, iure gentium statim illius esse incipiunt. Quod enim ante nullius est, id naturali ratione occupanti conceditur, nec interest feras bestias et uolucres utrum in suo fundo quisque capiat, in alieno. Plane qui alienum fundum ingreditur uenandi aut aucupandi gratia potest a Domino, si is prouiderit, prohiberi ne ingrediatur. Quidquid autem ceperis eousque tuum esse intelligitur,  donec tua custodia cercetur. Cum autem euaserit custodiam tuam, et in naturalem libertatem se receperit, tuum esse desiit, et rursum occupantis sit. Naturalem autem libertatem recipere intelligitur, cum uel oculos tuos effugerit, uel ita sit in conspectu tuo, ut difficilis sit eius persecutio. Illud quesitum est an si fera bestia ita uulnerata sit, ut capi possit, statim tua esse intelligatur. Quibusdam placuit tuam esse, et eousque tuam uideri, donec eam persequaris; quod si desieris persequi desinere tuam esse, et rursum fieri occupantis. Alii autem non aliter putauerunt tuam esse quam si ceperis. Sed posteriorem sententiam nos confirmamus, quia multa accidere solent ut eam non capias. Apum quoque natura fera est. Itaque que in  arbore tua consederint, antequam a te alueo includantur, non magis tue esse intelliguntur quam uolucres que in tua arbore nidum fecerint; ideoque si alius eas incluserit, is earum dominus erit; fauos quoque, si quos effecerint, quilibet eximere potest. Plane integra re, si preuideris ingredientem fundum tuum, potes eum iure prohibere ne ingrediatur. Examen quoque ex alueo tuo si euolauerit, eousque tuum intelligitur, donec in conspectu tuo est, nec difficilis eius persecutio est, alioquin occupantis fit. Pauonum et columbarum fera natura est, nec ad rem pertinet quod ex consuetudine auolare et reuolare solent, nam et apes idem faciunt, quarum constat feram esse naturam. Ceruos quoque ita quidam mansuetos habent, ut in siluas  ire et redire soleant, quorum et ipsorum feram esse naturam nemo negat. In his autem animalibus que ex consuetudine abire et redire solent, talis regula comprobata est ut eousque tua esse intelligantur, donec animum reuertendi habeant. Nam cum reuertendi animum habere desierint, et iam tua esse desinunt, et fiunt occupantium. Reuertendi autem animum uidentur desinere habere, cum reuertendi consuetudinem deseruerint. Gallinarum et anserum non est fera natura; idque ex eo possumus intelligere quod alie sunt galline quas feras uocamus. item alii anseres sunt quos feras appellamus. Ideoque si anseres tui, aut tue galline alique casu turbati, turbateue euolauerint, licet conspectum tuum effugerint, quocunque loco sunt,  tui tueue esse intelliguntur, et qui lucrandi animo ea animalia retinet, furtum intelligitur committere.



CAP. 36.---Quod ecclesiasticarum rerum incendia et depredationes pro emunitate sint emendande. Ex epist. Gregorii pape ad Constantiam reginam Gallie .

 Cum dominam sciam de celesti uita atque remedio anime sue sedulo cogitare, culpam me committere uehementer existimo, si ea que pro timore omnipotentis Dei sunt suggerenda, siluero, et te sanctissimam de ecclesiastica pace sedulo non commonuero. Nimis me Iuliani fratris et cepiscopi nostri proclamatio nuper contristauit, maxime cum uille sue uidelicet ecclesie  a nequissimis predonibus sint depredate, atque nocturnis incendiis more furum combuste. Et dum iidem maligni, iuxta nostri predecessoris Bonifacii decreta, pro emunitate illud emendare noluerunt, dum et seculi leges hec eadem ita habere uoluerint, lege uulgari teste, in qua sic scribitur. Si quis manu armata usque ad quatuor homines, in uicum alterius ad malefaciendum uenerit, ille qui prior est, pro illicita presumptione componat solidos 900, sequaces uero eius unusquisque solid. 80. Si uero ibi incendium fecerint, sibi nouics tantum componant, predam uero in quadruplum restituant. Si seculi leges talem iustitiam habere uoluerint, lex diuina cur inferior esse debebit, cum in ipsius ueritatis presentia a Zacheo collaudatum sit. si alicuem defraudaret,  ut in quadruplum restitueretur?  Et quia summum in regibus bonum est iustitiam colere, ac sua cuique iura seruare, et in subiectos non sinere quod potestatis est fieri, sed quod equum est custodiri; quod uos et diligere et omnino confidimus studere. Quapropter excellentie uestre mense Nouembrio presentis anni, secunda indictione, Petrum fratrem et cepiscopum nostrum a gremio sancte Romane Ecclesie transmittemus, ut fratribus eiusdem prouincie in unum congregatis, emunitas, et presumptio, et sacrilegium canonica auctoritate, et uestra regia dignitate talem terminum accipiant, ne posthac membra diaboli, filii nequam in sancta Ecclesia, te etiam ibi regnante, talia presumant.



CAP. 37.---De rebus ecclesiasticis, quomodo restitui  debeant. Ex decreto Eusebii pape, cap. 8 .

 Et in legibus seculi cautum habetur: Qui rem subripit alienam, illi cuius res direpta est, in undecuplum que sublata sunt restituat. Et in lege diuina legitur: Maledictus omnis qui transfert terminos proximi sui, et dicet omnis populus: Amen . Talia ergo non presumantur absque ultione, hec exerceantur absque damnatione. Pacem, et non damnum, aut iniustitiam alicuius sectamini in inuicem, et in omnes. Proinde si quis ecclesiasticas oblationes, et quod Deo consecratum fuerit, rapuerit uel consenserit facientibus, ut sacrilegus diiudicetur, et damnum in quadruplum restituat, et canonice peniteat.



CAP. 38.---Quod sacrilegi sint ecclesiarum predones. Ex conc. Magontiensi, cap. 3.


Sacrilegi sunt ecclesiarum predones. Unde et in concilio Agathensi sub 4 cap. decretum ita habetur: Amico quidpiam rapere furtum est, ecclesie uero fraudari uel abstrahi subripique, sacrilegium. Omnes enim contra legem facientes, resque ecclesie diripientes, uel Ecclesias sacerdotesque contra diuinas sanctiones uexantes, sacrilegi uocantur, atque indubitanter infames sacrilegi habendi sunt.



CAP. 39.---De eadem re. Ex epistola 2 Pii pape, Italicis fratribus missa.

 Ad sedem apostolicam perlatum est quod sint inter uos contentiones, et emulationes,  et predia diuinis usibus tradita quidam humanis applicent usibus, et Domino Deo cui tradita sunt ea subtrahant, ut suis usibus inseruiant. Quapropter ab omnibus illa usurpationis contumelia depellenda est, ne predia sub secretis celestibus uindicata [usibus secretorum celestium dicata, orig.] a quibusdam irruentibus uexentur. Quod si quis presumpserit, sacrilegus habeatur, et sicut sacrilegus iudicetur. Ipsos autem qui hoc agunt, clericos et Domini sacerdotes persequi eosque infamare audiuimus, ut malum super malum addentes deteriores fiant, non intelligentes quod Ecclesia Dei in sacerdotibus consistat, et crescat in templum Dei , et sicut qui Ecclesiam Dei deuastat eiusque predia et donaria exspoliat et inuadit, fit sacrilegus,  sic et ille qui eius sacerdotes insequitur, sacrilegii reus existit, et sicut sacrilegus iudicatur.



CAP. 40.---De his qui truncationes membrorum, et domorum incendia fecerint. Ex decretis Eutychiani pape .

 Si quis membrorum truncationes, domorum incendia fecerit, siue facere iusserit, aut facienti consenserit, quousque de his unicuique legaliter et amicabiliter coram episcopo ciuitatis aliisque ciuibus non emendauerit, ab ecclesia se priuatum cognoscat. Si uero post secundam et tertiam conuentionem cuncta in quibus arguitur, non emendauerit, tanquam ethnicus et publicanus ab omni Christianorum collegio separetur.



CAP. 41.---Quod furtum ita sit in paruo, sicut in  magno. Hieron. .

 Fur autem non solum in maioribus, sed et in minoribus etiam iudicatur. Non enim quod furto ablatum est, sed mens furantis attenditur, quomodo in fornicatione, non idcirco diuersa sit fornicatio, si mulier pulchra aut deformis, ancilla, aut ingenua, pauper aut opulenta; sed qualiscunque illa fuerit, una est fornicatio. Ita in furto quantumcunque quis abstulerit, furti crimen incurrit.



CAP. 42.---De penitentia furti. Ex Penitent. Theodori.

Si quis per necessitatem furatus fuerit cibaria, uel uestem, uel pecus, per famem, aut per nuditatem, peniteat hebdomadas tres. Si reddiderit, non cogatur  ieiunare.



CAP. 43.---De eadem re. Ex concilio Aurelianensi, cap. 8.

Nam si quis publicam rapinam seu furtum fecerit, publicam inde agat penitentiam, iuxta sacrorum canonum sanctiones. Si uero occulte, sacerdotum consilio peniteat, quoniam raptores, ut Apostolus ait  regnum Dei non possidebunt . Qui uero de rebus ecclesie aliquid abstulerit, grauius inde iudicetur, quia, quamuis ultio furum et raptorum ad comites respiciat, penitentia tamen ad episcopos pertinet.



CAP. 44.---De eadem re. Ex Penitent. Theodori.

 Si quis furtum capitale commiserit, id est quadrupedia tulerit, uel casas  effregerit, 7 annos peniteat, et quod furatum est reddat. Si quis uero de minoribus semel aut bis furtum fecerit, reddat quod tulit, et annum unum peniteat. Si quis sepulcrum uiolauerit, septem annos peniteat, tres ex his in pane et aqua.



CAP. 45.---Quod pro furibus et latronibus in furto seu depredatione occisis non sit orandum. Ex concilio Triburiensi, cap. 5 .

 Fures et latrones si in furando et predando occiduntur, uisum est pro eis non orandum. Si comprehensi aut uulnerati presbytero uel diacono confessi fuerint, communionem eis non negamus.



CAP. 46.---Utrum penitere debeant qui furem uel  latronem in preda captum postea interficiunt. Ex concil. Aurelianensi, cap. 1.

 Si fur aut latro captus in preda absque occasione potest comprehendi, et tamen interficitur, quia ad imaginem Dei creati, et in nomine eius baptizati sunt, interfectores eorum 40 diebus non intrent ecclesiam, lanea ueste induti ab escis et potibus, qui interdicti sunt, a toro, et gladio, et equitatu se abstineant. In tertia, quinta feria, et Sabbato aliquo genere leguminum uel olerum et pomis paruisque piscibus, cum mediocri ceruisia uicissim utantur, et temperate. Sin autem a ueridicis comprobatur testibus, quod sine odii meditatione se suaque liberando diaboli membra interficiunt, et capi non poterant, penitentiam pro homicidio  eis non iniungimus, nisi ipsi uoluerint aliquid quod humanitatis est facere.



CAP. 47.---De eadem re. Exodi XXII.

Si infringens fur domum siue effodiens fuerit inuentus, et accepto uulnere mortuus fuerit, percussor non erit reus sanguinis. Quod si orto sole fecerit, homicidium perpetrauit, et ipse morietur. Si non habuerit quod pro furto reddat uenundabitur. Si inuentum fuerit apud eum quod furatus est, uiuens siue bos, siue asinus, siue ouis, duplum restituet.



CAP. 48.---De seruo qui fugerit dominum suum. Ex epistola Hieronymi ad Paschasium Alexandrinum.

De seruo qui dominum suum fugerit, interrogabas, si ille in illa fuga mortuus fuerit, utrum pro eo liceret orare, an non. Hoc in diuinis libris non inuenimus  prohibitum; sed tamen scimus ab apostolis firmiter preceptum ut serui subditi sint in omni timore dominis, non tantum bonis et modestis, sed etiam dyscolis . Et in Gangrensi concilio  ita scriptum est: »Si quis seruum sub pretextu diuini cultus doceat dominum proprium contemnere, ut discedat ab eius obsequio, anathema sit.« Unde datur intelligi quod si ille anathema meruit, qui docet seruum proprium dominum contemnere, et ab eius obsequio recedere, quanto magis ille qui dominum spernit, et eius seruitio subdi noluerit. Sed tamen distantia est inter illum qui per superbiam fecerit, et illum qui per necessitatem coactus crudelitate domini sui.



CAP. 49.---De clericis si in demoliendis sepulcris  comprehensi fuerint. Ex concilio Toletano Iu, cap. 45.

Si quis clericus in demoliendis sepulcris fuerit deprehensus, quia facinus hoc pro sacrilegio legibus publicis sanguine uindicatur, oportet in tali scelere proditum a clericatus ordine submoueri, et penitentie triennio deputari.



CAP. 50.---De clericis uel monachis si furtum fecerint. Ex conc. Agat., cap. 2  .

Si quis clericus aut monachus furtum fecerit  id censuimus ordinandum, ut iunior uirgis cesus tanti criminis reus nunquam officium ecclesiasticum [clericatus]  excipiat. Si uero iam ordinatus [clericus, orig. in hoc facinore fuerit deprehensus, nominis ipsius dignitate priuetur; cui sufficere potest pro actus sui leuitate, impleta penitentie satisfactione, sola communio.



CAP. 51.---De illis qui de ministerio Ecclesie aliquid fuerit. Ex Penitentiali Romano.

Si aliquis de ministerio Ecclesie quolibet modo aliquid furatus fuerit, 7 annos peniteat.



CAP. 52.---De maledicis et pena eorum. Ex dictis Hieronymi.

Apostolus dicit: Neque maledici regnum Dei posidebunt . Si quis hoc peccatum admiserit tam grande peniteat, quam grande perpetrauit scelus, quo a regno Dei non separetur.



CAP. 53.---De murmuratoribus. Ex concilio  Magontiensi, cap. 8.

 Si quis murmurans exstiterit, uideat ne penam murmurantum incurrat, de qua Apostolus dicit: Neque murmuraueritis sicut quidam eorum murmurauerunt, et perierunt ab exter minatore . Iuxta mensuram opusque peccati, quia in hoc sententia Apostoli pleniter declaratur, sacerdotis iudicio peniteat.



CAP. 54.---De eadem re. Ex eodem.

 Qui contentiosus aut murmurans exstiterit, secundum arbitrium prioris ita peniteat, qualiter culpe qualitas [modus exstat.



CAP. 55.---De eadem re.

Apostolus dicit: Omnia facite sine murmurationibus  ; alienus sit a fratrum unitate qui murmurat, et opus eius abiiciatur.



CAP. 56.---De contentiosis. Ex decretis Hilarii I pape, cap. 15 .

Si quis uidetur contentiosus esse, dicente Apostolo: Nos talem consuetudinem non habemus, neque Ecclesia Dei : si quis hoc facit, notetus usquequo corrigatur.



CAP. 57.---De illis qui lasciua sunt lingua. Ex Penit. Theodori.

Si quis lasciuus in lingua fuerit [exstiterit], triduana penitentia expietur.



CAP. 58.---De dissidentibus et litigantibus. Ex dictis Isidori.

Si quis discors, et litigans, et per odium dissidens  exstiterit, quousque ad concordiam redeat a conuentu et societate Ecclesie, ut canones iubent, alienus existat



CAP. 59.---De his gui de odio ad pacem nolunt re dire. Ex eodem.

Si quis odio habet aliquem, ita ut ad pacem reuerti non uelit, sicut sancti Patres statuerunt, ex communicetur, et ab Ecclesia separetur donec re concilietur.



CAP. 60.---De eadem re. Ex decret. Fabiani pape cap. 5 .

 Si quis contri status noluerit reconciliari satisfaciente eo qui contristauit,  acerrimis maceretur inediis, usque dum gratanti animo satisfactionem recipiat.



CAP. 61.---De eadem re. Ex eodem.

Si quis non uult reconciliari fratri suo quem odio habet, tandiu in pane et aqua peniteat, usque dum reconcilietur ei.



CAP. 62.---De eadem re. Ex concilio Agathensi, cap. 31.

 Placuit etiam, ut  quicunque odio aut longinqua inter se lite dissenserint, et ad pacem reuocari diuturna contentione nequiuerint. a sacerdotibus ciuitatis primitus arguantur, qui si inimicitias deponere perniciosa intentione noluerint, de Ecclesie cetu iustissima excommunicatione pellantur.



CAP. 63.---De illis qui contentiones et rixas amauerint. Ex eodem concilio, cap. 5 


 Si quis contentiones et rixas amauerit, uel manifestum conuicium fratri intulerit, iuxta arbitrium Rectoris modumque peccati, diuturna expietur penitentia.



CAP. 64.---De his qui faciles sunt ad detrahendum. Ex eodem, cap. 10 .

Si quis promptus facilisque est ad detrahendum, dicens quod uerum non est, 7 dies in pane et aqua sequestratus a fraterno consortio peniteat.



CAP. 65.---De penitentia eius qui manum mittit in episcopum. Ex concilio Tungrensi, cap. 5.

Quisquis per dolum mittit manum suam in Christum Domini, episcopum uidelicet Patrem et pastorem  suum, quia sacrilegium committit, et qui Ecclesiam deuastat, et incendit, quia et hoc sacrilegium est, placuit sancte synodo ut in uno loco, id est in monasterio, peniteat omnibus diebus uite sue.



CAP. 66.---De clericis maledicis. Ex concilio Carth. Iu, cap. 57.

 Clericus maledicus maxime in sacerdotibus [maximeque a sacerdotibus], cogatur ad postulandam ueniam; si noluerit, degradetur, nec unquam ad officium absque satisfactione reuocetur.



CAP. 67.---De illis qui detrahunt suis prioribus. Ex dictis Basilii .

 Si quis detraxerit ei qui preest, 7 dies a conuentu Ecclesie separatus, ut Maria soror Aaron que detraxerat Moysi , peniteat.



CAP. 68.---Quibus modis tollende sint comessationes et ebrietates. August. in epist. 64 ad Aurelium episcopum.

 Comessationes et ebrietates ita concesse et licite putantur, ut in honorem etiam beatissimorum martyrum, non solum per dies solemnes , sed et quotidie celebrentur. Et post pauca. Non ergo aspere  non duriter, non modo imperioso ista tolluntur; sed magis docendo quam iubendo, magis monendo quam minando. Sic enim  agendum est cum multitudine; seueritas autem exercenda est in peccata paucorum, et si quid minamur, cum dolore fiat, de Scripturis comminando uindictam futuram, ne nos ipsi in nostra potestate sed Deus in nostro sermone timeatur. Ita prius mouebuntur spirituales uel spiritualibus proximi, quorum auctoritate et lenissimis quidem, sed instantissimis admonitionibus cetera multitudo frangatur.



CAP. 69.---Quod crapula multum sit Christianis contraria. Ex dictis sancti Benedicti.

Nihil sic contrarium est homini Christiano, quomodo crapula et ebrietas, sicut ait Dominus in Euangelio: uidete ne grauentur corda uestra crapula et ebrietate .



CAP. 70.---Ut malum eorietatis omnino uitetur. Ex decret. Euthychian. pape, cap. 8 .


Magnum malum ebrietatis, unde omnia uitia pullulant, Christianis modis omnibus cauere precipimus. Qui autem hoc uitare noluerit, excommunicandum esse decreuimus, usque ad congruam emendationem.



CAP. 71.---Ne episcopi et eorum ministri crapula et ebrietate grauentur. Ex decretis eiusdem, cap. 9 .

Episcopi et Dei ministri non debent comessationibus et uinolentiis nimiis incumbere, sed considerent sententiam Domini dicentis: Attendite ne grauentur corda uestra crapula et ebrietate . Moderate enim cibum et necessarium sumptum sumant,  ut, iuxta Apostolum, sobrii sint et parati ad seruitium Dei .



CAP. 72.---De eadem re. Ex conc. Cabilonensi cap. 10.

Ut sobrietatem sacerdotes teneant, et hanc habendam fidelibus predicent, quia non potest libere sobrietatem predicare qui se mero usque ad alienationem mentis ingurgitat. Hoc et de comessationibus et ceteris pestibus ad gastrimargiam pertinentibus obseruandum est.



CAP. 73.---De eadem re. Ex canonibus apostolorum, cap. 42.

 Episcopus, presbyter, aut diaconus alee atque ebrietati deseruiens, aut desinat, aut certe damnetur. Subdiaconus, aut lector  aut cantor similia faciens aut desinat, aut communione priuetur. Similiter etiam laicus.



CAP. 74.---De eadem re. Ibidem, cap. 43.

Si quis episcopus aut aliquis ordinatus in consuetudine ebriosus fuerit, aut desinat, aut deponatur.



CAP. 75.---Quales conuiue episcoporum epulis interesse debeant. Ex decretis Eusebii pape, cap. 10 .

Oportet episcopum moderatis epulis contentum esse suosque conuiuas ad comedendum et potandum non urgere, quin potius semper sobrietatis prebeat exemplum. Remoueatur ab eius conuiuio cuncta turpitudinis argumenta [augmenta, orig.], non ludicra spectacula, non acromatum uaniloquia, non fatuorum stultiloquia, non scurrilium admittantur  prestigia. Adsint peregrini, et pauperes, et debiles, qui de sacerdotali mensa Christum benedicentes benedictionem percipiant. Recitetur sacra lectio, subsequatur uiue uocis exhortatio, ut non tantum corporali cibo, imo uerbi spiritualis alimento conuiuantes se refectos gratulentur, ut in omnibus honorificetur Deus, per Iesum Christum Dominum nostrum.



CAP. 76.---De penitentia sacerdotum et reliquorum ordinum si inebriati fuerint. Ex Penitentiali Theodori episcopi.

Sacerdos quilibet si inebriatur per ignorantiam, 7 dies peniteat in pane et aqua. Si per negligentiam, 15 dies. Si per contemptum, 40 dies. Diaconus uel monachus secundum ordinem   ceu et reliqui clerici et ministri iuxta ordinem iudicio sacerdotis peniteant. Laici uelut uota non habentes, si inebriantur arguantur a sacerdote, quod ebriosi regnum Dei non possidebunt , et interitus sit ebrietas, et compellat eos penitere. Qui cogit hominem ut inebrietur humanitatis gratia, acerrime corripiatur, et septem dies peniteat; si per contemptum 30 dies. Nullus Christianus alium Christianum plus bibere cogat quam nature sufficia Quod si fecerit, iuxta id quod in penitentiali habetur, peniteat.



CAP. 77.---De eadem re. Ex dictis Fructuosi episcopi.

Si quis ecclesiastica preditus ordinatione, aut monachus repertus fuerit ebriosus, in pane et aqua  tribus mensibus peniteat.



CAP. 78.---Ut clerici et ipsi a comessationibus et ebrietatibus abstineant, et subditos abstinere precipiant. Ex decretis Eutychiani pape, cap. 13 .

Obseruandum est uobis ut et uos ab ebrietate abstineatis, et ut plebes subdite abstineant, predicetis . Et neque per tabernas eatis bibendo aut comedendo, neque domos aut uicos curiositate qualibet peragretis; neque cum feminis aut cum quibuslibet personis impuris conuiuia exerceatis, nisi forte paterfamilias quilibet uos ad domum suam inuitauerit, et cum coniuge sua et prole uelit uobiscum spirituali gaudio letari, et uerborum uestrorum refectionem accipere, et uobis refectionem carnalem  caritatis officio exhibere. Oportet enim ut, si quando quislibet fidelium carnalibus uos reficit epulis, a uobis reficiatur epulis spiritualibus.



CAP. 79.---De penitentia eius qui ebrius fuerit. Ex conc. Agathensi, cap. 41.

 Itaque eum quem ebrium fuisse constiterit  aut 30 dierum spatio a communione statuimus submouendum, aut corporali dandum supplicio.



CAP. 80.---Quod uinum ut uenenum sit fugiendum. Ex dictis Augustini.

Fuge uinum uelut uenenum, ne ebrietas superet te, exspoliatumque uirtutibus te nudum efficiat. uinum  enim, ut sancta Scriptura dicit, apostatare facit etiam sapientes . Attende Ne uirum sapientem et sanctum quomodo per ebrietatem nudatus est dormiens . Attede et Lot patriarcham qui per ebrietatem se miscuit filiabus impudenter . Hinc beatus Basilius dicit: Multi per uinum a demonibus capti sunt; nec est aliud ebrietas quam manifestissimus demon  . Hinc propheta ait: Fornicatio et uinum, et ebrietas aufert cor . Ebrietas enim perturbationem parit, gignit mentis furorem, et flammam suscitat libidinis, Apostolo teste: Nolite inebriari uino in quo est luxuria . Si quis autem contra hec fecerit sanctorum statuta, dignam et longam agat penitentiam, quia unum est ex his peccatis que hominem  separant a regno Dei, dicente apostolo Paulo: Neque ebriosi regnum Dei possidebunt .



CAP. 81.---De penitentia eius qui ex ebrietate uomitum fecerit. Ex Penitentiali Romano.

Qui per ebrietatem uomitum facit, si presbyter aut diaconus est, 40 dies peniteat; si monachus, 30 dies; si clericus, 20 dies; si laicus, 15 dies.



CAP. 82.---De eadem re. Ex Penitent. Bede presbyteri.

Laicus si per ebrietatem uomitum facit, tres dies a carne et uino, et ceruisia abstineat.



CAP. 83.---De penitentia eius qui per nequitiam alios inebriat.

Si quis per nequitiam alium inebriat, 40 dies peniteat. Quod si in consuetudine habuerit, communione  priuetur, donec digne peniteat, et emendationem promittat.



CAP. 84.---Quod fugienda sit ebrietas. Ex decr. Clementis pape, cap. 35 .

Ebrietatem oppido prohibebat, et ebriosos corpore et animo mortuos esse predicabat. De quibus per exemplum aiebat: ue qui consurgitis mane ad ebrietatem sectandam, et potandum usque ad uesperam, ut uino estuetis. Cithara, et lyra, et tympanum, et tibia, et uinum in conuiuiis uestris, et opus Domini non respicitis, nec opera manuum eius consideratis . Et iterum: ue qui potentes estis ad bibendum uinum, et uiri fortes ad miscendam ebrietatem, qui iustificatis impium pro muneribus, et iustitiam  iusti aufertis ab eo. Propter hoc, sicut deuorat stipulam lingua ignis, et calor flamme exurit, sic radix eorum quasi fauilla erit, et germen eorum ut puluis ascendet. Abiecerunt enim legem Domini exercituum, et eloquium sancti Isrelis blasphemauerunt; ideo iratus est furor Domini in populo suo, et extendit manum suam super eum, et percussit eum, et conturbati sunt montes, et facta sunt morticina eorum quasi stersus in medio platearum. In omnibus his non est auersus furor eius, sed adhuc manus eius extenta .



CAP. 85.---Que mala ebrietas in corpore et mente hominis generet. Isidorus dicit 

Esce crapulam, potus ebrietatem generant. Ebrietas  autem perturbationem gignit mentis, furorem cordis, flammam libidinis. Ebrietas ita mentem alienat, ut ubi sit nesciat. Unde etiam malum non sentitur quod per ebrietatem committitur. uerum est quod iuxta prophetam dicitur: Fornicatio et ebrietas auferunt cor . Fornicatio enim, sicut ait Salomon, infatuat sapientem. Ebrietas, sicut in Lot, sensum rationis captiuat ; unde et in Prouerbiis: Potentes, inquit, qui iracundi sunt uinum non bibant, ne, cum biberint, obliuiscantur sapientiam . Plerisque laus est multum bibere, et non inebriari. Audiant hi aduersum se dicentem prophetam: ue qui potentes estis ad bibendum uinum, et uiri fortes ad miscendam ebrietatem . uino multo deditos et luxuriose uiuentes  Isaias sic arguit dicens: ue qui consurgitis mane ad ebrietatem sectandam, et potandum usque ad uesperam, ut uino estuetis . De talibus et alio loco dicitur: ue tibi, ciuitas cuius rex iuuenis est, et cuius principes mane comedunt . Multi enim a mane usque ad solis occubitum ebrietati et gule uoluptatibus seruiunt, nec intelligunt cur nati sint, sed consuetudine belluina detenti, luxurie tantum tota die epulisque inseruiunt. Clamat Iel propheta his qui ebrietati deseruiunt, dicens: Expergiscimini ebrii, et flete, et ululate omnes, qui bibitis uinum in dulcedine . Quo testimonio non ait tantum: Flete omnes, qui bibitis uinum, ut bibere omnino non liceat, sed adiecit in dulcedine, quod ad uoluptuosam pertinet et prodigam effusionem.  Nam quantum satis est necessitati edocet Timotheum bibere Apostolus dicens: uino modico utere . Non solum ex uino inebriantur homines, sed etiam ex ceteris potandi generibus, que uario modo conficiuntur. Unde et Nazareis qui se sanctificabant Domino, preceptum est uinum et siceram non bibere , utraque enim statum mentis euertunt, et ebrios faciunt, luxuriam quoque carnis utraque equaliter gignunt. Quidam continentes sicut panem cum pondere edunt, ita et aquam cum mensura sumunt, asserentes ad castimoniam carnis etiam aque abstinentiam conuenire.



CAP. 86.---De impunitate furiosi si quid per eum perditum fuerit. Lib. uII Institutionum, tit. I.

 Quod infans uel furiosus perdidit possessori, uel corrupit, impunitum est.



CAP. 87.---Furiosis matrimonia non contrahenda, contracta non dirimenda. Institut. lib. XXIu, tit. II. .

Furor contrahi matrimonium non sinit, quia consensu opus est, sed recte contractum non impedit.



CAP. 88.---Item, de eodem. Ambrosius super Lucam .

Furiosus licet ducere uxorem non possit, retinere tamen matrimonium potest.



CAP. 89.---Item, de furiosis .

Furiosus quoque nullum negotium gerere potest, quia non intelligit quod agit.



CAP. 90.---Quod idem sit sentiendum de furiosis filiis et parentibus. Nouellarum constit., cap. 4.


Si furiosus filius uel quecunque persona liberorum sit in furore, eadem teneantur que superius de furiosis parentibus diximus.



CAP. 91.---De impunitate furiosi. Ambr. lib. Hexem., in tract. prime diei .

In Iudiciis istiusmodi uoluntarios reos non ex necessitate compulsos culpa stringit, pena condemnat. Neque enim si furore aliquis innocentem peremerit, obnoxius morti est; quin etiam ipsius diuine legis oraculo, si quis per imprudentiam intulerit necem, accipit impunitatis spem, refugii facultatem, ut possit euadere. Hoc igitur de eo quod proprie malum uidetur, dictum sit. Mala enim non sunt,  nisi que crimine mentem implicant, et conscientiam ligant.



CAP. 92.---De eodem. August. lib. Questionum ueteris et Noui Testamenti, cap. 2.

 Aliquos scimus subito dementes factos ferro, fuste, lapidibus, morsibus multis nocuisse, quosdam et occidisse. Captos autem industria et iudiciis oblatos minime reos factos, eo quod non uoluntate, sed, impellente ui nescio qua hec gesserint nescientes. Quomodo enim reus constituitur, qui nescit quid fecerit?



CAP. 93.---Quod impuberes et furiosi non possint testamentum facere. Instit. lib. II, tit. XII.

Testamentum facere non possunt impuberes, quia nullum eorum animi iudicium est; item furiosi,  quia mente carent. Nec ad rem pertinet si impubes postea pubes, aut furiosus postea compos mentis factus fuerit, et decesserit. Furiosi autem si per id tempus fecerint testamentum quo furor eorum intermissus est, iure testati esse uidentur.



CAP. 94.---Iudeos non esse cogendos ad fidem Christianam. Ex Tolet. conc. cap. 58 .

 De Iudeis precepit sancta synodus nemini deinceps uim inferri ad credendum. Item, eodem conc. Iudei non ui sed libera arbitrii uoluntate [liberi arbitrii facultate, Grat.] ut conuertantur, suadendi potius sunt quam impellendi.



CAP. 95.---Ut nullus Iudeis in errore suo patrocinetur. Item .

 Quicunque episcopus, siue clericus, siue secularis, ullis Iudeis contra fidem Christianam uel munere uel fauore auxilium prestiterit, uere ut profanus et sacrilegus, anathema effectus ab Ecclesia catholica et regno Dei efficiatur extraneus, quia dignum est ut a corpore Christi separetur, qui eius inimicis patronus efficitur.



CAP. 96.---De infirmando Iudeorum testimonio. Item .

 Infirmari oportet eorum testimonium, qui in fide falsi docentur, nec eis esse credendum qui ueritatis fidem a se abiecerunt.



CAP. 97.---Ne publica officia Iudeis committantur. Item .

 Hi qui ex Iudeis,  officia publica nullatenus appetant, quia sub hac occasione Christianis iniuriam faciunt, ideoque iudices prouinciarum cum sacerdotibus, eorum subreptiones fraudulentas suspendant, et officia publica eos agere non permittant. Si quis autem hoc permiserit, uelut in sacrilegum excommunicatio proferatur, et is qui subrepserit publicis codicibus [cedibus, orig.] deputetur.



CAP. 98.---Ne Iudei mancipia Christiana emere presumant. Item .

Iudeis non liceat Christianos seruos nec Christiana mancipia emere, nec cuiusquam consequi largitate. Nefas est enim ut membra Christi seruiant membris Antichristi. Quod si deinceps seruos Christianos uel ancillas Iudei habere presumpserint,  sublati ab eorum dominatu libertatem a principe consequantur.



CAP. 99.---Ne Christiani Iudeorum conuiuiis intersint. Ex concil. Aurelian. III, tempore Childeberti regis, cap. 13.

Christianis conuiuia interdicimus Iudeorum in quibus si forte fuisse probantur, annuali excommunicationi pro huiuscemodi contumacia subiacebunt.



CAP. 100.---Ne Iudei a Cena Domini usque ad secundam feriam in publico appareant. Item cap. 29.

Iudei a die Cene Domini usque in secundam Sabbati in Pascha, hoc est ipso quatriduo procedere inter Christianos, neque catholicis populis se ullo modo [loco, orig.] uel quacunque occasione miscere  presumant.



CAP. 101.---Quod omni mansuetudine et benignitate Iudei ad fidei unitatem sint uocandi. Gregorius Petro episcopo Terracinensi 

Ioseph presentium lator Iudeus insinuauit nobis, quod de quodam loco, in quo ad celebrandas festiuitates suas Iudei in Terracinensi castro consistentes conuenire consueuerant, tua eos fraternitas expulerit, et in alium locum pro colendis similiter festiuitatibus suis te quoque noscente et consentiente, migrauerint, et nunc de eodem loco expulsos denuo se conqueruntur. Sed si ita est, uolumus ut tua fraternitas ab huiusmodi se querela suspexdat, et locum quem  cum tua conscientia quo congregentur adepti sunt, eis  ibidem liceat conuenire. Hos enim qui a Christiana religione discordant, mansuetudine, benignitate, admonendo, suadendo ad unitatem fidei necesse est congregare: ne quos dulcedo predicationis et preuentus futuri iudicis terror ad credendum inuitare poterat, minis et terroribus repellantur.



CAP. 102.---De seruis Iudeorum ad ecclesiam confugientibus. Gregorius lib. III registri Ioanni episcopo Caralitano .

Peruenit ad nos seruos ancillasque Iudeorum fidei causa ad ecclesiam fugientes, aut infidelibus restitui dominis, aut eorum ne restituantur pretium dari. Hortamur igitur ut nullatenus tam prauam consuetudinem manere permittas, sed quilibet Iudeorum  seruus ad uenerabilia loca fidei causa confugerit, nullatenus eum patiamini preiudicium sustinere, sed siue olim Christianus, siue nunc fuerit baptizatus, sine ullo Christianorum pauperum damno, religioso ecclesiastice pietatis patrocinio in libertatem modis omnibus defendatur.



CAP. 103.---De Felice Christiano, quem quidam Samarites seruituti subiicere uolebat. Item Ioanni episcopo Syracusano .

Felix presentium portitor questus nobis est, cum sit de Christianis natus parentibus, a quodam Christiano Samareo se  esse donatum. Et dum huiusmodi superstitionis homines Christiana quolibet modo mancipia possidere nec ratio legis, nec reuerentia religionis admittat, se  tamen per decem et nouem annos in eius asserit seruitio permansisse. Sed cognoscente hoc decessore uestro sancte memorie Maximiano, ab eo se zelo  sacerdotali commoto, de Samarei seruitio nefario dicit liberatum. Sed quia eiusdem Samarei filius post 5 annos factus dicitur Christianus, et supradictum Felicem in eius seruitium  quidam nituntur redigere, sanctitas uestra hec que edocti sumus diligenter inquirat, et si ita ea esse constiterit, eum tueri studeat, et a nullo sub qualibet occasione grauari permittat, quia, dum superstitiose secte mancipia dominos suos ad fidem precedentia seruitio eorum redigi aperte iura prohibeant, quanto magis hic de Christianis parentibus natus et factus a paruulo  Christianus, hanc non debet questionem aliquo modo sustinere.



CAP. 104.---Ut ueteres synagogas Iudei obtineant. Item Gregorius Ianuario episcopo Caralitano .

Iudei de ciuitate uestra huc uenientes questi nobis sunt quod synagogam eorum que Caralis sita est, Petrus qui ex eorum superstitione ad Christiane fidei cultum, Deo uolente, perductus est, adhibitis sibi quibusdam indisciplinatis, sequenti die baptismatis sui, hoc est Dominico in ipsa festiuitate paschali cum graui scandalo, sine uestra occupauerit uoluntate, atque imaginem illic Genitricis Dei Dominique nostri, et uenerandam crucem uel birrum album, quo de fonte surgens indutus fuerat,  posuerit. Paulo post. His hortamur affatibus, ut sublata exinde cum ea qua dignum est ueneratione, imagine atque cruce, debeatis quod uiolenter ablatum est reformare, quia, sicut legalis definitio nouas Iudeos non patitur erigere synagogas, ita quoque eos sine inquietudine ueteres habere permittit.



CAP. 105.---Ne Iudei a solemnitatibus suis ui arceantur. Item Paschasio episcopo Neapolitano .

 Iudei habitantes Neapoli questi nobis sunt, asserentes quod quidam eos a quibusdam feriarum suarum solemnitatibus irrationabiliter nitantur arcere, ne illis sit licitum festiuitatum suarum solemnia colere, sicut eis nunc usque et parentibus eorum longis retro temporibus  licuit obseruare uel colere. Quod si ita se ueritas habet, superuacue rei uidentur operam adhibere.



CAP. 106.---De mancipiis Iudeorum si fieri Christiani uoluerint, quid agendum sit. Gregorius Fortunato Neapolitano episcopo .

 Fraternitatem uestram oportet esse sollicitam, si de Iudeorum seruitio non solum Iudeus, sed etiam quisquam paganorum fieri uoluerit Christianus postquam uoluntas eius fuerit patefacta, nec hunc sub quolibet ingenio uel argumento cuipiam Iudeorum uenundandi facultas sit, sed is qui ad Christianam conuerti fidem desiderat, defensione uestra in libertatem modis omnibus uindicetur. Hi uero quos huiuscemodi  oportet seruos amittere, ne forsitan utilitates suas irrationabiliter existiment impediri sollicita uos hoc conuenit consideratione seruare, ut si paganos, quos mercimonii causa de externis finibus emerint, infra tres menses dum emptor cui uenditi fuerant non inuenitur, fugere ad Ecclesiam forte contigerit, et uelle se dixerint fieri Christianos, uel etiam extra Ecclesiam hanc talem uoluntatem prodiderint, pretium eorum a Christiano, scilicet emptore, perciplant. Si autem post prefinitos tres menses quisquam huiuscemodi seruorum Iudaicorum uelle suum dixerit, et fieri uoluerit Christianus, nec aliquis eum postmodum emerit, nec dominus qualibet occasionis specie audeat uenundare, sed ad libertatis procul  dubio premia perducatur, quia hunc non ad uendendum, sed ad sibi seruiendum dicitur comparasse [reseruasse, orig.].



CAP. 107.---De zelo sacerdotum Christianorum contra Iudeos. Ambrosius in epistola ad Wercellenses .

Relatum est a comite orientis militarium partium incensam esse synagogam, idque auctore factum episcopo. Non assero exspectandam fuisse assertionem episcopi; sacerdotes enim turbarum moderatores sunt studiosi pacis, nisi cum et ipsi mouentur iniuria Dei aut Ecclesie contumelia. Item. Quid mandas in absentem iudicium? habes presentem, habes confitentem reum. Proclamo quod ego synagogam  incenderim, quod illis mandauerim, ne etiam esset locus in quo Christus negaretur. Item. Non uides, imperator, quia Deus se pro illis prohibet rogari, quos tu uindicandos putas? Item. Quis habet synagogam uindicare? Christus, quem occiderunt, quem negauerunt? An Deus Pater uindicabit eos qui nec Patrem recipiunt? Item. Si de causis pecuniariis comites tuos consulis, quanto magis in causis religionis sacerdotes Domini equum est consulas? Item. Integra adhuc tibi sunt omnia, in hoc me ego Deo nostro pro te obligo, nec uerearis sacramentum. Nunquid Deo displicere poterit, quod pro eius emendatur honorificentia? Item. Quod honorificentius fieri potuit, feci, ut me magis audires in regia, ne si necesse esset audires in Ecclesia.



CAP. 108.---Quod Iudei bellandi potestatem amiserint. Hieronymus super Isaiam lib. II .


Non est mirum si apud Iudeos perierit omnis dignitas bellatorum, cum militandi sub gladio et arma portandi non habeant potestatem.



CAP. 109.---De damnatione Iudeorum si Christianum circumciderint. Cod. lib. I.

 Iudei et bonorum proscriptione et perpetuo exsilio damnabuntur, si nostre fidei hominem circumcidisse eos, uel circumcidendum mandasse constiterit.



CAP. 110.---De mancipii Iudeorum, si ad Ecclesiam confugerint. Ex uita beati Greg. lib. Iu, cap. 43.

Quemadmodum Iudeos uiolenter baptizari Gregorius denegabat, ita Christianos eis quoquo modo subiici nullatenus permittebat. Item, ibid., c. 45.  Iudeorum mancipia semel confugientia ad ecclesiam nusquam quibuslibet suasionibus reddi permittebat. Item, ibid., c. 46. Non solum Christiana mancipia in libertatem pristinam legaliter reuocabat Gregorius, uerum paganorum ad fidem uenire uolentia, uendi nullo modo permittebat.



CAP. 111.---Quod nulla infamis persona accusare possit. Stephanus omnibus episcopis, cap. 1.

Accusator uestrum nullus sit seruus aut libertus, nullaque suspendii rea, aut infamis persona. Repellantur etiam cohabitantes inimicis, et omnes laici, quos ad infestationem blasphemie affectio amicitie incitare solet.



CAP. 112.---Ut Iudei conuersi honorentur. Gelasius Quinigesio episcopo.

 uir clarissimus Telesinus, quamuis Iudaice credulitatis esse uideatur, talem se nobis approbare contendit, ut eum merito nostrum [uestrum] appellare debeamus qui pro Antonio [Antio] parente suo specialiter postulauit, ut eum dilectioni tue commendare debeamus. Et ideo fratrem [frater] supradictum uoluntatis nostre mandatorumque respectu ita te habere conuenit, ut non solum in nullo penitus opprimatur, uerum etiam in quo ei opus fuerit, solatio tue se gaudeat dilectionis adiutum.



CAP. 113.---Qua diligentia examinandum sit de seruis Iudeorum. Gelasius Siracusio, Constantio et Laurentio episcopis.

Iudas qui Iudaice professionis existit mancipium, iuris sui quod ante paucos annos se asserit comparasse,  nunc ad Ecclesiam uenefranam confugisse suggessit, sicut petitorii tenor annexus ostendit, eo quod dicat sibi ab infantia Christiano nuper a prefato domino signaculum circumcisionis infixum. Quapropter diligenter uestra inter utrumque sollicitudo rerum fideliter examinet ueritatem, quatenus nec religio temerata uideatur, nec seruus hac obiectione mentitus competentis iura domini declinare contendat.



CAP. 114.---Quod Iudei seruari debeant, non occidi. Alexander papa II omnibus episcopis Hispanie [Gallie].

Placuit nobis sermo, quem nuper de uobis audiuimus, quomodo tutati estis Iudeos qui inter uos habitant, ne interimerentur ab illis qui contra  Sarracenos in Hispaniam proficiscebantur. Illi quippe stulta ignorantia, uel forte ceca cupiditate commoti, in eorum necem uolebant seuire, quos fortasse diuina pietas ad salutem predestinauit. Sic etiam beatus Gregorius quosdam qui ad eos delendos exardescebant prohibuit, impium esse denuntians eos delere uelle qui Dei misericordia seruati sunt, ut patria libertateque amissa, diuturna penitentia Patrum preiudicio, in effusione sanguinis Saluatoris damnati, per terrarum orbis plagas dispersi uiuant. Dispar nimirum est Iudeorum et Sarracenorum causa. In illis enim qui Christianos persequuntur, et ex urbibus et propriis sedibus pellunt iuste pugnatur, hi ubique parati sunt seruire. Quemdam etiam episcopum synagogam  eorum destruere uolentem cohibuit.



CAP. 115.---De eodem. Berengario Narbonensi uicecomiti.

Nouerit prudentia uestra nobis placuisse quod Iudeos qui sub uestra potestate habitant, tutati estis ne occiderentur. Non enim gaudet Deus effusione sanguinis, neque letatur in perditione malorum. Item, Willefredo [Wilfredo] Narbonensi archiepiscopo. Omnes leges tam ecclesiastice quam seculares, effusionem humani sanguinis prohibent.



CAP. 116.---Ne medicina a Iudeo accipiatur. Ex septima synodo, cap. 11.

Nullus eorum qui in sacro sunt ordine aut laicus azyma Iudeorum manducet, aut cum eis habitet,  aut eos, in infirmitatibus suis uocet, aut medicinam ab eis accipiat, aut cum eis in balneo lauet. Si uero quisquam hoc fecerit; si clericus est, deponatur; si laicus uero, excommunicetur.



CAP. 117.---Ne Christiani cum Iudeis ineant conuiuia. Ex concilio Agathensi cap. 40.

 Omnes clerici siue laici Iudeorum conuiuia uitent, nec eos ad conuiuium quisquam accipiat, quia, eum apud Christianos cibis communibus non utantur, indignum est atque sacrilegum eorum cibos a Christianis sumi, cum ea que Apostolo permittente nos sumimus ab illis iudicentur immunda , ac sic inferiores incipiant esse Christiani quam Iudei, si nobis que ab illis uitantur apponuntur, illi [nosque ab illis  ponuntur utamur: illi, etc., orig.] uero a nobis oblata contemnant.



CAP. 118.---Ne Iudei iudices uel telonarii constituantur. Ex conc. Matisconensi tempore Guntranni regis, cap. 16 .

Ne Iudei Christianis preliis [populis, orig.] iudices deputentur, aut telonarii esse permittantur, per quod illis  Christiani uideantur esse subiecti.



CAP. 119.---De penitentia eorum qui cum Iudeis cibum sumpserint. Ex conc. Eliberitano, cap. 30.

Si aliquis clericus siue fidelis fuerit qui cum Iudeis cibum sumpserit, placuit eum a communione abstinere, ut debeat emendari.



DECRETI PARS DECIMA QUARTA. De excommunicatione iusta uel iniusta, et quibus de causis, et quo ordine facienda sit.



CAP. 1.---Qua discretione beatus Petrus docuerit in uno Clemente omnes Ecclesie presules ligare et soluere .


Clementi trado, ait beatus Petrus, a Domino mihi traditam potestatem ligandi atque soluendi, ut de omnibus quibuscunque decreuerit in terris, hoc decretum sit et in celis. Ligabit enim quod oportet ligari, et soluet quod expedit solui; tanquam qui ad liquidum Ecclesie regulam nouerit.



CAP. 2.---Item de eodem .

Omnes, o Clemens, cum tanta reuerentia tua uerba suscipiant, ut sciant legatum te et preconem esse ueritatis, et quodcunque ligaueris super terram, erit ligatum et in celo, et quodcunque solueris super terram, erit solutum et in celo , quandoquidem  quoniamquidem, orig.]  que oportet ligabis, et que expedit solues.



CAP. 3.---Ne prelatus propriam sequens uoluntatem aut soluere noxios, aut ligare conetur insontes. Gregorius in homilia 26 .

 Plerumque contingit ut hic iudicis locum teneat, cuius ad locum uita minime  concordat; ac sepe agitur ut uel damnet immeritos, uel alios ipse ligatus soluat. Sepe in soluendis ac ligandis subditis sue uoluntatis motus, non autem causarum merita sequitur pastor; unde fit ut ipsa ligandi ac soluendi potestate se priuet, qui hanc pro suis uoluntatibus, et non pro subditorum moribus exercet. Sepe fit ut erga quemlibet proximum odio uel gratia moueatur pastor. Iudicare autem digne de subditis nequeunt, qui in subditorum causis sua uel odia uel gratiam sequuntur. Unde recte per Prophetam dicitur: Mortificabant animas que non moriuntur, et uiuificabant animas que non uiuunt . Non morientem quippe mortificat, qui iustum damnat, et non uicturum uiuificare nititur, qui reum a supplicio absoluere conatur. Cause ergo  pensande sunt, et tunc ligandi atque soluendi potestas exercenda, uidendum que culpa, aut que si penitentia secuta post culpam, ut quos omnipotens Deus per compunctionis gratiam uisitat, illos sententia pastoris absoluat. Tunc enim uera est absolutio presidentis, cum interni arbitrium sequitur iudicis. Quod bene quatriduani Lazari illa resurrectio  designat, que uidelicet demonstrat quia prius mortuum Dominus uocauit, et uiuificauit dicens: Lazare, ueni foras , et postmodum is qui uiuens fuerat egressus a discipulis est solutus, sicut scriptum est: Cumque egressus esset qui fuerat ligatus institis, tunc dixit discipulis: Soluite eum et sinite abire , et ecce illum discipuli iam uiuentem soluunt, quem magister resuscitauerat mortuum. Si enim discipuli mortuum soluerent, fetorem magis ostenderent quam uirtutem. Ex qua consideratione nobis intuendum est quod illos nos debemus per pastoralem auctoritatem soluere, quos auctorem nostrum intelligimus per suscitantem gratiam uiuificare. Que nimirum uiuificatio ante rectitudinem operis in ipsa iam cognoscitur confessione peccati. Unde et huic ipsi  mortuo nequaquam dicitur: Reuiuisce, sed: ueni foras. Omnis quippe peccator dum culpam suam intra conscientiam abscondit, introrsus latet, in suis penetralibus occultatur. Sed mortuus uenit foras, cum peccator nequitias suas sponte confitetur. Lazaro ergo dicitur: ueni foras, ac si aperte cuilibet mortuo in culpa diceretur: Cur reatum tuum intra conscientiam abscondis? foras iam per confessionem egredere, qui apud te per cogitationem [negationem, orig.] interius lates. ueniat itaque foras mortuus, id est culpam confiteatur peccator. uenientem uero [foras inseritur in orig.] soluant discipuli, ut pastores Ecclesie ei penam debeant amouere, quam meruit qui non erubuit confiteri quod fecit. Hec de solutionis ordine breuiter dixerim, ut sub magno moderamine  pastores Ecclesie uel soluere studeant, uel ligare.



CAP. 4.---Quod sancti minime delinquunt cum peccantes maledicti sententia feriunt. Gregorius in moralibus lib. Iu, cap. 6.

 Cum sancti uiri maledictionis sententiam proferunt, non ad hanc ex uoto ultionis, sed ex iustitie examine erumpunt [prorumpunt, orig.]. Intus subtile Dei iudicium aspiciunt, et mala foris exsurgentia, qua maledictione ferire debeant cognoscunt, et eo maledicto non peccant, quo ab interno iudice [iudicio, orig.] non discordant.



CAP. 5.---Item. Quod duobus modis maledictum proferatur, et iniusta uincula iusto non esse metuenda .


Scriptura sacra duobus modis maledictum memorat, aliud uidelicet quod approbat, aliud quod damnat. Aliter enim maledictum profertur iudicio iustitie, ut ipso primo homine peccante prolatum est, cum audiuit: Maledicta terra in opere tuo ; et cum Abrahe dicitur: Maledicentibus tibi maledicam . Rursum quia maledictum non iudicio iustitie profertur, sed liuore uindicte promitur, uoce Pauli predicantis admonemur, qui ait: Benedicite et nolite maledicere . Augustinus De uerbo Domini secundum Mattheum, cap. 16.  Cepisti habere fratrem tuum tanquam publicanum, ligas illum in terra, sed ut iuste alliges uide, nam iniusta uincula dirumpit iustitia. Cum autem  correxeris et concordaueris cum fratre tuo, soluisti illum in terra; cum solueris in terra, erit solutus et in celo.



CAP. 6.---Quod abominabilis sit Deo qui uel iustum ligauerit, uel soluerit iniustum. Hieronymus super Epistolam Pauli ad Philemonem .

 Si quis dixerit iustum iniustum, et iniustum iustum, abominabilis uterque apud Deum est . Similiter qui sanctum dicit esse non sanctum, et rursum non sanctum asserit sanctum, abominabilis apud Deum est.



CAP. 7.---Quod apud Deum non sententia sacerdotum, sed unumquemque uita defendat aut damnet. Hieronymus super Mattheum libro tertio .

Tibi dabo claues regni celorum, et quodcunque ligaueris  super terram, erit ligatum et in celo; et quodcunque solueris super terram, erit solutum et in celo. Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur, cum apud Dominum non sententia sacerdotum, sed reorum uita queratur. Legimus in Leuitico de leprosis, ubi iubentur ut ostendant se sacerdotibus, et si lepram habuerint, tunc a sacerdote immundi fiant , non quo sacerdotes immundos faciant, sed quo habeant notitiam de leprosis, et non leprosis, et possint discernere qui mundus, quiue immundus sit. Quomodo ergo ibi sacerdos mundum uel immundum leprosum non facit, sic et hic non alligat uel soluit episcopus et presbyter  eos qui insontes sunt uel noxii, sed pro officio suo cum peccatorum audierit uarietates, scit qui ligandus sit, qui soluendus.



CAP. 8.---Sententiam iniuste prolatam nullatenus esse metuendam. Gelasius episcopis Orientalibus, de communione Acacii uitanda.

 Cui est illata sententia, deponat errorem, et uacua est. Si iniusta est, tanto eam curare non debet, quanto apud Deum et Ecclesiam eius neminem potest iniqua grauare sententia. Ita ergo ea se non absolui desideret, qua se nullatenus perspicit obligatum.



CAP. 9.---Non impune cedere si quis patitur iniuste. August. De summo bono.

 Secundum catholicam  fidem sanamque doctrinam, nec Dei nature nocere quisquam potest, nec natura Dei iniuste nocere cuiquam, nec nocere iniuste patitur quemquam. Qui enim nocet, ait Apostolus, recipiet hic quod nocuit .



CAP. 10.---Nullum damnari nisi pro iniqua conscientia. Aug. De sermone Domini in monte .

 Temerarium iudicium plerumque nichil nocet ei de quo iudicatur temere. Ei autem qui temere iudicat, ipse temeritas necesse est ut noceat.



CAP. 11.---Item. Augustinus in epistola ad clerum Hipponensem .

Nunc si uobis placet ut nomen presbyteri non recitetur,  ne iis qui ad ecclesiam nolunt accedere, sicut ait Apostolus, demus occasionem , non erit hoc nostrum factum. Quid enim obest homini, quod ex illa tabula non uult eum recitari humana ignorantia, si de libro uiuentium non eum deleat iniqua conscientia!



CAP. 12.---De eodem. Augustinus ad Secundinum Manicheum .

 Senti de Augustino quidquid libet, sola me in oculis Dei conscientia non accuset.



CAP. 13.---In iudicio solam timendam esse conscientiam. Aug. super psal. XXXuI .

 Etsi ad tempus damnaris ab homine, et si dixeris sententiam proconsuli  [dixeris sententiam proconsulis] in Cyprianum, aliud est sella terrena, aliud tribunal celeste, ab inferiore accipit sententiam, a superiore coronam.



CAP. 14.---Iusto pro maledicto iniuste illato premium fore sperandum. Augustinus super psal. XXXuII .

 Custodi intus innocentiam tuam ubi nemo opprimit causam tuam. Preualuit in te falsum testimonium, sed apud homines. Nunquid apud Deum ualebit, ubi causa tua dicenda est? Quando Deus erit iudex, alius testis quam conscientia tua non erit. Inter iudicem iustum et conscientiam tuam noli timere, nisi causam tuam. Item. August. super psal. 102 . Qui iustus est et iniuste maledicitur, premium illi  redditur.



CAP. 15.---Ut presbyter uel diaconus ab episcopo suo quocunque modo deiectus a prouincialibus episcopis discutiatur, et ante hoc a nemine in communionem recipiatur. Ex Sardicensi conc. cap. 117.

 Si quis episcopus forte iracundus  cito et aspere commouetur aduersus presbyterum siue diaconum, et exterminare eum de Ecclesia uoluerit, uidendum est ne innocens damnatur, aut perdat communionem. Et ideo habeat potestatem is qui abiectus est, ut episcopos finitimos interpellet, et causa eius audiatur, ac diligentius tractetur, quia non oportet ei negari audientiam roganti. Et ille episcopus qui iuste aut iniuste eum abiecit,  patienter accipiat ut negotium discutiatur, ut uel probetur sententia eius a plurimis, uel emendetur. Tamen priusquam omnia diligenter et fideliter examinentur, eum qui fuerit a communione separatus, nullus debet presumere ut communioni societ.



CAP. 16.---Ut episcopis qui subiectis uehementes fuerint et implacabiles a uicinis episcopis communio denegetur. Ex Arelatensi concilio, cap. 11 

 Episcopi si sacerdotali moderamine postposito, innocentes ac minimis causis culpabiles excommunicare presumpserint, aut ad gratiam festinantes recipere fortasse noluerint, a uicinis episcopis cuiuslibet prouincie litteris moneantur;  et si parere noluerint, communio illis usque ad tempus synodi a reliquis episcopis denegetur.



CAP. 17.---Exemplum huius rei. Gregorius magno episcopo [presbytero habet Greg.] Mediolani 

 Comperimus quod Laurentius quondam frater et cepiscopus noster, nullis te culpis exstantibus communione priuauerit, ideoque huius precepti nostri auctoritate munitus officium tuum securus perage, et communionem sine aliqua sume formidine.



CAP. 18.---Ne episcopus precipitem sententiam dictet. Gregorius Maximiano Syracusano episcopo .

Frequenter me admonuisse uos recolo, ut in  proferenda sententia esse precipites nullatenus deberetis, et nunc ecce cognoui quia reuerendissimum uirum abbatem Eusebium commota furore uestra fraternitas excommunicauit; quod ego ualde miratus sum.



CAP. 19.---Ut sana ratio corrigat quod mens turbata peccauerit. Augustinus ad Auxilium episcopum .

Precor ut ignoscas precanti ueniam excommunicato, si agnouerit culpam. Si autem nichil eum peccasse prudenter aduertis, fac quod sanctum uirum facere oportet, ut si tibi contigit tanquam homini, quod utique homo dicit in psalmo: Turbatus est pre ira oculus meus , exclames ab Deum: Miserere mei, Domine, quoniam infirmus  sum , ut porrigat tibi dextram suam, et comprimat iracundiam tuam, et tranquillet mentem tuam ad uidendam faciendamque iustitiam. Aufer gesta ecclesiastica que perturbatior quam consideratior forsitan fecisti.



CAP. 20.---Sugillatio sacerdotum qui ad persequendas culpas prosiliunt incaute. Rabanus De pressuris ecclesiasticis, lib. I.

 Non in perpetuum damnamur cum iniuste iudicamur, dicente Psalmista: Nec damnabit illum cum iudicabitur illi . Multi denique sacerdotum culpam zelo Dei se persequi profitentur, sed dum indiscrete hoc agunt, sacrilegii facinus incurrunt, et dum precipites quasi ad emendandum ruunt, ipsi quoque multo magis deterius cadunt.



CAP. 21.---Qualiter in prelatum uindicari debeat, qui subiectum illicite damnauerit. Ex concilio Parisiensi tempore Ludouici.


 De illicita excommunicatione lex Iustiniani catholici imperatoris, quam probat et seruat Ecclesia catholica constitutione 118, capite 451, decreuit ut nemo episcopus, nemo presbyter, excommunicet aliquem, antequam causa probetur propter quam ecclesiastici canones hoc fieri iubent. Si quis autem aduersus ea aliquem excommunicauerit, ille quidem qui excommunicatus est maioris sacerdotis auctoritate ad gratiam sancte communionis redeat. Is autem qui non legitime excommunicauit, in tantum tempus abstineat a sacra communione, quantum maiori sacerdot  uisum fuerit, ut id quod iniuste fecit ipse iuste patiatur. Et hinc sanctus Gregorius ad Ioannem episcopum  iniuste excommunicantem inter cetera scripsit, dicens: »Cassatis prius, atque ad nichilum redactis predicte sententie tue decretis, ex beati Petri apostolorum principis auctoritate, decernimus 30 dierum spatio sacra te communione priuatum, ab omnipotenti Deo tanti excessus ueniam cum summa penitentia ac lacrymis exorare. Quod si hanc sententiam nostram te cognouerimus implesse remissius, non iam tantum iniustitiam, sed et contumaciam fraternitatis tue cognoscas, iuuante Domino, seuerius puniendam, quia nemo prepropere uel prepostere, scilicet non commonitus, neque  conuentus est iudicandus, de conuentione huiusmodi patratoris manisfestorum criminum lex dicit. Quicunque tribus auctoritatibus iudicis conuentus, uel tribus edictis fuerit ad iudicem prouocatus, aut uno pro omnibus peremptorio, id est quod causam exstinguit, fuerit euocatus, et presentiam suam apud iudicem a quo ei denuntiatum est exhibere noluerit, aduersus eum quasi in contumacem iudicari potest, quinimo nec retractari per appellationem negotia possunt, quoties in contumacem fuerit iudicatum.« Et hanc sententiam de tribus auctoritatibus conuentis ex Euangelica ueritate Celestinus ad Nestorium scribens, et Ephesina synodus de eodem decernens , et beatus Gregorius ad Ioannem scribens   comprobant. De peremptorio autem scripto, Africanum concilium monstrat de Cresconio, ut si conuentus resipiscere detrectauerit, suo contemptu et contumacia faciente, auctoritate iudiciaria protinus excludatur. Et item beatus Gregorius de sententia in contumacem, scribens ad Maximum presumptorem Salonitanum episcopum dicit : Hortamur ut ad nos uenire omni postposita excusatione festines, quatenus seruata iustitia hec de quibus accusaris et cognoscere et finire secundum canonica instituta, Christo reuelante possimus. Ita autem fac ut ad ueniendum amplius iam moras non ingeras, ne ipsa te magis absentia obnoxium his que dicuntur assignet, et  nos in te hec res non solum propter dicta crimina que purgare subterfugis, sed etiam propter inobedientie culpam durius scilicet ut in contumacem, cogat ex concilio ferre iudicium.



CAP. 22.---Quales subiecti erga eos esse debeant qui animum offenderint presidentis. Ex epistola 1 Clementis ad Iacobum.

Quedam ex uobis ipsis intelligere debetis, si que sunt que episcopus uester propter malorum hominum insidias non potest euidentius et manifestius proloqui, uerbi gratia, si inimicus est alicui pro actibus suis, nolite exspectare ut ipse uobis dicat: Cum illo nolite amici esse; sed prudenter obseruare debetis, et uoluntati eius absque contentione obsecundare, et auertere uos ab eo cui ipsum sentitis  aduersum. Sed nec loqui his quibus ipse non loquitur, ut unusquisque qui in culpa est, dum cupit omnium uestrorum amicitias ferre, festinet citius ei reconciliari qui omnibus preest, et per hoc redeat ad salutem, cum obedire ceperit monitis presidentis. Si quis uero amicus fuerit his quibus ipse amicus non est, et locutus fuerit his quibus ipse non loquitur, unus est, et ipse ex illis qui exterminare uolunt Dei Ecclesiam, et cum corpore uobiscum esse uideatur, et mente et anima contra uos est, et multo est nequior hostis hic, quam hi qui foris sunt, et euidenter inimici sunt.



CAP. 23.---Ut communicans excommunicatis similem sortiatur uindictam. Calixtus episcopis Gallie .

  Excommunicatos quoque a sacerdotibus nullus recipiat ante utriusque partis iustam examinationem, nec cum eis in oratione, aut cibo, uel potu, uel osculo communicet, nec Aue eis dicat. Quia quicunque in his uel aliis prohibitis scienter excommunicatis communicauerit, iuxta apostolorum institutionem , et ipse simili excommunicationi subiacebit.



CAP. 24.---De eadem re. Fabianus papa Ecclesie comministris .

 Cum excommunicatis non est communicandum. Et si quis cum excommunicato auertendo regulas scienter saltem in domo simul locutus fuerit uel orauerit, ille communione  priuetur.



CAP. 25.---Ne quis episcopus alterius episcopi presbytero uel diacono communione priuato scienter communicet. Ex Sardicensi concilio, cap. 16.

Siue diaconus, siue presbyter, siue quis clericorum ab episcopo suo communione fuerit priuatus, et ad alterum perrexerit episcopum, et scierit ille ad quem confugit, eum ab episcopo suo fuisse abiectum, non oportet ut ei communionem indulgeat. Quod si fecerit, sciat se conuotis episcopis causam esse dicturum.



CAP. 26.---Ut quilibet ecclesiastici ordinis ministri excommunicatis communicantes communione priuentur. Ex Antiochensi conc. cap. 2 .

 Si quis de episcopis, uel presbyteris, uel diaconis, seu quilibet ex clero deprehensus fuerit cum excommunicatis communicare, etiam iste priuetur communione, tanquam qui regulam confundit Ecclesie.



CAP. 27.---Ne quis clericum communione priuatum recipiat, nisi aut suo episcopo reconciliatum, aut synodali satisfactione purgatum. Ex eodem conc. cap. 6.

 Si quis a proprio episcopo communione priuatus est, non ante suscipiatur ab aliis quam suo reconcilietur episcopo, aut certe ad synodum que congregatur occurrens, pro se satisfaciat.



CAP. 28.---Ab Ecclesia eliminatum quisquis clericorum in communionem receperit pari lege iudicetur. Ex conc. II Carthag. cap. 7.


 Qui merito facinorum suorum ab ecclesia expulsi sunt, si ab aliquo episcopo, uel presbytero, uel clerico [diacono] fuerint in communione suscepti, etiam ipsi pari crimine cum eisdem teneantur obnoxii. De eadem re. Ex concilio Iu Carthag. cap. 73 . Qui communicauerit uel orauerit cum excommunicato, siue clericus siue laicus, excommunicetur.



CAP. 29.---De eadem re. Ex Cesaraugustensi conc. cap. 5.

Hi qui per disciplinam aut sententiam episcopi ab Ecclesia fuerint separati, ab aliis episcopis non sunt  recipiendi. Quod si scientes episcopi fecerint, non habeant communionem.



CAP. 30.---De eadem re. Ex conc. Tolet. I, cap. 15.

 Si quis laicus abstinetur, ad hunc uel ad domum eius, uel clericorum uel religiosorum nullus accedat. Similiter et clericus si abstinetur, a clericis deuitetur. Si quis cum illo colloqui aut conuiuari fuerit deprehensus, etiam ipse abstineatur. Sed hoc pertineat ad eos clericos qui unius [eiusd., or.] sunt episcopi, et ad omnes qui moniti fuerint de eo qui abstinetur siue laico quolibet siue clerico.



CAP. 31.---De eadem re. Ex canonibus Martini episcopi ad laicos .

Non liceat communicare excommunicatis, neque  in domos eorum intreuntes orare cum eis. Si autem aliquis episcopus, aut presbyter, aut diaconus, aut quilibet ecclesiasticus excommunicato communicauerit, quasi perturbans omnem disciplinam Ecclesie, excommunicetur.



CAP. 32.---Item de eodem. Gregorius Ianuario episcopo Sardinie .

Eis qui ab ecclesiastica excommunione suspensi sunt, nullus religiosus secundum canonum statuta iungatur.



CAP. 33.---Ne quis contra ecclesiasticam satisfactionem excommunicatis communicet. Gelasius Maiorico, Serano, et Ioanni episcopis.

Celestinus presbyter fratris et cepiscopi nostri  Serani, qui contra pontificale iudicium contraque apostolice sedis mandata prorumpens, supradictis communionem sacram ministrare presumpsit, cum non poterit ignorare sententiam proprii sacerdotis, ab officio protinus ecclesiastico repellatur, ut nullus ecclesie ministrorum contra pontificalia statuta uenire contendat.



CAP. 34.---De eadem re. Ex Regula sancti Benedicti, cap. 26.

Si quis fratrer presumpserit sine iussione abbatis fratri excommunicato quolibet modo se iungere aut loqui cum eo, uel mandatum ei dirigere, similem sortiatur excommunicationis uindictam.



CAP. 35.---Ut excommunicatus ante examen non communicet, statuta misericorditer penitentia his qui aliter fecerint. Ioannes uIII, clero et ordini Salernitano.


 De illis presbyteris qui tempore sanctissimi predecessoris nostri domini pape Nicolai excommunicati sacrum ministerium contingere presumpserunt, ipsi in se damnationis  sententiam intulerunt. Tamen quia miseratio apostolica ueniam solet prestare correctis, ob multitudinem misericordie illis hanc indulgentiam exhibemus, ut sancta communione saginati studeant tribus continuis annis per hebdomadam omni secunda et sexta feria, a uino aut aceto penitus ieiunare [omni tempore, II et Iu et uI feria a uino et carne penitus ieiunare  sic Grat.], et ultra lugenda nequaquam committere.



CAP. 36.---Ut nullus Ecclesie sacramenta ab excommunicatis accipiat. Ioannes uIII Micheli regi Bulgarorum.

Si ab his quos excommunicatos habebamus sacramenta quecunque suscipitis, constat quia idololatriam, non ut Catholici essetis, sed ut schismatici efficeremini, reliquisse uidemini.



CAP. 37.---Item ut clericus siue laicus a suo episcopo damnatus ab aliis non recipiatur. Ex conc. Niceno, cap. 5.

De his qui communione priuantur, seu ex clero, seu ex laico ordine, ab episcopis per unamquamque prouinciam sententia regularis obtineat, ut hi qui abiiciuntur, ab aliis non recipiantur.



CAP. 38.---De eadem re. Ex epistola Carthag. conc. ad Celestinum papam 


Deprecamur ut deinceps ad aures uestras hinc uenientes non facilius admittatis, nec a nobis excommunicatos in communionem ultra uelitis excipere, quia etiam hoc Niceno concilio definitum facile aduertit uenerabilitas tua. Nam si de inferioribus clericis uel laicis uidetur ibi precaueri, quanto magis hoc de episcopis uoluit obseruari, ne in prouincia a communione suspensi a tua sanctitate prepropere uel indebite uideantur communione restitui? Presbyterorum quoque et sequentium clericorum improba refugia  repellat sanctitas tua.



CAP. 39.---Item de eadem re Nicolaus. Epiphanio episcopo.


Sancimus ut si quis presbyter pro aliquo neglectu aut crimine a proprio excommunicatus fuerit episcopo, ab alio episcopo non communicetur. Si uero ante audientiam communicare presumpserit, damnationis in se illatam cognoscat sententiam.



CAP. 40.---De eadem re. Ex canon. Apostolorum, cap. 11.

 Si quis excommunicato saltem in domo locutus fuerit, uel orauerit, iste communione priuetur. Exemplum cauendi: Ex lib. Pontificali.  Anastasius II, natione Romanus, sedit anno uno, mensibus 11, diebus 24. Et multi presbyteri atque clerici eiecerunt se a communione ipsius eo quod sine consilio eorum  communicasset diacono Thessalonicen. qui communis erat Acacio, et quia occulte uoluit reuocare Acacium, et non potuit, quia diuino nutu percussus est Acacius.



CAP. 41.---Quod nemo possit iuste damnari, nisi canonice ad audientiam uocatus. Alexander II Geruasio Remensi archiepiscopo.

Iuste non potest fieri, ut prius quis a quoquam prelato excommunicetur, quam missa synodica canonice ad respondendum uocetur.



CAP. 42.---Ut prelatus si quem ante probationem cause damnauerit, maiori audientie addictus recipiat et ipse quod fecit. Nouellarum constitut. 11, cap. 20.

 Quoniam multos peccatis nostris exigentibus, pro causa excommunicationis perire quotidie cernimus, partim ignorantia, partim nimia simplicitate, partim timore, partim  etiam necessitate, deuicti misericordia, anathematis sententiam ad tempus  temperamus. Apostolica itaque auctoritate ab anathematis uinculo hos subtrahimus, uidelicet uxores, liberos, filios, seruos, ancillas seu mancipia, nec non rusticos, et seruientes, et omnes alios qui non adeo curiales sunt, ut eorum consilio scelera perpetrentur, et eos qui ignoranter excommunicatis communicant, siue illos qui communicant cum eis qui excommunicatis communicant. Quicunque autem aut arator, aut peregrinus, aut uiator in terram excommunicatorum deuenerit ubi non possit emere, uel non habeat unde emat, ab excommunicatis accipiendi licentiam damus. Et si quis excommunicatis non pro sustentatione superbie, sed humanitatis causa  dare uoluerit, non prohibemus.



CAP. 44.---Utrum uno quolibet peccante tota domus eius anathemate ferienda sit. Ex epist. Augustini ad Auxilium episcopum .

 Si habes de hac re sententiam certis rationibus uel Scripturarum testimoniis exploratam, nos docere digneris quomodo recte anathematizetur pro patris peccato filius, aut pro mariti uxor, aut pro domini seruus, aut quisquam in domo etiam nondum natus, si eo tempore quo uniuersa domus est anathemate obligata nascatur, nec ei possit per lauacrum regenerationis in mortis periculo subueniri. Hec [nec] enim corporalis est pena, qua legimus quosdam contemptores Dei cum suis omnibus qui eiusdem impietatis participes fuerunt,  pariter interfectos. Tunc quippe ad terrorem uiuentium mortalia corpora perimebantur, quandoque etiam moritura. Spiritualis autem pena, qua fit quod scriptum est: Que ligaueris super terram erunt ligata et in celo , animas obligat, de quibus dictum est: Anima patris mea est; et anima filii mea est; Anima que peccauerit ipsa morietur . Audistis fortasse aliquos magni nominis sacerdotes cum domo sua quempiam anathematizasse peccantium. Ego autem si quis ex me quesierit, utrum recte fiat, quid ei respondeam non inuenio. Nunquam hoc facere ausus sum de quorumdam facinoribus unanimiter aduersus Ecclesiam perpetratis, nisi grauissime commouerer. Item, pauculis interiectis. Quomodo possumus uel Deo uel  hominibus iustam reddere rationem, si animas innocentes pro scelere alieno quod non trahunt, sicut ex Adam in quo omnes peccauerunt , originale peccatum spirituali supplicio puniamus? Etenim Classiciani filius et si traxit ex patre noxam primi hominis sacro fonte baptismatis expiandam, tamen quidquid postea qui eum genuit, peccati pater eius admisit, ubi particeps iste non fuit, ad eum non pertinere quis ambigat? Quid dicam de coniuge? quid dicam de tot animabus in uniuersa familia?



CAP. 45.---Apostolice sedis exemplum, quomodo quosdam excommunicatos publice pronuntiet, quosdam quasi dissimulet, quos tamen saluandos penitentie medicamento monet. Urbanus II Gibehardo Constantiensi episcopo.


Excommunicationis questione tractata, sancti predecessoris nostri Gregorii sententiam confirmantes, ita eam domino inspirante determinauimus. Primo siquidem gradu Rauennatem heresiarcham Romane Ecclesie inuasorem ab omnibus catholice Ecclesie membris alienum et excommunicatum esse censemus. Secundo eos qui armis, pecunia consilio aut obedientia ecclesiasticos maxime ordines aut honores ab eis accipiendo, eorum nequitie adminiculum subministrant. Hos igitur principaliter anathematis uinculis astringentes, in tertio gradu communicantes eis nos quidem non excommunicauimus, sed quia ipsi se eorum communione [excommunicatione]  condemnant, in nostram eos societatem sine penitentie ultione et absolutione nequaquam recipimus. Sanctis quippe canonibus cautum constat, ut qui excommunicatis communicauerit, excommunicetur. Ipsi tamen penitentie atque absolutionis modos ea moderatione decreuimus, ut quicunque seu ignorantia, seu timore, seu necessitate negotii cuiusquam maximi et maxime necessarii, eorum se conuictu, salutatione, oratione, osculoue contaminauerit, minoris penitentie medicina societatis nostre participium sortiatur. Eos uero qui aut spontanee aut negligenter inciderint, sub ea uolumus discipline cercitione suscipi, ut ceteris metus incutiatur.



CAP. 46.---De eadem re. Nicolaus papa Hincmaro Remorum archiepiscopo.


 Excellentissimus rex Carolus apostolatum nostrum consuluit, quid agendum sit de his qui communicant cum his qui cum Ingeltrude [Engiltrude] sepe damnata communicant femina, quoniam eam cum communicatoribus et fautoribus suis pari uinculo anathematis retineri constat astrictam. Quapropter nunc beatitudini tue iniungimus ut super hoc nostra auctoritate freta curam de his sumere studeat. Et quia docta diuinitus sanctitas tua ualde nouit aliud esse ex necessitate, aliud ex ignorantia, atque aliud quod ex studio delinquitur, istudque posterius duobus prioribus strictius esse puniendum, idcirco  solerter inuigilet et cauta discretione singulorum modos diiudicet, quatenus hi ex necessitate uel ignorantia delinquunt auctoritate nostra per te absoluantur, si tamen ipsa eorum ignorantia uel necessitas uera et non simulata, uel non ex uoluntate processerit. Quia ut bene nosti, plerique sunt qui possunt quidem, sed non uolunt recta nosse. Unde Psalmista de huiusmodi: Noluit, inquit, intelligere ut bene ageret . Illos autem qui studio suo obligantur et contemptu interdicta nostra postponunt, non nisi digna satisfactione preueniente uolumus a te prorsus absolui.



CAP. 47.---Quod ratum sit in celo Ecclesie iudicium. Augustinus super Ioannem parte I, tract. 44  .

Cum excommunicat Ecclesia, in celo ligatur excommunicatus;  cum reconciliat Ecclesia, in celo soluitur reconciliatus.



CAP. 48.---Item de potestate Ecclesie. Chrysostomus super epistolam ad Hebreos, sermone 4 .

 Nemo contemnat uincula ecclesiastica; non enim homo est qui ligat, sed Christus, qui hanc potestatem dedit, et dominos fecit homines tanti honoris.



CAP. 49.---Quid sit anathematizari. Ex quinte synodi actione 5.

 Certum est quod qui impius demonstratus est, omnimodo separatus est a Deo; sicut etiam ille qui anathematizatus tanquam impius separatus est. Nihil enim aliud significat  anathema, nisi a Deo separatio. Actione 8. Iudicium anathematis nichil aliud est, nisi a Deo separatio, quod impius licet in uerbo ab aliquo non suscepisset, tamen anathema reipsa sibi infert per suam impietatem, semetipsum a uera uita separans.



CAP. 50.---Quam graue sit periculum anathematizari. Augustinus De uerbis Apost. serm. 68  .

 Omnis Christianus, dilectissimi, qui a sacerdotibus excommunicatur, Satane tradi dicitur. Quomodo? Scilicet quia extra Ecclesiam est diabolus, sicut in Ecclesia Christus.  Ac per hoc quasi diabolo tradi dicitur, qui ab ecclesiastica communione remouetur. Unde illos quos tunc Apostolus Satane esse traditos predicat , excommunicatos a se esse demonstrat.



CAP. 51.---Quid intersit inter excommunicationem et anathema. Ioannes uIII Luitberto archiepiscopo Maguntino.

Engeltruden uxorem Bolonis noueris non solum excommunicatione , sed et anathemate, quod ab ipso corpore Christi, quod est Ecclesia, recidit, crebro percussam.



CAP. 52.---Quam sit graue anathema. Ex Historia Anastasii bibliothecarii Romane Ecclesie.

Tharasius patriarcha cum eligeretur, dixit: Anathema procul a Deo emittit, et a regno celorum expellit, ducens in tenebras exteriores.



CAP. 53.---Quod regnum celorum intercluditur quibus Ecclesia clauditur. Eutychianus episcopis per Siciliam 


Quibus regnum Dei precluditur, procul dubio et Ecclesia denegatur. De quibus Dominus in Euangelio, potestatem apostolorum eorumque successorum annuntians, ait: Quorum remiseritis peccata, remittuntur eis, et quorum alligaueritis peccata, alligata erunt , id est quibus Ecclesiam interdixeritis, nisi reconciliati per satisfactionem fuerint ipsis ianua regni celestis clausa erit.



CAP. 54.---Quod ordinatio que ab excommunicatis fit nullam uim habet. Gregorius Maximo presumptori Salone .

Additur inauditum nefas, quod post interdictionem quoque nostram, que sub excommunicatione quoque  nostra ordinantiumque te facta est, cesis presbyteris, diaconibus, ceteroque clero manu militari ad medium diceris deductus. Quam rem nos consecrationem dicere nullo modo possumus, quia ab excommunicatis est hominibus consecrata [al., celebrata].



CAP. 55.---De eadem re. Ex decret. Gregorii uII pape.

Gregorius papa synodo presidens dixit: »Ordinationes illorum qui ab excommunicatis sunt ordinati, sanctorum Patrum sequentes uestigia irritas fieri censuimus.«



CAP. 56.---Exemplum cauendi. Paulus in uita Greg., lib. Iu, cap. 9.

Cum Dalmatinorum generalitas honoratum archidiaconum,  quem Gregorius ex presbytero in diaconum conuerterat, sibi preficiendum concorditer elegissent, eorumque decretum pontifex approbasset, factione Malchi episcopi rectoris apostolici patrimonii, manu militari, Maximus multis criminibus inuolutus episcopatum Salonitane ciuitatis inuasit. Quod Gregorius audiens Dalmatinis et Iadectinis episcopis, ne illis manus imponerent sub magna interminatione prohibuit. At uero Maximus, qui episcopatus sedem contra canones inuaserat, etiam sacerdotium contra Deum per Simoniacam heresim  ab episcopis duntaxat excommunicatis pretio corruptis, non timuit promereri.



CAP. 57.---Quod qui excommunicatus est alium excommunicare nequit. Alexander II Guillelmo Marcioni.

 Audiuimus quod Henricus, Rauennas dictus archiepiscopus, nisus sit te excommunicare quod, quia excommunicatus te excommunicare non potuit, apostolica auctoritate te tuosque absoluentes, mandamus exinde non curare.



CAP. 58.---De eadem re. Nicolaus papa Micheli Augusto.

 Ait Celestinus papa episcopis orientalibus scribens: Si quis ab episcopo Nestorio aut ab aliis qui eum sequuntur, ex quo talia predicare ceperunt, uel excommunicatus uel exutus  est seu antistitis seu clerici dignitate, hunc in nostra communione et durasse, et durare manifestum est, nec iudicamus eum esse remotum, quia non poterat quemquam eius remouere sententia, qui se iam prebuerat ipse remouendum.



CAP. 59.---De eadem re. Item ad clerum Constantinopolitanum.

 Aperte, inquit, sedis nostre sanxit auctoritas nullum, siue episcopum, siue clericum, seu professione aliqua Christianum qui a Nestorio uel eius similibus, ex quo talia predicare ceperunt, uel loco suo uel communione deiecti sunt, uel eiectum uel excommunicatum uideri. Sed hi omnes in nostra communione et fuerunt et huc usque perdurant, quia neminem deiicere uel  remouere poterat, qui predicans talia titubabat. Intellexisti, imperator, ex supra memoratis non potuisse ut non dicamus prelatum suum saltem quemlibet remouere qui fuerant olim remoti, nec deiicere quemquam iam ante prostrati.



CAP. 60.---Nos non debere communicare defunctis quibus in uita non communicauimus. Leo Rustico Narbonensi episcopo .

 De communione priuatis et ita defunctis, horum causa Dei iudicio seruanda est, in cuius manu fuit, ut talium obitus non usque ad communionis remedium differretur. Nos autem quibus uiuentibus non communicauimus, mortuis communicare non possumus.



CAP. 61.---De eadem re. Gelasius papa Fausto magistro militie .


Mortuos suscitasse legimus Christum, in errore mortuos absoluisse non legimus. Et qui hoc certam faciendi solus habuit potestatem beato Petro apostolo principaliter mandat. Quecunque super terram ligaueris erunt ligata et in celo, et quecunque solueris super terram erunt soluta et in celis . Super terram, inquit, nam in hac ligatione defunctum nusquam dixit absoluendum.



CAP. 62.---Quod licet hereticos etiam post mortem anathematizari. Ex actione 1 quinte synodi.


  Sane profertur a quibusdam, qui dicunt oportere post mortem hereticos anathematizari, et sequi in hoc doctrinam sacrorum Patrum, qui non solum uiuentes hereticos condemnauerunt, sed et post mortem, utpote in sua impietate mortuos, anathematizauerunt, sicut eos qui iniuste condemnati sunt reuocauerunt post mortem, et in sacris scripserunt: quod factum est in Ioanne  et in Flauiano  religiose memorie episcopis Constantinopolitanis. Item August. ait : »Si forte isti libri ita designant traditorem suum, sicut designauit  Dominus Iudam , legant in eis nominatim et expresse uel Cecilianum uel eius ordinatores eorumdem librorum fuisse traditores, et si non eos anathematizauero, ipse cum eis iudicer tradidisse.« Item. Que modo recitata sunt a Gelasio sancte memorie, conueniunt statui tenenti ab initio [Aug. sancte memorie consuluit et statuit teneri ab initio, etc. Sic Grat.] in Ecclesia, impium dogma iam inculpatum et condemnatum, et eos qui tali dogmati obnoxii sunt anathematizari uult Ecclesie traditio, licet mortui essent. Ideo et sancte memorie Augustinus dicit: »Si modo conuinceretur Cecilianus de his que inferuntur ei, etiam post mortem illum anathematizo.« Item . Multi episcopi congregati, et quedam de diuersis  ad ecclesiasticum statum pertinentibus disponentes, de episcopis statuerunt defunctis qui suas facultates hereticis relinquunt, ut et post mortem anathemati subiiciantur. Item . Et si uera sunt que Ceciliano obiecta sunt, et nobis aliquando possent monstrari, ipsum mortuum anathematizaremus. Sunt autem etiam Augustini sancte memorie epistole dicentes quod si qui in uita sua non recte sapuerunt, licet non condemnati fuissent adhuc uiuentes, ut demonstrato peccato, isti etiam post mortem anathemati subiiciantur. Item. »Dicis licere mihi etiam de mortuis iudicare, quia iudicium non tantum de uiuis, sed etiam de mortuis fieri potest. Item  . Rabulas sancte memorie episcopus factus Edessene ciuitatis,  qui in sacerdotibus explenduit, Theodorum Mopsuestenum etiam post mortem, in Ecclesia anathematizauit. »Item. Etiam Romanorum Ecclesia ante paucos [quatuor] annos Dioscorum  , qui fuit papa Ecclesie eiusdem, et post mortem anathematizauit, cum nec in fidem peccasset; et hoc sciunt omnes qui hic degunt Romani, ex maxime qui in dignitatibus existunt, qui etiam eidem Dioscoro communicatores permanserunt usque ad eius mortem.  Item. Etiam Origenem  si ad tempora Theophili sancte memorie, uel superius aliquis recurrerit, post mortem inueniet anathematizatum; quod etiam in isto fecit et uestra sanctitas et uigilius religiosissimus papa antiquioris Rome. Item. Sacra synodus dixit: »Sufficiunt quidem que dicta et prolata sunt, ecclesiasticam traditionem demonstrare, quod oportet hereticos, et post mortem anathematizari.«



CAP. 63.---De eadem re. Actione 4 eiusdem synodi.

Sacra synodus dixit: »Augustini religiose memorie, qui inter episcopos Africanos splenduit, diuerse epistole recitate sunt, significantes quod oportet hereticos et post mortem anathematizari. Talem  autem ecclesiasticam traditionem et alii Africani reuerendissimi episcopi seruauerunt, sed et sancta Romana Ecclesia quosdam episcopos et post mortem anathematizauit, licet pro fide in uita sua non essent accusati, et utrumque apud nos habita gesta significant.«



CAP. 64.---Ut qui sponsam alterius rapuerit, et reddere noluerit, cum ipsa quam rapuit excommunicetur, si ad sponsum illa redire contempserit. Ioannes uIII Rostanio archiepiscopo.

 Atho presentium lator dum in nostro seruitio fideliter excubaret, quemdam uirum feminam sibi desponsatam queritur rapuisse: et ideo fraternitas tua auctoritate nostra suffulta suffraganeos suos episcopos presentialiter  conuocet, sicque unanimi sententia, si sponsam huic raptor non reddiderit, tam idem quam rapta, si ad sponsum pristinum remeare noluerit, omni communione priuentur.



CAP. 65.---Ut notentur excommunicatorum nomina. Ioannes uIII, in concilio apud Rauennam, cap. 12.

 Cure sit omnibus episcopis, excommunicatorum omnino nomina tam uicinis episcopis quam suis parecianis pariter indicare, eaque in celebri loco posita pre foribus ecclesie cunctis uenientibus inculcare, quatenus in utraque diligentia excommunicatis ubique ecclesiasticus aditus excludatur, et excusationis causa omnibus  auferatur.



CAP. 66.---De eodem. Ioannes uIII Petro episcopo.

Si Deotatus et Gregorius statuto iam tempore ad nos uenire, et omnia iuste atque canonice emendare contempserint, grauioribus eos perpetui anathematis uinculis innodabimus, eorumque scelera et excommunicationes et anathemata scribentes, ante sanctissimam beati Petri apostoli imaginem suspendemus, ut omnibus de toto mundo ad limma apostolica uenientibus illorum sit nota iniquitas, et consortio sacre Ecclesie uideantur extranei.



CAP. 67.---Excommunicati munera non suscipienda. Ex Eliberit. conc., cap. 28.


Episcopum placuit, ab eo qui non communicat, munera non accipere debere.



CAP. 68.---Eleemosynam eius qui excommunicatus fuit, si resipuerit, accipiendam. Urbanus Guimundo Auersano episcopo.

 Sane quod super Richardo Burrelli filio uestra fraternitas egisse innotuit pro zelo Dei et animarum caritate, laudamus, sed non adeo timendum, non adeo uobis ab eius eleemosynis abstinendum. Inter ceteros quippe nostre fidei Patres, beatus Leo doctor egregius : »Quibus, inquit, uiuis non communicauimus, nec mortuis communicare debemus.« Constat ergo, quoniam quibus uiuis   communicauimus, mortuis quoque communicare possumus. Nos plane inter duo oppugnantia positi, impiis quidem et schismaticis communicare nullo modo possumus, istis autem, licet peccatoribus et predonibus, dispensatiue pro tempore communicamus [Gratian. habet, propterea benedicamus], quia et hactenus Ecclesiam sustentauerunt et se fideliores in posterum pollicentur, alioquin oportet nos de huius mundi partibus exire, sub qua etiam sponsione nos eis nuper in beati Petri natalitiis absolutionem indulsimus. Quia ergo predictus uir neque nominatiue excommunicatus, neque communicans excommunicatis ex nomine obiit, sed in domini sui fide atque seruitio, licet nobis eius, dispensatiue,  id est quandiu eos non patimur, eleemosynis communicare, et defuncti animam Christiane religionis moribus adiuuare.



CAP. 69.---Excommunicato non licere quempiam accusare. Ex Chartag. conc. uII, cap. 1.

 Definimus eum rite ad accusationem non admitti, qui posteaquam excommunicatus fuerit, in ipsa adhuc excommunicatione constitutus, siue sit clericus siue laicus, accusare uoluerit.



CAP. 70.---De eadem re. Nicolaus Micheli imperatori.

 Quod hi qui a fratre Ignatio depositi et excommunicati fuerant nullam aduersus eum intorquere damnationem [sententiam  damnationis] potuerint, ex secunda uniuersali synodo declaratur, cum dicitur: si ecclesiasticum fuerit crimen quod episcopo illatum fuerit, tunc probari oportet accusantium personas, ut primo quidem hereticis non liceat accusationes contra orthodoxos episcopos pro ecclesiasticis negotiis facere  . Sed ne hos hereticos esse denegetis, audite sequentia: »Hereticos, inquiunt, esse dicimus tam eos qui olim ab Ecclesia proiecti sunt quam qui post hec a nobis anathematizati sunt.« Porro si adhuc nec sic creditis, quod subditur audite: »Preter hos autem aiunt, et eos qui fidem quidem sanam simulant  confiteri, schismaticos etiam et eos qui seorsum a communicantibus nobis episcopis collectas faciunt. Deinde uero et si quidam ab Ecclesia super causis quibusdam fuerint reprehensi, et proiecti aut excommunicati, siue ex clero siue ex laicali ordine, nec his licere accusare episcopum, antequam proprio crimine primitus exuantur. Similiter autem et eos qui sub accusatione priori existunt, non ante esse acceptabiles in episcopi accusationem aut aliorum clericorum, quam innoxios semetipsos illatorum sibi ostenderint criminum.«



CAP. 71.---Quod non liceat cuiquam alium excommunicare, nisi cui potestas fuerit concessa. Ex Regula sancti Benedicti, cap. 67 .

Ordinamus atque constituimus ut nulli liceat quemquam fratrum suorum excommunicare aut  cedere, nisi cui potestas ab abbate data fuerit. Peccantes autem coram omnibus arguantur, ut et ceteri metum habeant .



CAP. 72.---Ut nullus alterius subiectum excommunicare, nec metropolitanus aliquid in parecia suffraganei agere presumat. Calixtus episc. Gallie .

 Nemo alterius terminos usurpet, nec alterius parecianum iudicare aut excommunicare presumat, quia talis diiudicatio, aut excommunicatio, uel damnatio, nec rata erit, nec uires ullas habebit, quoniam nullus alterius iudicis nisi sui sententia tenebitur aut damnabitur. Item.  Nullus primas uel metropolitanus diecesani ecclesiam, uel parecianum,  aut aliquem de eius parecia presumat excommunicare uel iudicare uel aliquid agere, absque consilio uel iudicio.



CAP. 73.---Ut pro qualitate peccati penitentia imponatur. Ex Regula sancti Benedicti, cap. 23 .

Secundum modum culpe, excommunicationis uel discipline debet extendi mensura; qui culparum modus ex abbatis pendet iudicio [in abbatis pendeat arbitrio]. Si quis tamen frater in culpis leuioribus culpabilis inuenitur, a mense participatione priuetur. Priuati autem a mense consortio, ista erit ratio, ut in oratorio psalmum aut antiphonam non imponat, nec lectionem recitet, usque ad satisfactionem. Refectionem autem cibi post fratrum refectionem  solus percipiat, ut si fratres, uerbi gratia, reficiunt sexta hora, ille fratrer nona; si fratres nona, ille uespera, usque dum satisfactione congrua ueniam consequatur. Ibidem cap. 42 . Qui pro graui culpa ab oratorio et a mensa excommunicatur, hora qua opus Dei in oratorio celebratur, ante fores oratorii prostratus iaceat, nichil dicens: nisi tantum posito in terra capite prostratus pronus, omnium de oratorio exeuntium pedibus [sed posito in terram capite pronus sternatur omnium de oratorio exeuntium pedibus; sic hodie codices excusi] conculcetur, et hoc tam diu faciat, usque dum abbas iudicauerit satisfactum esse. Qui dum iussus ante abbatem uenerit, prouoluat se pedibus ipsius abbatis, deinde omnium uestigiis fratrum, ut  orent pro eo. Et tunc, si iusserit abbas, recipiatur in choro, uel quo abbas decreuerit ordinet ita plane, ut psalmum uel lectionem, uel aliud quid non presumat in oratorio imponere, nisi iterum abbas iusserit. Et omnibus horis dum completur opus Dei, proiiciat se in terra in loco in quo stat, et sic satisfaciat usque dum iubeat abbas ut quiescat iam ab hac satisfactione. Qui uero pro leuibus culpis excommunicantur tantum a mensa, in oratorio satisfaciant, et usque ad iussionem abbatis hoc faciant, usque dum benedicat eis, et dicat: Sufficit.



CAP. 74.---De sede episcoporum, cur in ecclesia altius ceteris sedere debeant. Ex epistola Urbani pape I .

Quod autem sedes episcoporum non nisi in ecclesiis  excelse constitute, et preparate inueniuntur in throno [al., ut thronus], speculationem et potestatem iudicandi, et soluendi atque ligandi a Domino sibi datam maxime docent. Unde ipse Saluator in Euangelio ait: Quecunque ligaueritis super terram, erunt ligata et in celo , et alibi: Accipite Spiritum sanctum; quorum remiseritis peccata, remittuntur eis, et quorum retinueritis retenta sunt . Ideo ista pretulimus, karissimi, ut intelligatis potestatem episcoporum uestrorum, in eisque Deum ueneremini, et eos ut animas uestras diligatis, et quibus illi non commmunicant non communicetis, et quos eiecerint non recipiatis. ualde enim timenda est sententia episcopi licet iniuste liget, quod tamen summopere preuidere debet.



CAP. 75.---Episcopus excommunicaturus aliquem qualiter alloqui debeat clerum et plebem. Ex conc. Rothomagensi, cap. 3.


Nouerit caritas uestra, fratres mei, quod quidam uir nomine N., diabolo suadente [instigante], postponens Christianam promissionem [professionem] quam in baptismo professus est, per apostasiam conuersus post Satanam cui abrenuntiauit et omnibus operibus eius, uineam Christi, id est Ecclesiam eius, deuastare et depredari non pertimescit, pauperes Christi quos pretioso sanguine suo redemit, uiolenter opprimens et interficiens, et bona eorum diripiens. Unde quia filius huius nostre Ecclesie, cui, Deo auctore, presidemus, debuerat esse  solliciti ne per negligentiam pastoralem aliqua de ouibus nobis creditis deperiret, pro qua in tremendo iudicio ante principem pastorum Dominum nostrum Iesum Christum rationem reddere compelleremur, iuxta quod ipse terribiliter nobis comminatur, dicens: Si non annuntiaueris iniquo iniquitatem suam, sanguinem eius de manu tua requiram , misimus ad eum presbyterum nostrum et litteras commonitorias semel, et iterum, atque tertio, inuitantes eum canonice ad emendationem, et satisfactionem et penitentiam, corripientes eum paterno affectu. Sed ipse   eius indurante, monita salutaria spreuit [spernit], et in incepta malitia perseuerans, Ecclesie Dei, quam lesit superbie spiritu inflatus, satisfacere dedignatur. De talibus itaque transgressoribus, et sancte religionis pacisque quam Christus suis discipulis dedit atque reliquit, uiolatoribus, precepta Dominica et apostolica habemus, quibus informamur quid de huiuscemodi preuaricatoribus agere nos oporteat. Ait enim Dominus in Euangelio: Si peccauerit in te frater tuus, corripe eum . Fratres in unumquemque, nostrum peccat, qui in sanctam Ecclesiam peccat. Si enim sancta Ecclesia unum corpus est, cuius corporis caput Christus est, singuli autem sumus alter alterius membra, et si cum patitur unum membrum  compatiuntur omnia membra, procul dubio in nos peccat qui membra nostra ledit. Iubet ergo Dominus ut frater, id est Christianus, in nos peccans, primo secrete corripiatur, deinde cum testibus redarguatur, nouissimo in conuentu Ecclesie publice conueniatur [corripiatur]. Quod si has tres commonitiones et pias correptiones contemnit, et satisfacere despicit, post hec sit tibi, inquit, sicut ethnicus et publicanus , id est gentilis atque paganus: ut iam non pro Christiano, sed pro pagano habeatur. Et in alio loco, membrum quod a sua compage resoluitur et a iunctura caritatis dissociatur, et omne corpus scandalizat, Dominus et abscindi et proiici iubet, dicens: Si oculus, manus, uel pes tuus scandalizat te, erue eum et proiice abs te .  Et Apostolus: Auferte, inquit, malum ex uobis . Et item: Si quis frater nominatur, et est fornicator, aut adulter, aut homicida, aut rapax, cum huiusmodi nec cibum sumere licet . Et Ioannes dilectus pre ceteris Christi discipulis talem nefarium hominem salutare prohibebat, dicens: Nec ei Aue dixeris, nec eum in domum receperis; qui enim ei Aue dicit, communicat operibus eius malignis . Dominica itaque atque apostolica precepta adimplentes, membrum putridum et insanabile quod medicinam non recipit, ferro excommunicationis a corpore Ecclesie abscindamus, ne tam pestifero morbo reliqua membra corporis uelut ueneno, inficiantur.



CAP. 76.---Prima excommunicatio. Ex eodem, cap. 4.


Igitur quia monita nostra et crebras exhortationes contempsit, quia tertio secundum Dominicum preceptum uocatus, ad emendationem et penitentiam uenire despexit, quia culpam suam necdum cognouit, nec confessus est, nec missa nobis legatione, qui causam eius exquirimus, quia parecianus noster est, ueniam postulauit, quia in cepta malitia, diabolo cor eius indurante, perseuerat, et iuxta quod Apostolus dicit, secundum duritiam suam et cor impenitens thesaurizat sibi iram in die ire ; idcirco nos eum cum uniuersis complicibus et communicatoribus fautoribusque suis, iudicio Dei omnipotentis Patris, et Filii, et Spiritus sancti,  et beati Petri principis apostolorum et omnium sanctorum, nec non et noste mediocritatis auctoritate, et potestate nobis diuinitus collata ligandi et soluendi in celo et in terra, a pretiosi corporis et sanguinis perceptione, et societate omnium Christianorum separamus, et a liminibus sancte matris Ecclesie in celo et in terra excludimus, et excommunicatum et anathematizatum decernimus, et damnatum cum diabolo et angelis eius et omnibus reprobis in igne eterno iudicamus, nisi forte a diaboli laqueis resipiscat, et ad emendationem et penitentiam redeat, et Ecclesie Dei quam lesit satisfaciat. Et respondeant omnes tertio: Amen, aut, Fiat, fiat, aut, Anathema sit. Debent enim 12 sacerdotes episcopum circumstare, et lucernas ardentes  in manibus tenere, quas in conclusione anathematis uel excommunicationis proiicere debent in terram, et conculcare pedibus. Post hec episcopus plebi ipsam excommunicationem communibus uerbis debet explanare, ut omnes intelligant quam terribiliter damnatus sit, et ut nouerint quod ab illa hora in reliquum non pro Christiano, sed pro pagano habendus sit, et qui illi quasi Christiano communicauerit aut cum eo manducauerit, aut biberit, aut eum osculatus fuerit, uel cum eo colloquium familiare habuerit , aut in domo sua eum receperit, aut simul orauerit cum eo, procul dubio similiter sit excommunicatus. Deinde epistole presbyteris per parecias mittantur, continentes  modum excommunicationis. In quibus iubeatur, ut Dominicis diebus post lectionem Euangelii, plebibus sibi commissis publice annuntient ipsam excommunicationem, ut ne quis per ignorantiam communicet excommunicato. Oportet etiam ut aliis episcopis ipsa excommunicatio manifestetur. Precepit enim Toletanum I concilium  ut inuicem mox scripta percurrant per omnes prouincie episcopos quoscunque adire potuerint, ut excommunicatus audiatur. Seniori etiam eius ipsa excommunicatio debet nota fieri.



CAP. 77.---Excommunicationis allocutio. Ex concilio Aureliano, cap. 1.

Audistis, dilectissimi, quanta et quam horrida  prauitatis et iniquitatis opera N. a diabolo instigatus perpetrare non timuerit, et quomodo per apostasiam a totius Christiane religionis cultu profana mente recesserit. Audistis quemadmodum canonice ad satisfactionem euocatus sit, sed uenire distulerit; quomodo frequenter admonitus ut resipisceret a diaboli laqueis quibus tenetur astrictus [irretitus est], saluberrimas admonitiones obduratis [obturatis] auribus cordis audire contempserit. Dominus dicit in Euangelio de tali contumaci fratre, qui ecclesiasticam renuit suscipere correptionem: Si Ecclesiam non audierit, sit tibi sicut ethnicus et publicamus , id est, iam non est computandus inter Christianos, sed inter paganos. Hinc Paulus Domini et magistri doctrinam [uestigia] sequens,  Corinthios redarguit, quare cum criminosis et sceleratis communionem haberent, dicens: uos estis inflati, et non magis luctum habuistis, ut tollatur uir de medio uestrum , id est, separetur a uestro consortio, qui tale scelus operatus est, et adiungit: Ego quidem absens corpore, presens autem spiritu, iam iudicaui ut presens eum qui sic operatus est, in nomine Domini nostri Iesu Christi, congregatis uobis in unum et meo spiritu cum uirtute Domini mei Iesu Christi tradere huiusmodi Satane in interitum carnis . Et post pauca: Scripsi uobis ne commisceamini fornicariis . Et statim infert: Si is qui frater nominatur  fornicator est aut rapax, cum huiusmodi nec cibum sumere . Et alibi: Auferte malum ex uobis   Et: Infidelis si discedit discedat . Una enim ouis morbida omnem gregem contaminat, et: Modicum fermentum totam massam corrumpit : et plerumque unum membrum putridum totum corpus inficit. Et ideo tam perniciosa pestis a corpore Ecclesie radicitus euellatur.



CAP. 78.---Excommunicatio II. Ex eodem concilio.

Dominicis igitur atque apostolicis informati preceptis, iudicio Patris, et Filii eius Domini nostri Iesu Christi, et Spiritus sancti, et auctoritate et potestate apostolis apostolorumque successoribus a Deo concessa, una uobiscum predictum uirum pessimum a limitibus sancte matris Ecclesie excludimus, et ab omni societate et communione Christiana  separamus, separatumque esse in eternum decernimus, id est in presenti seculo et in futuro. Nullus ei Christianus Aue dicat , aut eum osculari presumat. Nullus presbyter missam celebrare cum eo audeat [eo presente celebrare audeat], uel sacrosanctum corpus et sanguinem Domini tradere. Nemo ei iungatur in consortio, neque in aliquo negotio. Et si quis ei se sociauerit, et communicauerit eius operibus malignis, nouerit se simili percussum anathemate; his exceptis, qui ob hanc causam ei iunguntur, ut eum reuocent ab errore, et prouocent ad satisfactionem. Nisi forte resipuerit, et, Dei gratia inspirante, ad penitentiam et remedium conuersus fuerit, et digna emendatione Ecclesie Dei quam lesit, humiliter satisfecerit.



CAP. 79.---Excommunicatio III. Ex conc. Turonico, cap. 2.


Canonica instituta et sanctorum Patrum exempla sequentes, ecclesiarum Dei uiolatores, uidelicet raptores, depredatores, et homicidas, N. in nomine Patris, et Filii, et uirtute Spiritus sancti, nec non auctoritate episcopis per Petrum principem apostolorum diuinitus collata, a sancte matris Ecclesie gremio segregamus, ac perpetue maledictionis anathemate condemnamus. Sintque maledicti in ciuitate, maledicti in agro: maledictum horreum eorum, et maledicte reliquie illorum: maledictus fructus uentris eorum, et fructus terre eorum. Maledicti sint ingredientes, et maledicti sint egredientes,  sintque in domo maledicti, in agro profugi, ueniantque super eos omnes ille maledictiones, quas Dominus per Moysen in populum diuine legis preuaricatorem se esse missurum intentauit , sintque anathema, maranatha , id est pereant in secundo aduentu Domini. Nullus eis Christianus Aue dicat , nullus presbyter missam cum eis celebrare presumat, uel sanctam communionem dare. Sepultura asini sepeliantur , et in sterquilinium sint super faciem terre . Et sicut he lucerne de manibus nostris proiecte hodie exstinguuntur, sic eorum lucerna in eternum exstinguatur, nisi forte resipuerint et Ecclesie Dei, quam leserunt, per emendationem et condignam penitentiam satisfecerint.



CAP. 80.---De eadem re. Ex concilio Meldensi, cap. 3 .


 Ut nemo episcoporum quemlibet sine certa et manifesta peccati causa communione priuet ecclesiastica. Sub anathemate autem sine conscientia archiepiscopi aut cepiscoporum nullus ponat, nisi unde canonica docet auctoritas, quia anathema eterna est mortis damnatio, et non nisi pro mortali debet interponi crimine, et illi qui aliter non poterit corrigi.



CAP. 81.---De eadem re. Ex concilio Agathensi, cap. 4 .

Episcopi uero qui sacerodali moderamine posthabito, innocentes, aut in minimis causis culpabiles  excommunicare presumpserint, et ad gratiam festinantes recipere fortasse noluerint, a uicinis episcopis cuiuslibet prouincie litteris moneantur, et si parcere [parere] noluerint, a communione confratrum usque ad proximam synodum suspendantur, et ibi rationem pro facto dent, ne fortasse in excommunicatores peccatum excommunicati [per excommunicatores peccatum, sic codex concil.] longo tempore morte preueniatur.



CAP. 82.---Ut nullus episcoporum grauiter ferat si eius parecianus ab alio episcopo pro certa culpa excommunicatus fuerit. Ex concilio apud Compendium, cap. 5.

 Placuit etiam pro communi utilitate et instanti necessitate, ut nullus episcoporum  grauiter ferat, si eius parecianum, pro depredationis causa, alter episcopus excommunicauerit.



CAP. 83.---De illis qui in parecia consistentes aliquid contra Deum fecerint, quoties ab episcopo ad emendationem uocari debeant. Ex conc. Meldensi, cap. 3.

Episcopus in cuius parecia aliquis consistens aliquid iniuste fecerit, semel, bis atque tertio si necesse fuerit, uocabit illum sua admonitione per suum nuntium canonice ad emendationem siue compositionem, et ad penitentiam, ut Deo et Ecclesie satisfaciat, quam lesit. Si autem despexerit atque contempserit eius admonitionem et saluberrimam inuitationem, feriat illum pastorali uirga, hoc est  sententia excommunicationis, ut a communione sancte Ecclesie omniumque Christianorum sit separatus usque ad congruam satisfactionem, et dignam emendationem Quam excommunicationem debet idem episcopus seniori illius notam facere, et omnibus suis cepiscopus, et omnibus suis parecianis, ne eum recipiant, usque ad satisfactionem.



CAP. 84.---De eadem re. Ex eodem concilio, cap. 6.

Episcopus qui eos quolibet munere uel fauore aut negligentia monere, aut excommunicare distulerit [noluerit], qui contra Deum et Ecclesie pacem faciunt, ut aut reuertentes suscipiat, aut contemnentes de ecclesia eiiciat, excommunicatus habeatur  a collegio ceterorum, quousque uel emendationis uel damnationis eorum ab eo sententia promulgetur.



CAP. 85.---Quod aliud sit peccare in Deum, aliud in hominem. Ex dictis Augustini  .

Attendendum est quod Dominus dicit: Si peccauerit in te frater tuus . Aliud est peccare in nos, aliud in Deum. Si in nos aliquis peccauerit, non est nostri arbitrii. Scriptum quippe est: Si peccauerit uir in uirum, placari ei potest Deus, si autem in Deum peccauerit, quis orabit pro eo?  Nos e contrario in Dei iniuria benigni et misericordes sumus, et Dei offensam  impune absque congruenti penitentie uindicta donamus, cum tamen  quod in nobis commissum est, nec saltem uerbum contumeliosum leuiterque prolatum, sine uindicta pertransire patimur. Dimittamus ergo propter Deum quod in nobis perpetratum est et quod commissum est Deo, quia dimittere non possumus, iuxta constitutiones sanctorum Patrum, secundum canonicam auctoritatem uindicemus.



CAP. 86.---De eadem re. Ex concilio Meldensi, cap. 5 .

Ut peruasores rerum ecclesiasticarum, qui easdem res contra auctoritatem non solum retinere, uerum et crudeliter depopulari noscuntur  ut rapaces qui secundum Apostolum a regno Dei excluduntur , ex criminali et publico peccato publica penitentia multentur. Quod si hoc agere noluerint, proferatur contra eos apostolica terribilisque sententia qua dicitur: Si quis frater nominatur et est rapax, cum huiusmodi nec cibum quisquam sumere presumat , quia iriquum et sacrilegum est (ut Symmachus papa , et post eum beatus Gregorius  si quis quod uenerabilibus locis relinquitur, praue  uoluntatis studiis suis compendiis tentauerit retinere, secundum instituta canonum, ab omni ecclesiastica communione ut sacrilegus debet arceri, donec studeat digna satisfactione quod admisit corrigere.



CAP. 87.---Quod sanctum sanctorum sit quidquid Deo offertur. Ex decretis Bonifacii pape, cap. 5 .

 Nulli liceat ignorare, quod omne quod Domino consecratur siue fuerit homo, siue animal, siue ager, uel quidquid semel fuerit consecratum, sanctum sanctorum Domino erit , et ad ius pertinet sacerdotum; propter quod inexcusabilis erit omnis qui que a Domino et ecclesia cui competunt, aufert, uastat, inuadit, uel eripit usque ad emendationem Ecclesieque satisfactionem,  ut sacrilegus diiudicetur, et si emendare noluerit excommunicetur.



CAP. 88.---De his qui Christi pecunias auferunt, uel rapiunt. Ex epistola Anacleti pape cunctis fidelibus missa   .

Qui abstulit, inquit, aliquid patri uel matri, et dicit hoc non esse peccatum, homicide particeps est . Pater noster sine dubio Deus est, qui nos creauit. Mater uero nostra Ecclesia, que nos in baptismo spiritualiter regenerauit. Ergo qui Christi pecunias et Ecclesie aufert, rapit aut fraudat, homicida est, atque ante Deum homicida deputatur. Qui enim res Ecclesie abstulerit, sacrilegium facit, et ut sacrilegus iudicandus est.



CAP. 89.---De eadem re. Ex decretis Lucii pape, cap. 10 .


 Rerum ecclesiasticarum et facultatum raptores, a liminibus sancte matris Ecclesie anathematizantes apostolica auctoritate pellimus et damnamus, atque sacrilegos esse iudicamus. Et non solum eos, sed etiam omnes consentientes eis, quia non solum qui faciunt, sed etiam qui consentiunt, rei iudicantur . Augustinus dicit: Qui aliquid de ecclesia furatur aut rapit, Iude proditori comparatur.



CAP. 90.---De eadem re. Ex concilio Gangrensi, cap. 8.

Hic qui dederit uel acceperit oblationes altaris, preter episcopum uel eius missum, et qui dat et qui  accipit, anathema sit.



CAP. 91.---De eadem re. Ex concilio apud sanctum Medardum, cap. 1 .

Si quis oblationes Ecclesie extra ecclesiam rapere uel dare uoluerit preter conscientiam episcopi, uel eius cui huiusmodi officia commissa sunt, anathema sit.



CAP. 92.---Qui sacratis Deo locis uim inferunt, quomodo uindicentur. Ex decretis Ioannis pape, cap. 10.

Ut hi qui monasteria, et loca Deo sacrata, et ecclesias infringunt, et deposita et alia quelibet exinde abstrahunt, damnum nouies componant, et emunitatem  tripliciter, et uelut sacrilegi canonice sententie subigantur [subiiciantur].



CAP. 93.---De his qui domum Dei contemptibilem ducunt. Ex concilio Magontiensi, cap. 7.

Quisquis fastu superbie elatus domum Dei contemptibilem ducit, et possessiones Deo sacratas, atque ad honorem Dei sub regie emunitatis defensione constitutas, inhoneste tractauerit, uel infringere presumpserit, aut incendia uel uastationes ausu temerario perpetrauerit, quasi inuasor et uiolator Ecclesie Dei, que est domus Dei uiui, a communione omnium fidelium abscindatur.



CAP. 94.---De eadem re. Ex eodem, cap. 6.

Si quis cuiuscunque munuscula Ecclesie sanctis scripturarum titulis collecta, nefaria calliditate abstulerit,  fraudauerit, inuaserit, retentauerit, atque subripuerit, et non statim a sacerdote commonitus Deo collata reddiderit, ab Ecclesie catholice communione pellatur.



CAP. 95.---Quod cum excommunicato orare non liceat. Ex dictis Isidori.

 Cum excommunicato neque orare neque loqui, nisi ea que ad eamdem excommunicationem pertinent, neque uesci cuiquam liceat.



CAP. 96.---De eadem re. Unde supra .

 Si quis frater aut palam, aut absconse cum excommunicato fuerit locutus, communem statim cum eo excommunicationis  contrahet penam.



CAP. 97.---De eadem re. Ex dictis Fructuosi episcopi, cap. 14.

Cum excommunicato nullus loquatur, neque qualibet eum compassione uel miseratione refoueat, neque ad contradictionem uel superbiam confortare presumat.



CAP. 98.---De eadem re. Ex concilio Antiocheno, cap. 2.

Cum excommunicatis non licet communicare, nec cum his qui per domos conueniunt deuitantes orationes Ecclesie, ubi simul orandum est. Si quilibet autem ex clero deprehensus fuerit cum excommunicatis communicare, etiam iste priuetur communione.



CAP. 99.---De eadem re. Ex canonibus apostolorum, cap. 11.


Si quis cum excommunicato saltem in domo simul orauerit, iste communione priuetur.



CAP. 100.---De eadem re. Ex concilio Niceno, cap. 5.

De his qui communione priuantur, seu ex clero, seu ex laicali ordine ab episcopis, per unamquamque prouinciam sententia regularis obtineatur, ut hi qui abiiciuntur, ab aliis non recipiantur. Requiratur autem ne pusillanimitate, aut contentione, uel alio quolibet uitio episcopi uideatur a communione seclusus.



CAP. 101.---De eadem re. Ex concilio Antiocheno, cap. 6.

 Si quis a proprio episcopo  communione priuatus est, non ante suscipiatur ab aliis episcopis, quam suo reconcilietur episcopo.



CAP. 102.---De eadem re. Ex decretis Calixti pape, c. 4 .

 Excommunicatos quoque a sacerdotibus nullus recipiat ante utriusque partis examinationem iustam, nec cum eis in oratione, aut cibo uel potu, aut osculo communicet, nec Aue eis dicat, quia quicunque in his uel aliis prohibitis scienter excommunicatis communicauerit, iuxta apostolorum institutionem , et ipse simili excommunicationi subiaceat.



CAP. 103.---De eadem re. Ex concilio Antiocheno .

 Non autem liceat communicare excommunicatis, neque per domos ingredi, et cum eis orare qui ecclesie in oratione non participant, nec in alteram ecclesiam recipi, qui ab alia excommunicantur. Quod si uisus fuerit quilibet episcoporum, uel presbyterorum, aut diaconorum, uel etiam qui in canone detinentur excommunicatis communicare, et hunc oportet communione priuari tanquam Ecclesie regulas confundentem.



CAP. 104.---De eadem re. Ex decretis Fabiani pape episcopis Gallie missis

Si quis sponte [forte] excommunicato communicauerit uerbo, oratione, in cibo uel potu, 40 dies peniteat in pane, sale, et aqua [in pana et aqua].  Qui uero eis communicauerit in homicidiis uel flagitiis erit ire et uindicte Dei omnipotentis quem spernit, quia hec omnia diuina ei uoce interdicta sunt, et secundum Apostolum, obedire Deo oportet magis quam hominibus , et secundum quod deliquit, digne, iuxta decreta canonum, peniteat, et si penitere noluerit, excommunicetur.



CAP. 105.---Ut excommunicati ubi fuerint exclusi ibidem consequantur communionem. Ex concilio Meldensi, cap. 10.

De his qui pro delicto suo a communione separantur, ita placuit, ut in quibuscunque locis fuerint exclusi, eodem loco consequantur communionem.



CAP. 106.---Ut a proprio episcopo uel presbytero excommunicati, alibi in communionem non recipiantur. Ex conc. Rothomagensi, cap. 3.


Sunt aliqui qui culpis exigentibus a proprio episcopo excommunicantur, et ab aliis ecclesiasticis uel laicis presumptuose in communionem accipiuntur; quod omnino sanctum Nicenum concilium , simul et Chalcedonense nec non et Antiochenum , atque Sardicense  fieri prohibent.



CAP. 107.---De eadem re. Ex concilio Carthaginensi, cap. 9 .

Augustinus episcopus legatus Numidie prouincie dixit [Genedius episcopus dixit: sic in uolumine conc.] : Hoc statuere dignemini, ut si qui forte merito facinorum suorum  ab Ecclesia pulsi sunt, si ab episcopo aliquo uel presbytero fuerint in communionem suscepti, etiam ipse pari cum eis crimine teneatur obnoxius, refugientibus sui episcopi regulare iudicium. Ab uniuersis dictum est, omnibus placet.



CAP. 108.---De eadem re. Ex eodem concilio, cap. 73.

 Qui communicauerit, uel orauerit cum excommunicato, si laicus est, excommunicetur: si clericus, deponatur .



CAP. 109.---De illis qui ex alia parecia sunt, et lepredationes faciunt. Ex concilio Meidensi, cap. 2.

De illis autem qui infra pareciam beneficium aut  hereditatem habent, et alterius episcopi pareciani sunt et de loco ad locum iter faciunt, rapinas et depredationes peragunt, placuit ut excommunicentur, nec ante ex parecia exeant quam que perpetrarunt digne emendent. Quorum excommunicatio seniori eorum et proprio episcopo significanda est: ne eos recipiant, antequam illuc redeant ubi rapinam fecerunt, et omnia pleniter emendent.



CAP. 110.---De illis qui defendunt delinquentes. Ex dictis Basilii .

Qui consentit peccantibus, et defendit alium delinquentem, maledictus erit apud Deum et apud homines, et corripietur increpatione seuerissima. Hinc et quidam sanctissimus Pater ait: »Si quis errori alterius consenserit, sciat se cum illo  simili modo culpabilem iudicandum et excommunicandum.«



CAP. 111.---De illis qui intra annum causam suam tractare neglexerint. Ex decretis Gelasii pape, c. 3.

 Quicunque igitur intra anni spatium ciuiliter siue publice causam suam coram suis excommunicatoribus non peregerint, ipsi sibi audientie clausisse aditum uideantur [iudicabuntur]. Quod si obstinato animo sine communione defuncti fuerint, nos illorum causam, iuxta beati Leonis predecessoris nostri sententiam , diuino iudicio reseruantes, quibus uiuis non communicauimus, mortuis communicare non possumus.



CAP. 112.---De eadem re. Ex decretis eiusdem, cap. 3.


Hi sane qui ante audientiam communicare tentauerint, donec per penitentiam reatum suum defleant, ad communionem nullo modo perducantur, excepto mortis interitu urgente. Qui uero excommunicato scienter communicauerit [se iunxerit], et animo saltem in domo simul orauerit, atque latebras defensionis ne quo minus [cominus] ad satisfactionem perducatur, prebuerit, donec ab excommunicatore penitentiam suscipiat, corporis et sanguinis Domini communione priuatum se esse cognoscat, et delictum secundum canones peniteat.



CAP. 113.---Ut notentur excommunicatorum nomina, et in foribus ecclesie prefidantur. Ex decretis Honorii pape, cap. 11  .


 Cure sit omnibus episcopis, excommunicatorum omnino nomina tam uicinis episcopis quam suis parecianis pariter indicare, eaque in celebri loco posita pre foribus ecclesie cunctis conuenientibus inculcare, quatenus in utraque diligentia et excommunicatis ubique ecclesiasticus aditus excludatur, et excusationis causa omnibus auferatur.



CAP. 114.---De illis qui excommunicati moriuntur. Ex concil. Epaunensi, cap. 10 .

 Si episcopus ante damnati absolutionem obitu rapiatur, correptum  aut penitentem successori licebit absoluere. Et c. 11. Si quis excommunicatus fuerit mortuus, qui iam sit confessus et testimonium habet bonum, et non poterat [poterit] uenire ad sacerdotem, sed preoccupauit eum mors in dome, aut in uia, faciant pro eo parentes eius oblationem ad altare, et dent redemptionem pro captiuis.



CAP. 115.---De illis qui colonorum flagella defendunt. Ex concilio Eliberitano, cap. 9 .

Decreuit sancta synodus, ut episcopi ac ministri episcoporum pro criminibus colonos flagellare cum uirgis potestatem habeant, propter metum aliorum ut ipsi criminosi corrigantur, et uel inuiti penitentiam agant, ne eternaliter pereant. Si uero seniores  ipsorum colonorum indigne tulerint, et aliquam uindictam exinde exercere uoluerint, aut eosdem colonos, nedistringantur defendere presumpserint, sciant se excommunicationis ecclesiastice sententia feriendos.



CAP. 116.---De episcopis qui apud Romanam sedem accusati fuerant, quod cum excommunicatis communicarent. Ex conc. apud Altheum [Altheim].

Regno Conradi piissimi et Christianissimi regis quinto, congregata est sancta generalis synodus apud Altheum, in pago Rethia, presente uidelicet domini Ioannis pape apocrisiario, sancte Ostiensis Ecclesie Petro uenerabili episcopo, aliquo [hoc quatenus aliquo, etc.] modo diabolica semina in nostris  partibus exorta exstirpare, et nefandissimas machinationes quorumdam peruersorum hominum sedare, et eliminando purgare debere. Transacto igitur triduano ieiunio, et sacris litaniis more debito celebratis, conuenimus in ecclesiam Sancti Ioannis Baptiste, et mesti consedimus. Tum demum pretatus S. Petri et domini Ioannis pape missus protulit chartam apostolicis litteris inscriptam, qua commouebamur, arguebamur, et instruebamur de omnibus ad ueram religionem Christiane fidei pertinentibus. Que omnia  humiliter accepimus, diligenter tractauimus, et deuoto affectu omnimodo amplectebamur. Ergo euangelicam preceptionem et institutionem saluberrimam  lacrymabili uoce protulimus, qua arguebantur Pharisei et Scribe: Mundate, inquit, prius que intus sunt . Et Item, Eiice primum trabem de oculo tuo . Ac propheticum illud: Ruina populi sacerdotes mali, perpendentes et discutiendo nosmetipsos inspicientes, et in medium penitentie sancte digno fructu ad terram nos proiicientes, defleuimus negligentias innumerabiles, et peccata nostra grauissima. Deinde hortatu Domini Petri contra nosmetipsos et uitia irati, adiuuante primo sancto Spiritu et miserante, capitula infra notata ad correptionem tam nostram, quam Christiani populi statuendo collegimus.



CAP. 117.---De episcopis qui sibi subiectos seducunt, excommunicatis communicantes. Ex eodem conc. cap. 6, cui interfuit Conradus rex.


Scimus sacra auctoritate scriptum, qui excommunicato communicauerit, excommunicetur. In hoc nos fatemur episcopi, et presbyteri, et clerici penaliter peccasse, quod in posterum Deo auxiliante, et emendare et euitare cupimus et precipimus.



CAP. 118.---De eadem re. Ex eodem concilio, cap. 7.

Placuit sancte synodo, hunc errorem quasi impium ab Ecclesia amouere, quia animarum curam a Domino accepimus, non pecuniarum. Inde et reddituri sumus Domino rationem, et accepturi propter suam misericordiam eternam retributionem, uel iustam damnationem.



CAP. 119.---De episcopis, ut non sint malum exemplum populo. Ex eodem concil., cap. 8.


Bonum exemplum populis seipsos episcopi et sacerdotes debent prebere, et ostendere non solum dictis, uerum et factis. Propter hoc enim statuimus, minime unquam in posterum contra sacra statuta aliquo modo communicemus excommunicatis, diiudicamus et nosmetipsos, quatenus in futuro non iudicemur a Domino . Sequi cupimus dicta et statuta sancti Gregorii pape, et penitentiam dignam agere uolumus secrete in monasterio, quia publice nequiuimus, in futuroque predicta omnibus modis, Deo propitio, uitare uolumus. Eamdemque legem statuentes presbyteris, diaconibus et omni clero, si de gradu deponi noluerint, ut fideliter obseruent,  et aliis seruare predicent.



CAP. 120.---De correctione episcoporum qui cum excommunicati communicauerint. Ex eodem concilio, cap. 9.

Auctoritate apostolica firmamus dicta et precepta sanctorum canonum, et interdicimus, quandiu quis excommunicatus sit, ut nullus nostrorum episcoporum ei audeat communicare, uel cum eo in ecclesia orare. Et laici qui secuti sunt nos, ut dicunt, errando et sequendo nos modo, nos autem nosmetipsos per penitentiam macerantes corrigendo, et uiam eis uite predicantes et aperientes, ut resipiscant a diaboli laqueis , a quibus per nostra mala exempla capti tenentur, et ad ueram matrem Ecclesiam per penitentiam reuertantur.



CAP. 121.---De his qui contemnunt bannum ab episcopis impositum. Ex concilio Triburiensi, cap. 8, cui interfuit Arnulphus rex.


Nemo contemnat neque transgrediatur bannum ab episcopis superimpositum. Sciat et abhorreat, in epistola 3 beati Clementis dictum contra se scriptum : »Si uobis episcopis non obedierint omnes tam maioris quam inferioris ordinis, atque reliqui populi, tribus et lingue, non solum infames, sed et extorres a regno Dei et consortio fidelium et a liminibus sancte Dei Ecclesie alieni erunt.« Et audiant ipsum Dominum in Euangelio dicentem: Qui uos audit, me audit, et qui uos spernit, me spernit . Quapropter nos euangelicam et apostolicam considerantes auctoritatem,  non questum pecuniarum, sed lucrum querentes animarum, statuimus et confirmamus, ut si quis post hanc huius sancti concilii definitionem inuentus fuerit corrupisse ab episcopis bannum impositum, 40 diebus castigatione corripiatur, tantum in pane, sale et aqua.



CAP. 122.---Pro quibus causis quemlibet hominem anathematis uinculo ligari oporteat. Ex eodem conc. cap. 30.

 Quesitum est in eadem synodo, pro quibus causis quemlibet hominem episcopali auctoritate uinculo anathematis ligari oporteat. Atque unanimi cunctorum sententia decretum est, pro his tribus criminibus fieri debere, cum ad synodum canonice iussus uenire contemnit, aut postquam illuc uenerit sacerdotalibus  respuit obedire preceptis, aut ante finitam cause sue examinationem a synodo profugus abire presumit.



CAP. 123.---De illis qui rapinam et furtum exercuerint. Ex eodem concilio, cap. 31.

Tranquillitatem sancte Dei Ecclesie inquietari, et pacem fraternam infestari testantur fures et latrones, qui ambulant inter nos ouina pelle obumbrati, sed lupina mente recedunt alienati, seua mente res ecclesiarum adducti rapientes, et gregem Dominicum spoliando lacerantes. De quibus Saluator in Euangelio commemorat: Qui non intrat per ostium in ouile ouium, ille fur est et latro . Atque subiunxit: Fur non uenit nisi ut furetur, et mactet,  et perdat . Ubi quamuis hereticos qui fidem furantur Ecclesie designet, tamen insecutione furum et latronum turbatam monstrat pacem Ecclesiarum. De talibus Apostolus ad Philippenses: uidete canes, uidete malos operarios . Canes uocauit qui non habent uerecundiam: Malos operarios qui nulla faciunt que pietati conueniunt. Et Dominus per Isaiam prophetam: Ego Dominus diligens iudicium, et odio habens rapinam . Unde nos que Dominus diligit diligentes, et que odit odio habentes, statuimus et iudicamus, ut si quis post hec euangelica et apostolica, atque prophetica uerba et definitionem pacatissime synodi inuentus fuerit, furtum aut rapinam exercere, et in ipso diabolico actu mortem meretur incurrere, nullus pro eo  presumat orare, aut eleemosynam dare, et eleemosyna pro eo data in memoriam clericorum nec pauperum ueniat, sed exsecrabilis sordescat. Beatus Augustinus de talibus horribilem profert sententiam, dicens: »Nemo te post mortem tuam fideliter redimit, quia tu te redimere noluisti.« Si autem ille fur uel latro uulneratus elabitur, et exspectatione mortis desperatus putatur, atque reconciliari se mysteriis sacrosanctis habitu corporis et uoluntate pie mentis deprecatur, Deoque et sacerdoti uita comite, emendationem et actum confitetur, communionis gratiam non negamus tribuendam.



CAP. 124.---De illis qui in patibulis suspenduntur. Ex concilio Magontiensi, cap. 5 

  Quesitum ab aliquibus fratribus de his qui in patibulis suspenduntur pro suis sceleribus post confessionem Deo peractam, utrum cadauera illorum ad ecclesias deferenda sint, et oblationes pro eis offerende, et misse celebrande an non. Quibus respondemus: Si omnibus de peccatis suis puram confessionem agentibus, et digne penitentibus, communio in fine secundum canonicum iussum, danda est, cur canones interdicunt eis, qui pro peccatis suis penam extremam persoluunt,  et confitentur uel confiteri desiderant? Scriptum est enim: Non iudicat Deus bis in idipsum .



CAP. 125.---De episcopis, qui cum excommunicatis communicauerint. Ex concilio apud Erphesfurt, cap. 9, cui interfuit rex Henricus.

Decreuit sancta synodus cum consilio serenissimi principis, si deinceps aliquis episcopus sui ministerii oblitus, sciens cum excommunicato communicauerit, siue in salutatione, siue in oratione, siue in iniusta confortatione, siue in cibo, siue in potu, excommunicatus habeatur tam a principe, quam a ceteris omnibus, quousque in proxima synodo audiatur, et Deo et Ecclesie sue satisfacere cogatur.



CAP. 126.---De clericis qui fugerint Ecclesias suas, et de seruis, qui dominos proprios fugerint. Ex concilio apud Altheum habito, cui interfuit Conradus rex, cap. 26.


Sanctus Gregorius dicit: Clericum fugientem ab ecclesia sua, uel seruum fugientem proprium dominum, et nolentem reuerti, iudicamus communione priuari, quousque ad propriam ecclesiam, uel ad dominum suum redeat. Et item, Clericum fugitiuum suo episcopo decernimus apostolica sententia restitui, uel excommunicari, una cum illis qui ei communicauerint.



DECRETI PARS DECIMA QUINTA. De penitentia sanorum et infirmorum, et qua commutatione leniri possit penitentia.



CAP. 1.---Quid sit penitentia. Gregorius .


 Penitentia est peccata preterita deflere, et deflenda non admittere.



CAP. 2.---Ut presbyter penitentem iussus ab episcopo suo reconciliet. Ex concil. Carthagin. II, cap. 4.

 Aurelius episcopus dixit: »Si quisquam in periculo fuerit constitutus, et se reconciliari diuinis altaribus petierit; si episcopus absens fuerit, debet utique presbyter consulere episcopum, et sic periclitantem eius precepto reconciliare, quam rem debemus salubri consilio roborare.« Ab uniuersis episcopis dictum est: »Placet quod sanctitas uestra necessario nos instruere  dignata est.«



CAP. 3.---Ut penitentibus iuxta peccatum modus penitentie detur. Ex concil. Carthagin. III, cap. 31.

 Ut penitentibus secundum differentiam peccatorum, episcopi arbitrio penitentie tempora decernantur.



CAP. 4.---Ne presbyter clam episcopo reconciliet penitentem. Ex eodem concilio, cap. 32.

 Ut presbyter inconsulto episcopo non reconciliet penitentem, nisi absente  episcopo necessitate cogente. Cuiuscunque penitentis publicum et uulgatissimum crimen est quod uniuersam Ecclesiam commouerit, ante absidam manus ei imponatur.



CAP. 5.---Ut ex penitentibus ordinatus clericus deponatur. Ex concilio Carthag. Iu, cap. 68.

 Ex penitentibus  clericus non ordinetur. Si per ignorantiam episcopi factum fuerit, deponatur a clero, quia se ordinationis tempore non prodidit fuisse penitentem. Si autem sciens episcopus ordinauerit talem, etiam ipse episcopatus sui ordinandi duntaxat potestate priuetur.



CAP. 6.---De lege penitentium. Ex eodem concil., cap. 74.

  Ut sacerdos penitentiam imploranti, absque persone acceptione penitentie leges iniungat.



CAP. 7.---De negligentibus penitentibus. Ex eodem conc., cap. 75.

Ut negligentiores penitentes tardius reconcilientur.



CAP. 8.---De poscentibus penitentiam, si postea obmutescant. Ex eodem concil., cap. 76.

 Is qui penitentiam in infirmitate petit, si casu dum ad eum sacerdos  inuitatus uenit, oppressus infirmitate obmutuerit, uel in phrenesin uersus fuerit, dent testimonium qui eum audierint, et accipiat penitentiam. Et si continuo creditur moriturus, reconcilietur per manus impositionem, et infundatur ori eius eucaristia. Si superuixerit, admoneatur a supradictis testibus petitioni sue satisfactum, et subdatur statutis penitentie legibus, quandiu sacerdos, qui penitentiam dedit, probauerit.



CAP. 9.---De penitentibus, ut in morte uiaticum accipiant. Ex eodem concil., cap. 77.

Penitentes qui in infirmitate sunt, uiaticum accipiant.



CAP. 10.---De penitentibus si post uiaticum superuiuant. Ex eodem concil., cap. 78.

Penitentes qui in infirmitate uiaticum eucaristie  acceperint, non se credant absolutos sine manus impositione, si superuixerint.



CAP. 11.---De penitentibus si casu aliquo moriantur. Ex eodem conc., cap. 79.

 Penitentes qui attente leges penitentie exsequuntur, si casu in itinere uel in mari mortui fuerint, ubi eis subueniri non possit, memoria eorum et orationibus et oblationibus commendetur.



CAP. 12.---Ut penitentes mortuos efferant et sepeliant. Ex eodem conc., cap. 81.

Mortuos ecclesie penitentes efferant et sepeliant.



CAP. 13.---Ut penitentes semper genua flectant. Ex eodem conc., cap. 82.

 Penitentes etiam diebus remissionis genua flectant.



CAP. 14.---Ut penitentia coniugatis non nisi ex consensu detur. Ex concilio Arelatensi II, cap. 22.

 Penitentiam coniugatis non nisi ex consensu dandam.



CAP. 15.---De apostatis si non reuertuntur. Ex eodem conc., cap. 25.

Hi qui post sanctam religionis professionem apostatant, et ad seculum redeunt, et postmodum penitentie remedia non requirunt, sine penitentia communionem penitus non accipiant. Quos etiam iubemus ad clericatus officium non admitti. Et quicunque ille sit, post penitentiam habitum secularem  non presumat, quod si presumpserit ab ecclesia alienus habeatur.



CAP. 16.---De clericis penitentiam petentibus. Ex concil. Araus., cap. 4.

Penitentiam desiderantibus clericis [etiam, orig.] non negandam.



CAP. 17.---Qualiter maiores penitentiam accipiant, que iunioribus non facile committenda est. Ex conc. Agath., cap. 25.

 Penitentes tempore quo penitentiam petunt, impositionem manuum, et cilicium super capita a sacerdote  consequantur. Si autem comas non deposuerint, aut uestimenta non mutauerint, abiiciantur. Et nisi digne penituerint, non recipiantur.  Iuuenibus autem penitentia non facile committenda est, propter etatis fragilitatem. uiaticum tamen omnibus in morte positis non negandum.



CAP. 18.---Si presbyter aut diaconus pro reatu aliquo ab eucaristia se suspenderit. Ex concil. Aurel., cap. 8 .

 Si diaconus aut presbyter pro reatu suo se ab altaris communione sub penitentis confessione submouerint, sic quoque si alii defuerint, et causa certe necessitatis exoritur, poscentem baptismum liceat baptizare.



CAP. 19.---De his qui penitentiam poscunt: si uir est, prius tondeatur; si femina prius habitum mutet. Ex conc. Tolet. III, cap. 12.

Quicunque ab episcopo, uel presbytero sanus uel infirmus penitentiam postulat, id ante omnia episcopus  obseruet et presbyter; ut si uir est, si sanus uel infirmus, prius eum tondeat, aut in cinere, et cilicio habitum mutare faciat, et sic penitentiam ei tradat. Si uero mulier fuerit, non accipiat penitentiam, nisi prius aut uelata fuerit, aut mutauerit habitum. Sepius enim laicis cum feminis tribuendo desidiose penitentiam, ad lamentanda rursum facinora post acceptam penitentiam relabuntur.



CAP. 20.---Qualiter lapsi quilibet de clero, et in monasterium pro agenda penitentia trusi, sustententur. Gregorius Petro subdiacono .

 De lapsis sacerdotibus, uel quolibet ex clero obseruare te uolumus, ut in rebus eorum nulla contaminatione miscearis, sed pauperrima  regularia monasteria require, que secundum Deum uiuere sciunt, et in eisdem monasteriis ad penitentiam lapsos trade, et res lapsorum in eo loco proficiant, in quo agere penitentiam traduntur, quatenus ipsi ex rebus eorum subsidium habeant, qui de correptione eorum sollicitudinem gerunt. Si uero parentes habent, res eorum legitimis parentibus dentur, ita autem, ut eorum stipendia, qui in penitentiam dati fuerint, sufficienter debeant procurari. Si qui uero ex familia ecclesiastica sacerdotes, uel leuite, uel monachi, uel clerici, uel quilibet alii lapsi fuerint, similiter dari eos in penitentiam uolumus, sed res eorum ecclesiastico iuri non subtrahi, ad usum tamen suum accipiant, unde ad penitentiam subsistant, ne si nudentur, locis in  quibus dati fuerint, onerosi sint.



CAP. 21.---Dimissa peccata denuo ad eum reuerti, qui non uult in se peccanti dimittere. Augustinus libro primo De baptismo .

Redire dimissa peccata, ubi fraterna caritas non est, apertissime Dominus in Euangelio docet, de illo seruo, quem cum inuenisset debitorem decem millium talentorum, deprecanti omnia dimisit; ille autem conseruum suum qui ei debebat centum denarios, cum miseratus non fuisset, iussit eum dominus reddere que ei dimiserat .



CAP. 22.---De his, qui in ultimo penitentiam petunt. Ex dictis Augustini .

 Sanc quisquis  positus in ultima necessitate egritudinis sue, acceperit penitentiam, et mox ut reconciliatus fuerit, exierit de corpore, fateor uobis, non illi negamus quod petit, sed non presumo dicere quod hinc bene exierit. Si securus hinc exierit, ego nescio. Penitentiam dare possumus, securitatem autem dare non possumus. Nunquid dico, damnabitur? Sed nec dico liberabitur. uis ergo a dubio liberari? uis quod incertum est euadere? Age penitentiam dum sanus es. Si sic agis, dico tibi quia securus es, quia penitentiam egisti eo tempore, quo peccare potuisti. Si autem uis agere penitentiam quando iam peccare non potes, peccata te dimiserunt, non tu peccata.



CAP. 23.---Ut grauium criminum rei auctoritate pontificis segregentur ab altari, et iterum reconcilientur. Item Augustinus libro De penitentia  .


 In actione autem penitentie ubi tale commissum est, ut is qui commisit, a Christi etiam corpore separetur, non tam consideranda est mensura temporis quam doloris. Cor enim contritum et humiliatum Deus non spernit . uerum quia plerumque dolor alterius cordis occultus est alteri, nec in aliorum notitiam per uerba, uel quecunque alia signa procedit, cum sit coram illo, cui dicitur: Gemitus meus a te non est absconditus ; recte constituuntur ab his, qui Ecclesiis presunt, tempora penitentie, ut satisfiat etiam Ecclesie, in qua remittuntur ipsa peccata; extra eam quippe non remittuntur. Hactenus eo loci  August. Ergo cum tanta est plaga peccati, atque impetus morbi, ut medicamenta corporis et sanguinis Domini differenda sint, auctoritate antistitis debet se quisque ab altario remouere ad agendam penitentiam, et eadem auctoritate reconciliari.



CAP. 24.---Quantum condescendi oporteat penitentibus. Item libro De penitentia .

 Iudicet seipsum in istis uoluntate dum potest, et mores conuertat in melius, ne cum iam non poterit, etiam preter uoluntatem a Domino iudicetur. Et cum in se protulerit seuerissime medicine sententiam, ueniat ad antistites, per quos illi claues in Ecclesia ministrantur, et tanquam bonus iam incipiens esse filius, maternorum membrorum  ordine custodito, a preposito sacramentorum accipiat satisfactionis sue modum, et in offerendo sacrificio contribulati cordis, persistat deuotus et supplex. Id tamen agat, quod non solum ipsi prosit ad recipiendam salutem, sed etiam ceteris ad exemplum, ut si peccatum eius non solum in graui eius malo, sed etiam in tanto scandalo aliorum est, atque hoc expedire utilitati Ecclesie uidetur antistiti, in notitiam multorum, uel etiam totius plebis agere penitentiam non recuset; non resistat, nor lethali et mortifere plage per pudorem addat  tumorem.  Multi enim corriguntur ut Petrus, multi tolerantur ut Iudas, multi nesciuntur donec ueniat Dominus qui, et illuminet abscondita tenebrarum, et manifestet cogitationes cordis . Item Augustinus in epistola ad Macedonium  : Quamuis caute salubriterque prouisum sit, ut locus illius humillime penitentie semel in Ecclesia concedatur, ne medicina uilis minus utilis esset egrotis, que tanto magis salubris est, quanto minus contemptibilis fuerit; quis tamen audeat Deo dicere: Quare huic homini qui post primam penitentiam rursus se laqueis iniquitatis astringit [obstr. or.], adhuc iterum parcis? Quis audeat dicere erga istos non agi, quod Apostolus ait: Ignoras quia patientia  Dei ad penitentiam te adducit?  Aut istis exceptis esse definitum, quod scriptum est: Beati omnes qui confidunt in eum?  Aut ad istos non pertinere quod dicitur: uiriliter agite, et confortetur cor uestrum, omnes qui speratis in Dominum?  Cum igitur super peccatores tanta sit patientia, tanta misericordia Dei, ut in hac temporali uita moribus emendatis non damnetur in eternum, qui nullius, que sibi prebeatur exspectat misericordiam, quoniam nemo est illo beatior, nemo potentior, nemo iustior, quales nos esse oportet homines erga homines, qui hanc uitam nostram, quantacunque laude cumulemus , eam sine peccato esse non dicimus? Quod si dixerimus nosipsos  decipimus,  et ueritas in nobis non est .



CAP. 25.---Non posse perfecte penitere pro aliquo ablato, nisi restituatur, si potest restitui. Augustinus in epistola ad Armentarium et Paulinam .

 Si res aliena, propter quam peccatum est, cum reddi possit, non redditur, non agitur penitentia, sed fingitur. Si autem ueraciter agitur, non remittetur peccatum nisi restituatur ablatum, sed, ut dixi, cum restitui potest



CAP. 26.---Quod ultima conuersio mente potius estimanda sit quam tempore. Ex decretis Celestini pape, cap. 20 .

uera ergo ad Deum conuersio in ultimis positorum, mente potius estimanda est quam tempore,  propheta hoc taliter asserente: Si conuersus ingemueris, tunc saluus eris . Cum ergo Dominus sit cordis inspector, quouis tempore non est deneganda penitentia postulanti, cum ille se obliget iudici, cui occulta omnia nouerit reuelari.



CAP. 27.---Quod omnis fidelis in ultimis positus sanctificato oleo ungi debeat. Ex decretis Calixti pape.

Beatus enim Iacobus apostolus in Epistola sua scripsit: Infirmatur quis in uobis, inducat presbyteros  Ecclesie, et orent super eum, ungentes eum oleo, in nomine Domini, et oratio fidei saluabit infirmum . Hoc et apostoli in Euangelio fecisse leguntur , et nunc Ecclesie consuetudo tenet, ut infirmi oleo consecrato ungantur a presbyteris, et oratione comitante sanentur. Non solum presbyteris uti licet hoc sacro oleo in suis infirmitatibus, sed, ut Innocentius I papa describit , etiam omnibus Christianis uti licet eodem oleo, in sua, aut suorum necessitate ungendo. Quod tamen oleum non nisi ab episcopis licet confici. Nam quod ait: Oleo in nomine domini, significat, oleo in nomine Domini consecrato, uel certe quia etiam, cum ungunt infirmum, nomen Domini super eum inuocare debent. Et si in peccatis sit, dimittuntur  ei. Multi propter peccata in animam facta, infirmitate aut etiam morte plectuntur corporis. Unde ait Apostolus Corinthiis: Quia corpus Domini indigne percipere erant soliti, ideo inter uos multi infirmi, et imbecilles, et dormiunt multi . Si ergo infirmi in peccatis sint, et hec presbyteris Ecclesie confessi fuerint, ac perfecto corde ea derelinquere atque emendare sategerint, dimittentur eis. Neque enim sine confessione emendationis [confessionis emendatione] queunt dimitti. Unde recte subiungitur: Confitemini alterutrum peccata uestra, et orate pro inuicem, ut saluemini .



CAP. 28.---De illis, qui propter timorem mortis in ipsa infirmitate confitentur peccata sua. Ex concilio Nannetensi, cap. 2.

 Infirmus qui necessitate mortis urgente confitetur peccata sua, sub ea conditione a sacerdote reconcilietur, ut si ei Dominus uitam donauerit, sanitatemque reddiderit, secundum qualitatem delicti, et secundum canonum statuta, et penitentialium probatorum peniteat.



CAP. 29.---De illis qui in necessitatis tempore et penitentiam et reconciliationem desiderant. Ex decretis Leonis pape, cap. 9 .

 His autem, qui tempore necessitatis, et in periculis urgente instantia, presidium penitentie, et mox reconciliationis implorant, nec satisfactio interdicenda est, nec reconciliatio deneganda, quia misericordie Domini  nec mensuras possumus ponere, nec tempora definire, apud quem nullas patitur uenie moras conuersio [uera], dicente Domino per prophetam: Cum conuersus ingemueris, tunc saluus eris , et alibi: Dic tu iniquitates tuas prior ut iustificeris. Item: Quia apud Dominum misericordia est, et copiosa apud eum redemptio . In dispensandis itaque Dei donis, non debemus osse difficiles, nec se accusantium gemitus, lacrymasque negligere, cum ipsam penitenti afflictionem [al. penitendi affectionem] ex Dei credamus inspiratione conceptam, dicente Apostolo:  Ne forte det illis Deus penitentiam, ut resipiscant a diaboli laqueis, a quo captiui tenentur ad ipsius uoluntatem .



CAP. 30.---De eadem re. Ex decretis Innocentii I pape, cap. 22 .

Et hoc quesitum est, quid de iis obseruari oporteat qui post baptismum omni tempore incontinentie uoluptatibus dediti, in extremo fine uite sue penitentiam simul et reconciliationem communionis exposcunt. De his obseruatio prior, durior; posterior, interueniente misericordia, inclinatior est. Nam consuetudo prior tenuit ut concederetur eis penitentia, sed communio negaretur. Nam cum illis temporibus crebre persecutiones essent, ne communionis concessa facilitas homines de reconciliatione  securos non reuocaret a lapsu, merito negata communio est concessa penitentia, ne totum penitus negaretur, et duriorem remissionem fecit temporis ratio. Sed postquam Dominus noster pacem Ecclesiis suis reddidit, iam terrore depulso, communionem dari obeuntibus placuit, et propter misericordiam, quasi uiaticum profecturis, et ne Nouatiani heretici negantis ueniam, asperitatem et duritiam subsequi uideamur. Tribuitur ergo cum penitentia extrema communio, ut homines eiusmodi, uel in supremis suis permittente Saluatore nostro, a perpetuo exitio uindicentur.



CAP. 31.---De illis qui ad exitum ueniunt, ut ultimo et necessario uiatico non priuentur. Ex concil. Niceno, cap. 13.

  De his qui ad exitum ueniunt, etiam nunc lex antiqua, regularisque seruabitur, ita ut si quis egreditur de corpore, ultimo et necessario uiatico minime priuetur. Quod si desperatus, et consecutus communionem oblationisque particeps factus, iterum conualuerit, sit inter eos qui communionem orationis tantummodo consequuntur. Generaliter autem omni cuilibet, in exitu posito et poscenti sibi communionis gratiam tribui, episcopus probabiliter ex oblatione debebit dare.



CAP. 32.---Quod penitentia possint aboleri peccata, etiam si in ultimo uite spiritu quis peniteat. Ex conc. Magontiensi, cap. 2  .

Penitentiam posse abolere peccata indubitanter  credimus, etiam si in ultimo uite spiritu admissorum [admissor] peniteat, et uel publica lamentatione peccata prodantur, quia Dei propositum, quo decreuit saluare quod perierat , stat immobile. Et ideo, quia uoluntas eius non mutatur, siue emendatione uite, si tempus conceditur, siue supplici confessione, si continuo uita exceditur, uenia peccatorum fideliter presumatur ab illo, qui non uult mortem peccatoris, sed ut conuertatur a perditione penitendo, et saluetur miseratione Domini ut uiuat [et saluatus miseratione Domini uiuat. Sic hodie August.] . Si quis aliter  de iustissima pietate Dei sentit, non Christianus, sed Nouatianus est.



CAP. 33.---De lapsis in ultimo positis, ut uiatico munere, si rogauerint, eis subueniri debeat. Ex epistola Siricii pape.

Quicunque carnali fragilitate ceciderint uiatico munere, cum ad Dominum ceperint proficisci, si rogauerint, per communionis gratiam uolumus subueniri.



CAP. 34.---De illis infirmis, qui dum penitentiam petierint, et antequam sacerdos ueniat, officium oris amittunt. Ex epistola Leonis pape .

Ita ergo talium necessitati auxiliandum est, ut nec actio illis penitentie, nec communionis gratia denegetur, si eam etiam amisso uocis [oris] officio per iudicia integri sensus querere comprobentur.  Quod si ita aliqua egritudine fuerint aggrauati, ut, quod paulo ante poscebant, sub presentia sacerdotis significare non ualeant, testimonium fidelium circumstantium illis prodesse debet, ut simul et [simul tamen et, etc.] penitentie, et reconciliationis beneficium consequantur.



CAP. 35.---De eadem re. Ex decret. Eusebii pape, cap. 10.

Si quis penitentiam petens, dum sacerdos uenerit, fuerit officio lingue priuatus, constitutum est ut, si idonea testimonia habuerit, quod ipse penitentiam petiisset, et ipse per motus aliquos sue uoluntatis aliquod signum facere potest, sacerdos impleat omnia, sicut supra circa egrotantem penitentem scriptum est, id est orationes dicat, et  ungat eum oleo sancto, et eucaristiam ei donet, et postquam obierit, ut cum ceteris fidelibus ei subministret.



CAP. 36.---De infirmis in periculo mortis constitutis. Ex Penitentiali Theodori .

 Ab infirmis in periculo mortis positis, per presbyteros pura inquirenda est confessio peccatorum; non tamen illis imponenda quantitas penitentie, sed innotescenda, et cum amicorum orationibus, et eleemosynarum studiis pondus penitentie subleuandum. Et si forte migrauerint, ne obligati et a communione alieni, uel consortio uenie fiant. A quo periculo si diuinitus ereptus conualuerit, penitentie modum a suo  confessore impositum diligenter obseruet. Et ideo secundum canonicam auctoritatem, ne illis ianua pietatis clausa uideatur, orationibus et consolationibus ecclesiasticis sacra cum unctione olei animati, secundum statuta sanctorum Patrum communione uiatici reficiantur.



CAP. 37.---De quodam qui Christum negauerat, quomodo in extremis uiatico liberatus est. Dionysius dicit in ecclesiastica Historia .

In Historia ecclesiastica Dionysius rescribens ad Fabianum, inducit quamdam historiam, dicens, Serapionem quemdam fuisse apud Alexandriam, unum ex his qui lapsi sunt, eumdemque sepe deprecatum esse, ut susciperetur, nec tamen impetrasse.  Oppressum deinde hunc egritudine, ita ut tres dies sine uoce prorsus iaceret, paululum uero quarto die respirantem, uocasse ad se filiolam suam, et dixisse fertur: »Quousque me detinetis? queso uos, cito aliquis presbyterorum ueniat, ut possim dimitti.« Et cum hoc dixisset, rursum sine uoce permansit. Abiit cito cursu ad presbyterum puer noctis tempore. Infirmabatur presbyter, uenire non potuit; tamen quia preceptum fuerat, ut lapsis in exitu nemo reconciliationis solatia denegaret, et maxime his, quos prius id rogasse constabat, parum eucaristie puero dedit. Regrediente puero, adhuc antequam ingrederetur domum, rursum Serapion: »Redisti, inquit, fili? Licet presbyter uenire non potuit, tamen imple quod tibi imperatum  est, ut possim recedere.« Cumque accepisset eucaristiam, uelut catenis quibusdam uinculisque diruptis, letiorem iam spiritum reddidit. Ex quo constat huius boni auxilio nullum debere fraudari.



CAP. 38.---Ut presbyteri de occultis peccatis iussu episcopi penitentes reconcilient. Ex decreto Euaristi pape, cap. 3.

 Ut presbyteri de occultis peccatis iussione episcopi penitentes reconcilient, et  infirmantes absoluant et communicent.



CAP. 39.---De penitente, si in ipsa penitentia de corpore exierit, et reconciliari desiderat. Ex conc. Arausicano I, cap. 3.

 Qui recedunt de corpore  penitentes, placuit sine reconciliatoria manus impositione eis communicare; quod morientis sufficit consolationi [reconciliationi] secundum diffinitiones Patrum, qui huiusmodi communionem congruenter uiaticum nominarunt. Ut si [quod si, or.] superuixerint, stent in ordine penitentium ut, ostensis necessariis penitentie fructibus, legitimam communionem cum reconciliatoria manus impositione percipiant.



CAP. 40.---Ut quinta feria ante Pascha penitentibus sit remittendum; ante autem, si ad desperationem infirmitatis deuenerint. Ex epistola Innocentii I pape, cap. 1 .

 De penitentibus autem qui siue ex grauioribus commissis,  siue ex leuioribus penitentiam gerunt, si nulla interuenit egritudo, quinta feria ante Pascha eis remittendum Romane Ecclesie consuetudo demonstrat. Ceterum de pondere estimando delictorum, sacerdotis est iudicare, ut attendat ad confessionem penitentis, et ad fletus atque lacrymas corrigentis, ac tum iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum, ne de seculo absque communione discedat.



CAP. 41.---De illis qui in Ecclesia remitti peccata negauerint. Ex dictis August. .

Qui uero in Ecclesia remitti peccata non credens, contemnit diuini muneris largitatem, et in hac obstinatione  mentis diem claudit extremum, reus est illo irremissibili peccato in Spiritum sanctum, in quo Christus peccata dimittit.



CAP. 42.---Quod infirmis omni hora cibum sumere liceat. Ex conc. Magontiensi, cap. 23.

Infirmis licet omni hora cibum potumque sumere, quotiescunque desiderant.



CAP. 43.---De illis sacerdotibus qui morientibus penitentiam denegauerint. Ex decretis Iulii pape .

 Si quis presbyter penitentiam abnegauerit morientibus, reus erit animarum, quia Dominus dicit: Quacunque die fuerit conuersus peccator, uita uiuet, et non morietur . uera enim conuersio [al. confessio] in ultimo  tempore potest esse, quia Dominus non solum temporis, sed etiam cordis inspector est , sicut latro unius momenti penitentia meruit esse in paradiso in hora ultime confessionis.



CAP. 44.---Quod nulli ultima penitentia sit deneganda. Ex decretis Celestini pape, cap. 10 .

 Agnouimus enim penitentiam morientibus denegari, nec illorum desideriis annui, qui obitus sui tempore hoc anime sue cupiunt remedio subueniri. Horremus, fateor, tante impietatis aliquem reperiri, ut de Dei pietate desperet, quasi non possit ad se quouis tempore concurrenti succurrere, et periclitantem sub onere peccatorum hominem, pondere quo se ille expedire [se expediti, or.] desiderat, liberare. Quid hoc rogo aliud  est quam morienti mortem addere, eiusque animam sua erudelitate, ne absoluta esse possit, occidere? cum Deus ad subueniendum paratissimus, inuitans ad penitentiam sic promittat peccatori: In quacunque die conuersus fuerit, peccata eius non reputabuntur ei . Et iterum: Nolo mortem peccatoris, sed tantum ut conuertatur, et uiuat . Salutem ergo homini adimit quisquis mortis tempore penitentiam [speratam inseritur in orig. et Gr.] denegauerit, et desperauerit de clementia Dei, qui eum ad subueniendum morienti sufficere uel momento posse non credidit. Perdidisset latro in cruce premium ad Christi dextram pendens, si illum unius hore penitentia non iuuisset. Cum esset in  pena penituit, et per unius sermonis professionem habitaculum paradisi, Deo promittente, promeruit.



CAP. 45.---Ut in capite Quadragesime omnes publice penitentes in ciuitatem ueniant, et ante fores ecclesie nudis pedibus et cilicio induti episcopo suo se representent. Ex conc. Agath., cap. 9.

 In capite Quadragesime omnes penitentes qui publicam suscipiunt aut susceperunt penitentiam, ante fores ecclesie se representent episcopo ciuitatis, sacco induti, nudis pedibus, uultibus in terram prostratis, reos se esse ipso habitu et uultu proclamantes. Ibi adesse debent decani, id est archipresbyteri pareciarum, et presbyteri penitentum, qui eorum conuersationem diligenter inspicere debent, et secundum modum culpe  penitentiam per prefixos gradus iniungant. Post hec in ecclesiam eos introducat, et cum omni clero septem penitentie psalmos in terram prostratus cum lacrymis pro eorum absolutione decantet. Tunc resurgens [exsurgens] ab oratione  manus eis imponat, aquam benedictam super eos spargat, cinerem prius mittat, deinde cilicio capita eorum cooperiat, et cum gemitu et crebris suspiriis eis denuntiet, quod sicut Adam proiectus est de paradiso, ita et ipsi ab Ecclesia pro peccatis abiiciuntur. Post hec iubeat ministris, ut eos extra ianuas ecclesie expellant. Clerus uero prosequatur eos cum responsorio: In sudore uultus tui uesceris pane , etc., ut uidentes sanctam Ecclesiam pro facinoribus suis tremefactam  atque commotam, non paruipendant penitentiam. In sacra autem Domini cena rursus ab eorum decanis, et eorum presbyteris ecclesie liminibus represententur.



CAP. 46.---Qua auctoritate modus penitentie peccata confitentibus imponi debeat. Ex concilio Maguntiensi, cap. 10 .

Modus tempusque penitentie peccata sua confitentibus aut per antiquorum canonum institutionem, aut per sanctarum Scripturarum auctoritatem, aut per ecclesiasticam consuetudinem probatam imponi debet a sacerdotibus. Nam qui peccatis grauibus leues quosdam et inusitatos imponunt penitentie modos, consuunt puluillos, secundum propheticum sermonem, sub omni cubito manus, et faciunt ceruicalia  sub capite uniuerse etatis, ad capiendas animas . Sed discretio seruanda est inter penitentes publice et absconse. Nam qui publice peccat, oportet ut publice multetur penitentia, et secundum ordinem canonum pro merito suo excommunicetur et reconcilietur.



CAP. 47.---Quod diuersitas culparum diuersitatem faciat penitentiarum. Ex dictis August.

Diuersitas culparum diuersitatem facit penitentiarum. Nam et corporum medici diuersa medicamenta componunt, ut aliter uulnera, aliter morbum, aliter tumores, aliter putredines, aliter caligines, aliter confractiones, aliter combustiones curent. Ita et spirituales medici diuersis curationum generibus animarum uulnera sanare debent. Sed quia hoc  paucorum est, ad purum scilicet cuncta cognoscere et curare, et mederi, atque ut integrum salutis statum ualeant reuocare, ideo solerter admonemus doctum quemque sacerdotum Christi, ut non ex suo sensu, sed secundum canonum statuta, et traditiones Patrum uniuersa disponat, et conditionem utriusque sexus, etatem, paupertatem, causam, statum, personam cuiusque penitentiam agere uolentis, ipsum quoque cor penitentis inspiciat, et secundum hec ut sibi uisum fuerit, ut sapiens medicus, singula queque diiudicet.



CAP. 48.---Quod multi sint fructus penitentie. Ex dictis eiusdem.

Multi sunt penitentie fructus, per quos ad expiationem criminum peruenitur. Non enim tantum  simplici illo penitentie nomine salus eterna repromittitur, ut illud apostolicum: Penitemini igitur, inquit, et conuertemini, ut deleantur peccata uestra . Et illud propheticam: Cum conuersus ingemueris, tunc saluus eris . Propter illum nudum gemitum, et propter illud nudum nomen penitentie nullus saluabitur, sed per ueram confessionem, et sacerdotis intelligentis consilium, et per caritatis affectum, et per eleemosynarum fructum peccatorum moles subruitur.



CAP. 49.---Cur canones non perfecte prefigant unoquoque crimine tempus et mensuram penitentie. Ex dictis Hieronymi  .

 Mensuram autem temporis in agenda penitentia, idcirco non  satis aperte prefigunt canones pro unoquoque crimine, ut de singulis dicant, qualiter unumquodque emendandum sit, sed magis in arbitrio sacerdotis intelligentis relinquendum statuunt. Quia apud Deum non tam ualet mensura temporis quam doloris, nec abstinentia tantum ciborum quam mortificatio uitiorum. Propter quod tempora penitentie fide et conuersatione penitentum abbreuianda precipiunt, et negligentia protelanda existimant. Tamen [Exstant tamen impositi] pro quibusdam culpis modi penitentie sunt impositi, iuxta quos cetere perpendende sunt culpe, cum sit facile per eosdem modos uindictam et censuram canonum estimare.



CAP. 50.---De illis, qui penitentiam sibi iniunctam adimplere festinant. Ex Penitentiali Romano.


Unumquemque hominem accedentem ad penitentiam, si uideris acriter et assidue stare in penitentia, statim remissius age aduersus eum. Qui uero potest implere quod impositum est ei, noli prohibere, sed permitte. Magis enim laudandi sunt hi qui celeriter debitum pondus persoluere festinant, quia ieiunium debitum est pondus, et sic amandum his qui penitentiam agunt, quia si ieiunauerit et compleuerit quod illi mandatum est a sacerdote, purificabitur a peccatis. Quod si iterum ad pristinam consuetudinem peccati reuersus fuerit, sic est quomodo canis, qui reuertitur ad uomitum proprium  . Omnis itaque penitens, non hoc solum debet ieiunare quod illi mandatum est a sacerdote, uerum etiam postquam compleuerit ea que illi iussa sunt, debet quantum ipsi uisum fuerit ieiunare. Si enim egerit ea que illi sacerdos preceperit, illa peccata tantum que confessus est remittentur. Si uero postea ex sua uoluntate ieiunauerit, mercedem sibi acquiret et regnum celorum. Qui ergo totam septimanam ieiunat pro peccatis, Sabbato et Dominica die manducet et bibat quidquid ei appositum fuerit. Custodiat tamen se a crapula et ebrietate. Quia omnis luxuria de ebrietate nascitur. Ideo beatus Paulus prohibuit, dicens: Nolite  inebriari uino, in quo est luxuria , non quia in uino est luxuria, sed in ebrietate.



CAP. 51.---Ut quotiescunque aliqui ad penitentiam accesserint, sacerdotes ieiuniis et orationibus cum eis communicare debeant. Ex Penitentiali Theodori.

Quotiescunque Christiani ad penitentiam accedunt, ieiunia iniungimus, et nos communicare cum eis debemus in ieiunio unam aut duas septimanas, aut quantum possumus, ut non dicatur nobis, quod sacerdotibus Iudeorum dictum est a Domino: ue uobis legis peritis, qui aggrauatis homines, et imponitis super humeros eorum onera grauia, et importabilia, ipsi autem uno digito uestro non tangitis sarcinas ipsas . Nemo enim potest subleuare cadentem sub pondere, nisi inclinauerit se, ut porrigat  ei manum. Neque ullus medicorum uulnera infirmantium potest curare, nisi fetoribus fuerit particeps. Ita quoque nullus sacerdotum uel pontifex peccatorum uulnera curare potest, aut animabus peccata auferre, nisi prestante sollicitudine et oratione lacrymarum. Necesse est ergo, uos fratres karissimi, sollicitos esse pro peccantibus, quia simus alterutrum membra. Ideoque et nos si uiderimus aliquem in peccatis iacentem, festinemus eum ad penitentiam per nostram doctrinam reuocare, et quotiescunque dederis consilium peccanti; simul quoque da illi penitentiam statim, quantum debeat ieiunare, aut eleemosynis redimere peccata sua, ne forte obliuiscaris que tibi iam dixerat, et iterum  tibi necesse sit interrogare, et forsitan erubescat iterum peccata sua confiteri, et inuenietur iam amplius iudicari.



CAP. 52.---Quod contingat hominem interdum animi motu, interdum carnis fragilitate peccare. Ex concilio Cabillonensi II, cap. 32.

Sed et hoc emendatione indigere perspeximus, quod quidam, dum confitentur peccata sua sacerdotibus, non plene id faciunt. Quia ergo constat hominem ex duabus esse substantiis, anima uidelicet et corpore, et interdum animi motu, interdum carnis fragilitate peccatur, solerti indagatione debent inquiri ipsa peccata, ut ex utrisque plena sit confessio, scilicet ut et ea confiteantur que per corpus gesta sunt, et ea quibus in sola cogitatione delinquitur.  Instruendus itaque est peccatorum suorum confessor, ut de octo principalibus uitiis sine quibus in hac uita difficile uiuitur, confessionem faciat, quia aut cogitatione, aut  opere eorum instinctu peccauit. Odium etenim, inuidia, superbia, et cetere huiusmodi anime pestes tanto periculosius ledunt quanto subtilius serpunt.



CAP. 53.---De incestis occulte commissis. Ex dictis August.

Si quis incestum occulte commiserit, et sacerdoti occulte confessionem egerit, indicetur ei remedium canonicum [canonum] quod subire debuisset,  si eius facinus publicatum fuisset. uerum quia latet commissum, detur ei a sacerdote consilium, ut saluti anime sue pro occulta penitentia proficiat, hoc est, ut ueraciter ex corde se grauiter deliquisse confiteatur, et per ieiunia et eleemosynas, uigilias atque sacras orationes cum lacrymis se purgare contendat, et sic se ad spem uenie pro misericordia Dei peruenire confidat.



CAP. 54.---Quod inter publice et absconse penitentes discretio obseruanda sit. Ex concilio Maguntiensi, cap. 21 .

Ut discretio seruanda sit inter penitentes, qui publice, et qui absconse penitere debeant.



CAP. 55.---Ut ex corde penitentem magna exhilaratione sacerdotes suscipiant. Ex dictis Basilii episcopi .

  Penitentem ex corde ita oportet suscipi, sicut Dominus ostendit, cum dicit, quia conuocauit amicos suos et uicinos dicens: Congratulamini mihi, quia inueni ouem meam quam perdideram .



CAP. 56,---De his qui iam cessauerunt peccare, et perfecte penituerunt, ut communio eis in ipsa penitentia concedatur. Ex conc. Laodicensi, cap. 2.

 De his qui facinoribus diuersis peccauerunt, et perseuerantes in oratione [confessionis et penitentie, inser. in orig.], conuersionem a malis habuere perfectam, pro qualitate delicti, talibus post penitentie tempus impensum propter clementiam et bonitatem Dei communio concedatur.



CAP. 57.---De lapsis in ordinibus sacris, si restaurari possint. Augustinus ad Petrum Diaconum de fide scribens, ait :


Omni homini in hac uita esse potest utilis penitentia, quam quocunque tempore homo egerit, quamlibet iniquus, quamlibet annosus, si toto corde renuntiauerit peccatis preteritis, et pro eis in conspectu Dei non solum corporis, sed etiam cordis lacrymas fuderit, et malorum operum maculas bonis operibus diluere curauerit, omnium peccatorum indulgentiam mox habebit. Hoc enim nobis Dominus prophetico promittit eloquio, dicens: Si conuersus fueris, et ingemueris saluus eris . Et alio loco dicitur. Fili, peccasti, ne adiicias iterum,  sed et de preteritis deprecare, ut tibi dimittantur . Nunquam peccanti esset indicta pro peccatis deprecatio, si deprecanti non esset remissio concedenda. Sed etiam penitentia peccatori tunc prodest, si eam in Ecclesia catholica gerat, cui Deus in persona beati Petri ligandi soluendique tribuit potestatem, dicens: Que alligaueris super terram, erunt ligata et in celis; et quecunque solueris super terram, erunt soluta et in celis . In quacunque igitur etate homo ueram peccatorum suorum egerit penitentiam, et uitam suam, Deo illuminante, correxerit, non priuabitur munere indulgentie, quia Deus, sicut per prophetam dicit, non uult mortem peccatoris, quantum  ut reuertatur a uia sua mala, et uiuat anima eius . uerumtamen nullus hominum debet sub spe misericordie Dei in suis diutius remanere peccatis, cum etiam in ipso corpore nemo uelit sub spe future salutis diutius egrotare. Tales enim qui ab iniquitatibus suis recedere negligunt, et sibi de Deo indulgentiam repromittunt, nonnunquam ita preueniuntur repentino Dei furore ut nec conuersionis tempus, nec beneficium remissionis inueniant. Ideo unumquemque nostrum sancta Scriptura benigne premonet, dicens: Ne tardaueris conuerti ad Dominum, et ne differas de die in diem; subito enim ueniet ira eius, et in tempore uindicte disperdet te . Dicit etiam beatus Dauid: Hodie si uocem eius audieritis, nolite obdurare  corda uestra . Cui beatus quoque Paulus concordat his uerbis: uidete fratres, ne forte sit in aliquo uestrum cor malum incredulitatis discedendi a Deo uiuo, se adhortamini uosmetipsos per singulos dies, nec hodie cognominatur, ut non obduretur quis ex uobis fallacia peccati . Obdurato ergo uiuit corde qui se non conuertit, desperans de indulgentia peccatorum, siue qui sic misericordiam Dei sperat, ut usque in finem uite presentis in suorum criminum peruersitate remaneat. Proinde diligentes misericordiam Dei, metuentesque iustitiam, nec de remissione peccatorum desperemus, nec remaneamus in peccatis, scientes quia illa omnium hominum debita sit exactura equitas iustissimi iudicis, que non dimiserit misericordia clementissimi  Redemptoris. Sicut enim misericordia suscipit, absoluitque conuersos, ita iustitia repellet et puniet obduratos. Hi sunt, qui peccantes in Spiritum sanctum, neque in hoc seculo, neque in futuro remissionem accipient peccatorum . Hactenus August. Nam et de hoc Isidorus Hispalensis episcopus ad inquisitionem Massonis episcopi, ita rescripsit, dicens : »uerum quod sequenter in epistolis uenerabilis fraternitas tua innotuit, nulla est in huiusmodi sententiis decretorum diuersitas intelligenda, quod alibi legitur in lapsu corporali restaurandum honoris gradum post penitentiam, alibi post huiusmodi delictum nequaquam reparandum antiqui ordinis meritum.« Hec diuersitas hoc modo distinguitur.  Illos enim ad pristinos officii gradus redire canon precipit, quos penitentie precessit satisfactio, uel digna peccatorum confessio. At contra hi, qui neque a uitio corruptionis [correpti, or., corporis Grat.] emendantur, atque hoc ipsum carnale delictum quod admittunt, etiam uindicare quadam superstitiosa temeritate nituntur, nec gradum utique honoris, nec gratiam communionis recipiunt. Ergo ita est utraque dirimenda sententia ut necesse sit illos restaurari in locum honoris, qui per penitentiam, reconciliationem meruerunt diuine pietatis; hi non immerito consequuntur adepte dignitatis statum, qui per emendationem penitentie recepisse noscuntur uite remedium. Id autem ne forte magis  ambiguum sit, diuine auctoritatis sententia confirmetur, Ezechiel enim propheta sub typo preuaricatricis Hierusalem ostendit post penitentie satisfactionem pristinum restaurai posse honorem: Confundere, inquit, o Iuda, et porta ignominiam tuam . Et post paululum: Et tu, inquit, et filie tue reuertimini ad antiquitatem uestram [ab iniquitate uestra].  Quod dixit: Confundere, ostendit post confusionis, id est, peccati opus debere quemque erubescere, et [post confessionem, inseretur in or.] pro admissis sceleribus uerecundam frontem humi prostratam demergere, pro eo quod dignum confusionis perpetrauerat opus. Deinde precepit ut portet ignominiam depositionis sue, lugens cum humilitate quod peccauerat.  Sicque reuocari secundum prophetam ad priorem statum poterit.



CAP. 58.---Quod anima multis gentibus nobilior, et multis urbibus pretiosior sit, ideoque si lapsa fuerit, admodum deflendam. Excerptum de libro S. Ioannis Constantinopolitani ad Theodorum, cap. 59  .

Quis dabit capiti meo aquam, et oculis meis fontem lacrymarum , opportunius multo nunc a me, quam tunc a propheta Dei, dicitur? Licet enim non urbes multe, nec gens integra lamentanda sit, anima tamen flenda est, multis gentibus nobilior multisque urbibus pretiosior. Nam si unus, qui fecerit uoluntatem Dei melior est quam multitudo iniquorum , melior ergo et tu eras quondam  quam multitudines Iudeorum. Propter quod nemo miretur, si forte prolixioribus ego nunc utar lamentationibus, et amariores profundam fletus, quam tunc propheta profudit. Non enim urbis  capte excidia defleo, nec uilis uulgi captiuitatem lamentor, sed insignis anime lapsum, et templi in quo Christus habitabat, excidium. Hec enim lamentatio insignis anime, quam ego defleo, tanto est illa durior et amarior quanto et uerior. Paulo post. Inde utique est quod ego irremediabiliter plango, quia noui, et incessabiliter lugeo dum recordor, usquequo iterum te tripudiare [repedare] uideam ad prioris glorie statum. Quod etsi apud homines impossibile uidetur, apud Dominum tamen omnia possibilia sunt . Ipse est enim qui  alleuat de terra inopem, et de stercore erigit pauperem, ut collocet eum cum principibus populi sui. Ipse est qui sterilem facit matrem super filios letantem . Non ergo dubites, neque desperes mutari te posse in melius. Si enim tantum potuit diabolus, ut a celsis uirtutum fastigiis in profundum te duceret malorum, quanto magis poterit Deus ad bonorum uerticem reuocare, et non solum in id te restituere, quod fuisti, sed beatiorem multo quam prius uidebaris efficere! Tantum ne concidas animo, neque spem abscidas bonorum. Ne queso te, ne accidat tibi quod impiis solet. Non enim peccatorum  multitudo in desperationem adducit animam, sed impietas. Impiorum ergo est desperare salutem, non peccatorum. Hec aliunde petita sunt. Unde diuina misericordia pollicetur, dicens: Gaudium erit in celo coram angelis Dei super uno peccatore . Et post pauca. Stantibus, si ceciderint, minatur penam Dominus; lapsis, ut surgere appetant, promittit misericordiam. Illos terret, ne presumant in bonis; illos refouet, ne desperent in malis.  Iustus es? iram pertimesce, ne corruas. Peccator es? presume de misericordia, ut surgas.  Et sicut lapsus [lapis] grauissimus ceruicibus anime incumbens, eam semper deorsum in terram cogit aspicere, ad Deum uero sursum  non sinit oculos leuare, sic uirilis est animi, ducere a ceruicibus anime sue pondus, ut canat cum propheta Domino: Sicut oculi ancille in manibus domine sue, ita oculi nostri ad Dominum Deum, donec misereatur nostri . Post pauca. Etenim mulier illa, que in Euangeliis drachmam quam perdiderat, inuenit, conuocat amicas et uicinas, ut congratulentur ei . Et ego conuocabo amicos tuos, meosque et uicinos nostros, deprecabor eos conuenire, non ut gaudeant, sed ut lugeant mecum, nec ut gratulentur, sed ut lamententur, et ingentem planctum subleuatis ad celum una mecum uocibus reddant, dicendo ad eos: Ululate mecum, amici, plangite, et profundite fontes  fletuum: non quia auri pondus immensum, nec talenta auri perdiderim, sed quia horum omnium carior, et omni auro, omnique gemmarum nobilitate pretiosior amicus, nescio quomodo lapsus, usque in idipsum fertur perditionis profundum. Post aliquot paginas non ita procul ab epilogo prioris parenesis. Noli desperare de lapsu, ne cadas; qui enim alium desperat, habet ueniam; qui uero desperauerit semetipsum, nullam, quia ille non est dominus mentis alterius. Aliquanto inferius, sed preter diuersam translationem nonnullis etiam immutatis. Sicut ergo et anima, si semel salutem suam ceperit desperare, iam nec intelligit quomodo uel in que mala precipitetur, ita et qui desperatione capti sunt, intolerabiles fiunt, et per omnes malitie uias  discurrunt. Exsurge, exsurge, queso, expergiscere aliquando, et diabolicam hanc depone temulentiam. Parce cunctis, qui pro tua desperatione desperant, ne putent se uiam uirtutis incedere, si te ad eam redisse non uideant. Respice, queso te, quantus nunc meror omnium sanctorum fratrum habeat chorum, et quanta letitia atque exsultatio incredulis fiat, quantaque eis ad precipitia luxurie decrescat [de te crescat] auctoritas. Nec erit post hec aliquis, qui quolibet lapsu deiectus non statim resurgere cupiat, et statim se reparare festinet.



CAP. 59.---Quod nullus a consolatione uulnerati fratris se subtrahere debeat. Item Ioannis Constantinopolitani ad eumdem Theodorum De lapsu Bacarii, cap. 60  .


Ubi est misericordia Christiane religionis, quam magister noster sacrificio docuit esse meliorem?  Ecce iacet frater ab hoste percussus, adhuc forsitan palpitans, et uos quasi sine uulnere reuertimini, nec consolationem plage illius deferre tentatis. Nolite esse sine formidine, fratres, fortiorem percussit inimicus, ut facilior ei aditus esset ad reliquos. Ut quid ergo spernitis uulneratum, aut sicut putatis et mortuum? Melior concubina Saul filia Respha  , que corpora defunctorum, quos Dauid pro Gabaonitarum ultione percusserat, eousque accincta sacco, hoc est cilicio, custodiuit,  donec eis roraret aqua de celo , id est, donec pro uenia eorum misericordie celestis scintilla defluxerat [stilla deflueret]. Melior fuit ille Iudas Machabeus, qui etiam pro mortuis fratribus orationem credidit esse faciendam, quos damnata de Iamnia ciuitate idolorum dona prostrauerant . Ut quid rogo medicus noster inter librorum suorum loculos tot constituit genera pigmentorum, si nichil est ex emplastris eius quo sanari possit uulnus, quod percussit inimicus? Et si placet, aperiamus scholam medicine nostre, et a principio canonis uulnerum ac medicaminum species perquiramus. Ecce in ipsius introitu schole, occurrunt illi seminis carnalis auctores, qui uenenato serpentis dente percussi, non statim pene mortis  addicti sunt, sed eiecti de paradisi deliciis, id est, de Ecclesie libertate et sacri communione mysterii [ministerii].



CAP. 60.---De eadem re. Ex epistola Ioannis Constantinopolitani ad Theodorum.

Unde uides quia peccati contagione maculamur? Ne, queso, beatissime mi, fratrem nostrum, in profundum putei sub iniqui principis potestate demersum, desperationis lapidibus obruamus. Imitemur illum Aethiopem qui sanctum Ieremiam in lacu ab iniquo rege demersum, assumptis 30 hominum auxiliis, et missis ad eum pannis et funibus ueteribus, liberauit . Facilis esto ad lapsum ruinamque miserorum. Porrige manum iacenti fratri, qui confusus pudore peccati nec erigere se,  aut oculos audet attollere. Comple legem Moysi: Cecidit asinus fratris sub pondere, hoc est, caro euicta peccato, acclina te, et humilia, et subleua de ruina . Quid erubescis coniungi homini peccatori? Respice illum, qui dicit: Noli nimium esse iustus . Magister noster a latronibus uulneratum, non solum cura dignum iudicat, uerum etiam ad stabulum suum et ouile perduxit . Et tu ergo collige fratrem, quem diabolus atro percussit. Consigna stabulario, id est beato episcopo, qui si aliquid in eo impenderit, amplius a Domino consequetur.



CAP. 61.---De eadem re. Ex epistola eiusdem Ioannis Constantin. ad Theodorum  .


Euangelicus sermo dixit: Si peccauerit in te frater tuus, corripe eum solus. Si te audierit, lucratus es eum , et cetera que continet sermo precepti. uide quid dicat: Ne exhilarentur filii incircumcisorum . Filii enim incircumcisorum sunt homines seculi, in preputii sui errore et gentilitate uiuentes. Hi ergo exhilarantur, cum audiunt ruinam militis Christi. Peccatum igitur celetur, et adhibeatur emendatio. Nos autem consolationis linteamina, et celestis spei pigmenta tribuamus. Ipse autem infra sepulchrum secreti sui confessus, peccati pudore contineatur, ubi conscientie uerme laceretur, qui totas in eo obliniat [oblingat]  putredines peccatorum, donec nullum ex se fetorem fame turpis emittat.



CAP. 62.---De eadem re. Item ex epistola eiusdem Ioannis ad Theodorum  .

Qualiter rogo de misericordia Dei possumus desperare, qui etiam Pharaonem arguit, quare nequaquam penitere dignatus sit, dicens: Brachia Pharaonis regis Aegypti contriui, et non est deprecatus ut daretur in eo sanitas, et redderetur ei uirtus ad comprehendendum gladium?  Salomon ille mirabilis, qui meruit astritici Dei, hoc est, sapientie Dei copulari , in alienigenarum incurrit amplexus, et uinculo libidinis laqueatus, etiam sacrilegii horrore se polluit, quia simulacrum Camos Moabitico idolo fabricauit . Sed  quia per propheticam uocem culpam erroris agnouit, nunquam misericordie celestis extorris est. At forsitan dicas: In neutro Testamento lego, neque eum penituisse, neque misericordiam consecutum, etc.



CAP. 63.---De eadem re. Ex decretis Siricii pape, cap. 14 .

 Illud quoque nos par fuit preuidere, ut sicut penitentiam agere cuiquam non conceditur [solemniter non conceditur, etc.] clericorum, ita et post penitentiam ac reconciliationem nulli unquam laico liceat honorem clericatus adipisci. Quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum  fuerant uasa uitiorum.



CAP. 64.---De eadem re. Ex decretis Gelasii pape, cap. 17 .

Comperimus etiam horrendis quibusdam criminibus implicatos, tota discretione submota, non solum de factis atrocibus necessariam penitudinem non habere, sed, nec aliqua correctione penitus succedente, ad diuinum ministerium honoremque contendere. Nonnullos autem in ipsis ordinibus constitutos, grauibus delinquentes facinoribus non repelli, cum et Apostolus clamet: Nemini cito manus imponendas, neque communicandum peccatis alienis  , et maiorum ueneranda constituta pronuntient, huiusmodi etiam, si forte subrepserint, tam qui ante peccauerunt, deiectos oportere depelli, quam sacre professionis [promissionis] oblitos, preuaricatoresque sancti propositi, procul dubio submouendos .



CAP. 65.---De illis qui loca sanctorum sub pretextu religionis inconsulte peragrant. Ex concilio Cabillonensi, cui interfuit Carolus rex, cap. 45 .

Nam et a quibusdam qui Romam, Turonumue et alia quedam loca sub pretextu orationis inconsulte peragrant, plurimum erratur. Sunt presbyter et diacones, et ceteri in clero constituti, qui negligenter uiuentes, in eo purgari se a peccatis putant, et  ministerio suo fungi debere, si prefata loca attingant. Sunt nichilominus laici, qui putant impune se aut peccare, aut peccasse, quia hec loca oraturi frequentant. Sunt quidam potentum qui acquirendi census gratia sub pretextu Romani siue Turonici itineris multa acquirunt [conquirunt], multos pauperes opprimunt, et quod sola cupiditate faciunt, orationum siue sanctorum locorum uisitationis causa se facere uideri affectant. Sunt pauperes qui uel ideo id faciunt ut maiorem habeant materiam mendicandi, de quorum numero sunt illi, qui circumquaque uagantes, illo se pergere mentiuntur, uel quia tantum sunt uecordes ut putent se sanctorum locorum sola inuisione a peccatis purgari, non attendentes quod ait beatus Hieronymus : »Non Hierosolymam uidisse, sed Hierosolymis bene uixisse laudandum est.« De quibus omnibus imperatoris, qualiter sint emendanda, sententia exspectetur. Qui uero peccata sua sacerdotibus, in quorum sunt pareciis, confessi sunt, et ab his agende penitentie consilium acceperunt, si orationibus insistendo eleemosynas largiendo, mores componendo, uitam emendando, apostolorum limina, uel quorumlibet sanctorum inuisere desiderant, horum est deuotio modis omnibus collaudanda.



CAP. 66.---De omni peccatore, quod quoties ceciderit, toties resurgere debeat. Ex dictis Zosii cuiusdam eremite.

Dum quidam frater abbatem Zosium tali sermone frequenter requireret, dicens: »Quid faciam, pater,  quoniam cecidi?« Ille respondit: »Surge, inquit.« Illo uero, se exsurrexisse, et iterum cecidisse professo, respondit: »Iterum adhuc surge.« Cum autem frater se frequenter surrexisse et frequenter cecidisse narraret, eodem uero senex utebatur sermone, exclamans: »Ne desistas surgendo.« Cui frater ait: »Usquequo possum surgere, pater, explana.« Senex dixit: »Usquequo aut in bono opere, aut in malo deprehensus [depressus] occumbas. In quo enim opere fuerit homo deprehensus [depressus] in eo iudicabitur.



CAP. 67.---Quod iustum sit Dei homini, quod se reprehendat. Ex dictis Pimenis cuiusdam eremite.

Quidam frater requisiuit abbatem Pimenem, dicens:  »Quid est, pater, quod dicit Apostolus: Omnia munda mundis?«  At ille dixit ei: »Si quis ad hunc sermonem peruenire potuerit, ut eum intelligat, uidebit se minorem esse totius creature.« Cui frater: »Et quomodo possum minorem me uidere ab eo qui homicida est?« Respondit senex: »Si potuerit homo ad hunc sermonem Apostoli peruenire, et uiderit hominem qui forte occidit alium, dicit in semetipso: Iste quidem hoc solum fecit, ego autem omni hora homicidium committo, me ipsum interficiens.« Et cum frater requireret quomodo posset fieri, respondit: »Hec sola est hominis iustitia, ut semetipsum reprehendat.« Tunc enim iustus est, cum sua peccata condemnat.



CAP. 68.---Ut nullus fratrem condemnet antequam Deus illum diiudicet. Ex dictis cuiusdam eremite.


uenit aliquando abbas Isaac in cenobio, et uidit illic fratrem negligentem, et iratus iussit eum expelli de cenobio. Cum ergo regrederetur ad habitaculum suum, uenit angelus Domini, et stetit ante ostium cellule eius, dicens: »Non te permitto ingredi.« At ille rogabat ut culpa eius manifestaretur. Et respondens angelus dixit: »Dominus transmisit me, dicens: uade, dic Isaac: Ubi iubes ut mittamus illum fratrem qui peccauit?« At ille egit mox penitentiam, dicens: »Peccaui, Domine, indulge mihi.« Et dixit ei angelus: »Exsurge, indulget [indulgeat] tibi Dominus, sed ne iterum hoc facias, ut quemquam  condemnes, antequam illum Dominus iudicet. Tulerunt homines sibi iudicium, et non mihi illud dimittunt, dicit Dominus.« Hoc autem dictum est, quia si contigerit de illis perfectis aliquem uel in paruo peccare, non mox perdatur.



CAP. 69.---Quod iusta obedientia iustis muneribus remuneretur. Ex dictis eiusdem.

Quidam ex Patribus, in exstasi positus, uidit quatuor ordines ante Deum; et primus quidem ordo erat hominum infirmantium, et gratias agentium Deo. Secundus uero erat eorum qui hospitalitatem sectantur, et in hoc ministrant. Tertius autem illorum qui solitudinem sectantur [sectantur, et non uident homines]. Quartus uero eorum qui propter  Deum in obedientia subiecti sunt Patribus. Erat ergo illis tribus ordinibus hic ordo superior qui obedientiam exhibebat, et habebat torquem auream, et maiorem gloriam pre ceteris possidebat. Dicit autem senex ei qui sibi hoc in exstasi demonstrabat: »Quare hic ordo quartus maiorem ceteris gloriam habet?« Ille autem respondit ei dicens: »Quia isti alii omnes habent aliquam requiem ad implendas proprias uoluntates [adimplendo quamuis in bonis operibus proprias, etc.]. Hic ergo qui obedientiam exercet omnes uoluntates relinquens, totus pendet in uoluntate patris iubentis, et ideo maiorem gloriam pre ceteris est sortitus.



CAP. 70.---De illis qui ex industria peccant, et promittunt sibi quamdam impunitatem peccandi, propter largitionem eleemosynarum. Ex concilio Cabillonensi, cap. 36 .


Sed nec hoc pretereundum putauimus quod quidam ex industria peccantes, propter eleemosynarum largitionem quamdam sibi promittunt impunitatem. Eleemosyna enim exstinguit peccata, iuxta illud: Ignem ardentem exstinguit aqua, et eleemosyna exstinguit peccata , sed ea que aut necessitate, aut casu, aut qualibet fiunt fragilitate. Ea uero que ex industria ad cuiuslibet libidinem explendam idcirco fiunt, ut eleemosynis redimantur, nequaquam eis redimi possunt, quia qui hoc perpetrant, uidentur Deum mercede conducere, ut eis impune peccare liceat. Non ergo quis idcirco peccare debet, ut eleemosynam faciat, sed ideo eleemosynam  facere debet, quia peccauit. Mentem enim et corpus que libido traxit ad culpam, afflictio et contritio debet reducere ad ueniam.



CAP. 71.---De his qui peracta penitentia ad pristina redeunt uolutabra. Ex decretis Siricii pape, cap. 10 .

 De his uero non incongrue dilectio tua apostolicam sedem credidit consulendam, qui, acta penitentia, tanquam canes ac sues ad uomitus pristinos et ad uolutabra redeuntes , et militie cingulum, et ludicras uoluptates, et noua coniugia, et inhibitos denuo appetiere concubitus, quorum professam incontinentiam generati post absolutionem filii prodiderunt. De quibus quia iam suffugium non habent  penitendi, id duximus decernendum, ut sola intra Ecclesiam fidelibus oratione iungantur. Sacre ministeriorum celebritati  intersint: a Dominice autem mense conuiuio segregentur, ut hac saltem districtione correcti, et ipsi sua errata castigent, et aliis exemplum tribuant, quatenus ab obscenis cupiditatibus retrahantur; quibus tamen, quoniam carnali fragilitate ceciderunt, uiatico munere cum ad Dominum ceperint proficisci, per communionis gratiam uolumus subueniri. Quam formam et circa mulieres, que se post penitentiam talibus pollutionibus deuinxerunt, seruandam esse censemus.



CAP. 72.---De penitente femina, que, defuncto uiro, alii nubere presumpserit. Ex concilio II Arelatensi, cap. 3 

 Penitentes femine, que defunctis uiris aliis nubere presumpserint, uel suspecta uel interdicta familiaritate cum extraneo uixerint, cum eodem ab Ecclesie liminibus arceantur. Hec etiam de uiris in penitentia positis placuit obseruari.



CAP. 73.---Quod in danda penitentia nulla sit personarum acceptio. Ex concilio II Cabillon., cap. 34, cui interfuit Carolus rex.

Quia igitur, Apostolo teste, non est personarum acceptio apud Deum, et in omnibus iudiciis cauenda est , multo magis in hoc penitentie iudicio precaueri debet, ut nullus sacerdotum unquam aut gratia, aut odio alicuius persone secus iudicet quam quod in canonibus  sacris inuenerit, aut quod illi secundum sanctarum Scripturarum auctoritatem, et ecclesiasticam consuetudinem rectius uisum fuerit. Si ergo medici qui corporibus medicinam inferre conantur, nequaquam, propter persone cuiuslibet acceptionem, his quos sanare cupiunt cauterio, aut terro, aut duris aliis quibuslibet rebus parcunt, multo magis his obseruandum est qui non corporum, sed animarum medici existunt. Neque enim pensanda est penitentia quantitate temporis, sed ardore mentis et mortificatione corporis. Cor autem contritum et humiliatum Deus non despicit .



CAP. 74.---De illis qui peccata sua sine condigna penitentia sibi relaxari arbitrantur. Ex dictis August.

Quisquis ergo malorum operum sine condigna  penitentia quemquam ueniam a Deo percipere posse dixerit, penitus errat, et cum deceptus alios decipere festinat, duplici noxa constringitur, hoc est, proprii erroris et aliene deceptionis.



CAP. 75.---Quod tandiu laborare quisque debeat, donec possideat Christum. Ex dictis Gregorii.

Usque tunc laborare debet homo, usquequo possideat Christum. Qui autem semel illum adeptus fuerit, iam non laboret. Permittit tamen Dominus laborare electos suos, ut rememorent tribulationum labores, unde semetipsos custodiant, timentes ne tantos labores amittant. Nam et filios Isrel ideo Deus per desertum quadraginta annis circumduxit, ut, rememoratis tribulationibus, non redirent retrorsum.



CAP. 76.---Ut nullus episcopus seu presbyter alterius penitentem sine litteris sui episcopi suscipiat. Ex epistola Felicis pape, cap. 2 .


Curandum uero maxime, et omni cautela prouidendum, ne quis fratrum cepiscoporumque nostrorum, aut etiam presbyterorum in alterius ciuitate, uel diecesi penitentem, uel sub manu positum sacerdotis, aut eum qui reconciliatum se esse dixit, sine episcopi uel presbyteri testimonio et litteris, ad cuius pertinet pareciam, suscipiat.



CAP. 77.---Quod penitentes secundum canones, nisi peracta penitentia, communicare non debeant. Ex dictis Pii pape, cap. 10.

Penitentes non debent communicare ante consummationem penitentie.



CAP. 78.---Quod pro ethnico et publicano sit habendus, qui pro peccato commisso penitere noluerit. Ex dictis August.


 Erga eum qui pro peccato commisso non penitet, tales esse debemus, sicut Dominus precepit dicens: Sit tibi sicut ethnicus et publicanus . Et sicut Apostolus iubet: Subtrahite uos, inquit, ab omni fratre inordinate ambulante, et non secundum traditionem quam tradidi uobis .



CAP. 79.---Quod a licitis se abstinere debeat, qui illicita se commisisse meminerit. Ex dictis Gregorii pape .

Qui se illicita meminit commisisse, a licitis etiam studeat abstinere, quatenus per hoc conditori suo  satisfaciat, ut qui commisit prohibita, sibimetipsi abscindere debeat etiam concessa.



CAP. 80.---Quod nulli post penitentie actionem ad militiam secularem redire liceat. Ex epistola Leonis pape, cap. 25 .

 Contrarium est omnino ecciesiasticis regulis post penitentie actionem redire ad militiam secularem, cum Apostolus dicat: Nemo militans Deo implicat se secularibus negotiis . Unde non est liber a laqueis diaboli, qui se militie mundane uoluerit implicare.



CAP. 81.---De eadem re. Ex concilio II Arelatensi, cap. 3 .

 Hi qui post sancte religionis [Si qui post sanctum religionis, etc.] propositum  apostatant, et ad seculum redeunt, et postmodum penitentie remedia non requirunt, communionem non accipiant sine penitentia, quos etiam iubemus ad clericatus officium non admitti, et quicunque ille est, post penitentiam habitum secularem non presumat. Quod si presumpserit, alienus ab Ecclesia habeatur.



CAP. 82.---Quod nullus religiosus et sanctus careat peccato. Ex dictis August. .

Nullus sanctus et iustus caret peccato, nec tamen ex hoc desinit esse iustus, uel sanctus, cum affectu teneat sanctitatem. Non enim nature uiribus, sed propositi adiumento per gratiam Dei acquirimus sanctitatem, et ideo ueraciter se omnes sancti pronuntiant  peccatores, quia in ueritate habent quod plangant, et si non reprehensione conscientie, certe mutabilitate et mobilitate preuaricatricis nature.



CAP. 83.---Quod penitentes a conuiuiis et ornamentis abstinere debeant. Ex decretis Lucii pape, cap. 5.

Quod penitentes a conuiuiis et ornamentis atque alba ueste abstinere debeant, et discordes pellantur ab ecclesia donec ad pacem redeant.



CAP. 84.---Ut presbyter penitentes non reconciliet, nisi episcopus suus iubeat. Ex concilio Africano, cap. 30 .

 Ut presbyter non interrogato [inconsulto, orig.] episcopo non reconciliet  penitentem, nisi, absentia episcopi, necessitate compellente.



CAP. 85.---Quod ordinati in grauioribus peccatis deprehensi, non manus impositionem, ut laici, accipere debeant. Ex concilio u Carthaginensi, cap. XXuII.

 Item confirmatum est ut si quando presbyteri uel diaconi in aliqua grauiore culpa conuicti fuerint, qua eos a ministerio necesse sit remoueri, non eis manus tanquam penitentibus, uel tanquam fidelibus laicis imponatur, neque unquam permittendum ut rebaptizati ad clericatus gradum promoueantur.



CAP. 86.---De clericis qui corporali delicto delinquunt, si restaurari possint. Ex epistola Isidori ad Masonem.


 Nulla est in huiusmodi sententiis decretorum diuersitas intelligenda, quod alibi legitur in lapsu corporali restaurandum honoris gradum post penitentiam, alibi post huiusmodi delictum nequaquam reparandum prioris ordinis meritum. Hec enim diuersitas hoc modo distinguitur. Illos enim ad pristinos officii gradus redire precepit canon, quos penitentie precesserit satisfactio, uel digna peccatorum confessio. At contra hi qui neque a uitio corporis emendantur, et hoc ipsum carnale delictum quod admittunt, etiam uindicare quadam superstitiosa temeritate nituntur, nec gradum utique honoris, nec gratiam communionis recipiant.



CAP. 87.---De his qui altario Dei seruiunt, si subito flenda carnis fragilitate corruerint. Ex conc. Ilerdensi, cap. 5.


 Hi qui altario Dei seruiunt, si subito flenda carnis fragilitate corruerint, et Domino respiciente digne penituerint, ita ut mortificato corpore, cordis contriti sacrificium Deo offerant, maneat in potestate pontificis uel ueraciter afflictos non diu suspendere, uel desidiosos prolixiore tempore ab Ecclesie corpore segregare. Ita tamen ut sic officiorum suorum loca recipiant, ne possint ad altiora officia ulterius promoueri. Quod si iterato, uelut canes, ad uomitum reuersi fuerint, et uelut sues, in uolutabris immersi fuerint , non solum dignitate officii careant, sed etiam  sanctam communionem non nisi in exitu percipiant.



CAP. 88.---Quod coniugati in Quadragesima abstinere debeant ab uxoribus. Ex conc. Eliberitano, c. 5 .

Qui in Quadragesima ante Pascha cognouerit uxorem suam, et noluerit abstinere ab ea, unum annum peniteat, aut pretium uidelicet 25 solidorum ad Ecclesiam tribuat, aut pauperibus diuidat. Si per ebrietatem et sine consuetudine acciderit, 40 dies peniteat.



CAP. 89.---De illis qui in Quadragesime diebus carnem manducare presumunt. Ex conc. Tolet. uIII, cap. 9.

Quicunque siue ineuitabili necessitate atque fragilitate,  et euidenti languore seu etiam impossibilitate etatis, diebus Quadragesime esum carnium attentare presumpserit, non solum reus erit resurrectionis Dominice, uerum etiam alienus ab eiusdem diei sancta communione. Et hoc illi cumuletur ad penam, ut in ipsius anni circulo ab omni esu carnium abstineat, quia sacris diebus abstinentie disciplinam oblitus est.



CAP. 90.---De fratre peccante non ad mortem. Ex Epistola Ioannis euangeliste 

Qui scit fratrem suum peccare non ad mortem, postulet pro eo, et dabit ei uitam Deus. Si quis  usque ad mortem peccat, quia est peccatum usque ad mortem, non pro eo dico ut quis roget.



CAP. 91:---Quod difficile sit grauiter peccanti sub gradu, manere in gradu. Ex dictis Hieronymi.

Quicunque dignitatem gradus diuini non custodiunt, contenti fiant animam saluare. Reuerti enim in eum gradum in quo antea fuerant difficile est.



CAP. 92.---De eadem re. Item eiusdem.

Qui sub gradu peccat, debet excommunicari, quia magna est dignitas huius nominis. Tamen potest redimere animam suam post penitentiam; ad priorem enim gradum uenire difficile est.



CAP. 93.---De eadem re. Ex dictis Augustini.

Qui sub gradu cecidit post penitentiam, contentus fiat baptizare, communionem dare infirmis, et altario  tantummodo ministrare.



CAP. 94.---De eadem re. Ex dictis Isidori.

Isidorus in angelo Ephesi preposito  sacerdotem ostendit, iuxta Malachiam qui dicit: Labia sacerdotis custodiunt scientiam, et legem requirunt ex ore eius, quia angelus Domini exercituum est . Candelabrum enim sacerdotis, quia carismata intelliguntur honoris, tunc penitus iuxta Ioannem mouetur, quando post delicta, neglecta penitentia, admissa scelera non deflentur. Non enim dicit quia cecidisti, mouebo candelabrum tuum; sed, nisi penitentiam egeris, mouebo candelabrum tuum.



CAP. 95.---Quod post 7 annos penitentem sacerdotem censura canonum in pristinum statum remeare precipiat. Item Isidorus.

 Canonum censura post septem annos remeare penitentem sacerdotem in statum pristinum precipit, non expletione proprii arbitrii, sed potius ex sententia diuini iudicii. Nam legitur quia Maria soror Aaron prophetissa dum obtrectationis aduersus Moysen incurrisset delictum, illico stigmate lepre percussa est. Cumque petisset Moysen [Moyses], ut emundaretur, Dominus precepit eam extra castra egredi septem diebus, et post emundationem rursus eam castris reuerti . Maria ergo soror Aaron caro intelligitur sacerdotis, que dum superbie dedita, sordidissimis corruptionum maculatur erroribus, moretur extra castra septem diebus, id est a collegio sancte Ecclesie septem annis proiiciatur, quibus post emendationem uitiorum [uite]  expletis, loci, siue pristine dignitatis recipiat meritum.



CAP. 96.---De illis qui scabiem aut uermiculos comedunt, uel urinam bibunt. Ex Penitentiali Bede.

Qui comedit scabiem aut uermiculos qui pediculi dicuntur, uel urinam bibit, siue stercora comedit, si infantes sunt uel pueri, uapulent; si in uirili etate, septem dies peniteant, et utrique cum impositione manus episcopi sanentur.



CAP. 97.---De illis qui animalia a bestiis dilacerata, uel laqueis strangulata comedunt. Ex Penitentiali Theodori.

Animalia que a lupis seu a canibus lacerantur, non sunt comedenda, nec ceruus nec capreus, si mortui inuenti fuerint, nisi forte ab homine adhuc  uiua occidantur prius, sed porcis et canibus dentur. Aues uero, et animalia cetera, si in retibus strangulantur, non sunt comedenda, nec si oppresserit accipiter, et si sic mortua inueniuntur, quia in Actibus apostolorum precipitur abstinere a fornicatione, a sanguine suffocato, et idololatria .



CAP. 98.---De apibus si hominem occiderint. Item eiusdem.

Apes si occidunt hominem, ipse quoque occidi festinentur, mel tamen manducetur.



CAP. 99.---De porcis et gallinis, si sanguinem hominis comederint. Item eiusdem.

Si porci uel galline sanguinem hominis comedunt, mox occidantur, et intralia proiiciantur, et cetera caro manducetur. Si autem tardatur occisio, non  comedatur. Si autem cadauera lacerauerint mortuorum, macerentur, et post anni circulum comedantur. Si autem porci occiderint hominem, statim interficiantur et sepeliantur.



CAP. 100.---De illis qui carnem immundam uel morticinam comedunt. Item eiusdem.

Qui manducat carnem immundam, aut morticinam, aut dilaceratam a bestiis, 40 dies peniteat. Si enim necessitate famis contingit, multo leuius est.



CAP. 101.---De illis qui cibum immunda manu tactum comederint, uel si canis, aut aliquod animal immundum cibum tetigerit. Item eiusdem.

Quod si casu quis immunda manu cibum tangit, uel si canis uel pilax, aut catus, musue aut animal immundum sanguinem hominis edit, non nocet. Et qui pro necessitate famis manducat animal quod immundum  uidetur, uel auem, uel bestiam, misericorditer peniteat.



CAP. 102.---De illis qui sanguine aliquo immundo polluuntur. Item eiusdem.

Qui sanguine, uel quocunque immundo polluitur, si nescit qui manducat, leue est. Si autem scit, peniteat iuxta modum pollutionis.



CAP. 103.---De illis qui sanguinem aut semen biberint. Item eiusdem.

Qui sanguinem aut semen biberit pro aliqua re, tres annos peniteat.



CAP. 104.---De piscibus mortuis in flumine inuentis. Item eiusdem.

Piscis mortuus in flumine inuentus, non est edendus, quia non est uenatio hominis. Si uero piscando  tactus fuerit, et ipso die inuentus fuerit, qui non hesitat, manducet; qui autem dubitat, non manducet.



CAP. 105.---De clericis qui a demonio uexantur. Ex concilio Aurelianensi, cap. 6.

Si quis clericus uexatus fuerit a demonio, decem annos peniteat, et inter audientes sit, et ad sacros ordines non adducatur. Si bene egerit, et per Dei gratiam [misericordiam] liberatus fuerit, sit in reliquis officiis ecclesiasticis.



CAP. 106.---De illis qui parentum honorem non seruant. Ex Penitentiali Romano.

Si quis inhonorauerit patrem aut matrem, tres annos peniteat. Quod si manum leuauerit, aut percusserit, septem annos peniteat.



CAP. 107.---Quod penitenti nulla negotia exercere conueniat. Ex decretis Leonis pape .


 Qualitas lucri negotiantem aut excusat, aut arguit, quia est honestus questus, et turpis. uerumtamen penitenti utilius est dispendia pati, quam periculis negotiationis obstringi. Quia difficile est inter ementis uendentisque commercium non interuenire peccatum.



CAP. 108.---Ut sacerdotes nulli penitentiam iniungant ex corde, sed auctoritate. Ex concil. Maguntiensi, cap. 24.

Omnibus his actis uentilata est ratio penitentie, ut sacerdotes certius intelligerent quomodo confessiones recipere, et penitentiam secundum canonicam institutionem penitentibus deberent indicare  [indicere].



CAP. 109.---Ut unusquisque presbyter octo principalia uitia per ordinem sciat. Ex eodem conc. cap. 5.

uentilata est ratio octo principalium uitiorum, ut unusquisque presbyter diuersitatem illorum sciat, et ab illis, Domino auxiliante, se intelligat custodire, et aliis predicare.



CAP. 110.---Ut sacerdotes diligenter examinent confitentium peccata. Ex eodem, cap. 6.

Ut episcopi et presbyteri examinent qualiter confitentibus peccata diiudicent, et tempus penitentie constituant.



CAP. 111.---Ut singuli presbyteri capitula auctoritatiua habeant ad succurrendum penitentibus. Ex eodem, cap. 26.

 Ut unusquisque presbyter capitula habeat de maioribus et minoribus uitiis, per que cognoscere ualeat, uel predicare subditis, ut caueant ab insidiis diaboli.



CAP. 112.---De presbyteris qui culpas peccantium reticent uel minus digne penitentes ad reconciliationem adducunt. Ex decr. Alexandri I pape 

Ut nemo presbyterorum xenium, uel quodcunque emolumentum temporale, imo detrimentum spirituale a quocunque publice [publico uel, orig.] peccante, uel incestuoso accipiat, ut episcopo uel ministris eius peccatum illius reticeat, nec pro respectu cuiusque persone, aut consanguinitatis, uel familiaritatis alienis communicans peccatis hoc episcopo  innotescere detrectet, nec a quoquam penitente aut gratiam, aut fauorem aut munus suscipere presumat, aut minus digne penitentem ad reconciliationem adducat, et ei testimonium reconciliationis ferat, uel quocunque liuore alium quemlibet dignius penitentem a reconciliatione remoueat, quia hoc Simoniacum, et Deo et bominibus contrarium est.



CAP. 113.---De illis qui truncationes membrorum fecerint. Ex Penitentiali Romano.

Qui per rixam, ictu, debilem uel deformem hominem fecerit, reddat impensas medici, et medium annum peniteat. Si non habuerit unde reddat, unum annum peniteat. Si laicus per dolum sanguinem effuderit, reddat illi tantum quantum nocuit, et si non habet unde reddat, soluat in opera proximi,  sui, quandlu ille infirmus est, et postea 40 dies peniteat in pane et aqua.



CAP. 114.---De eadem re. Ex Penitentiali Bede:

Qui ictum proximo dederit, et non nocuerit, tres dies peniteat in pane et aqua. Si clericus, annum uel dimidium. Si quis alicui quodlibet membrum uoluntate sua [uoluntarie] truncauerit, tres annos peniteat, unum ex his in pane et aqua. Paruuli inuicem se percutientes, tres dies. Si uero adolescentes, uiginti dies peniteant.



CAP. 115.---De illis qui ducatum prestant, et depredatores super Christianos ducunt. Ex Penitentiali Romano.

Si quis prebet ducatum super Christianos, ut depredentur, et non acciderit strages Christianorum,  tres annos peniteat. Sin uero eiectis [abiectis] armis usque ad mortem mundo mortuus uiuat.



CAP. 116.---De illis qui per amorem uenefici fiunt. Ex penitentiali Theodori.

Si quis per amorem ueneficus fit, et nominem perdiderit, si clericus est, unum annum peniteat in pane et aqua; si subdiaconus, duos; si diaconus, tres, unum ex his in pane et aqua. Et laicus dimidium annum peniteat, maxime si per hoc mulieris partum deceperit quisque, tres annos unusquisque superaugeat in pane et aqua, ne homicidii reus sit.



CAP. 117.---De illis qui hereticis nescientes se in aliquibus commiscuerint. Ex decr. Eutychiani pape.

 Si quis dederit uel acceperit communionem de manu heretici, et nescit quod catholica Ecclesia contradicit, postea intelligens, annum integrum peniteat. Si autem scit, et neglexerit, et postea penitentiam egerit, decem annos peniteat; alii iudicant septem, et humanius quinque annos peniteat. Si quis permiserit hereticum missam celebrare in Ecclesia catholica, et nescit, quadraginta dies peniteat; si pro reuerentia eius, annum integrum peniteat; si pro damnatione Ecclesie catholice et consuetudinis Romanorum, proiiciatur ab Ecclesia sicut hereticus, nisi habeat penitentiam. Si habuerit decem annos peniteat. Si recesserit ab Ecclesia catholica, in congregationem hereticorum, et aliis persuaserit, et  postea penitentiam egerit, duodecim annos peniteat, quatuor annos extra ecclesiam, et sex inter auditores, et duos adhuc extra communionem. De his in canone dicitur, ut decimo anno communionem sine oblatione recipiant. Si episcopus aut abbas iubet monacho suo pro hereticis mortuis missas cantare, non licet, et non expedit obedire eis. Si presbytero contigerit ubi missam cantauerit, et alius recitauerit nomina mortuorum, et simul nominauerit hereticos cum catholicis, si post missam intellexerit, hebdomada peniteat; si frequenter fecerit, annum integrum peniteat. Si quis autem pro morte heretici missam ordinauerit, et pro religione sua eius reliquias ibi tenuerit, et nescit differentiam catholice fidei, et postea intellexerit, penitentiamque egerit,  reliquias ibi debet igne concremare, et annum peniteat. Si autem scit et neglexerit, penitentia commotus decem annos peniteat. Si quis a fide catholica discesserit sine ulla necessitate, et postea ex toto animo penitentiam acceperit, tres annos extra ecclesiam, id est, inter audientes, iuxta Nicenum concilium , septem annos in ecclesiis inter penitentes, et duos annos adhuc extra communionem peniteat.



CAP. 118.---De illis qui comedunt aut bibunt ab immundis animalibus tactum uel intinctum. Ex Penitentiali Romano.

Qui comedit uel bibit intinctum a familiari bestia, id est cane uel catto, et scit, centum psalmos cantet. Si nescit, duos dies ieiunet; uel si redimere uoluerit,  quinquaginta psalmos cantet. Qui dederit alicui liquorem, in quo mus, uel mustela mortua inuenta sunt, si laicus est, septem dies peniteat. Si in cenobiis contigerit, trecentos psalmos cantet. Qui postea nouerit quod talem potum biberit, centum quinquaginta psalmos cantet. Si quis semicoctum comederit inscius, tres dies peniteat, uel Psalterium cantet, sciens autem septem dies peniteat. Pro modico furto 20 dies peniteat, qui est 20 annorum. Puer qui est decem annorum, aliquid furti faciens, septem dies peniteat. Si quis tinxerit manum in aliquo cibo liquido, et non idonea manu, 100 palmatis emendetur. Si in farina, aut in aliquo cibo sicco, aut in pulte, aut in lacte coagulato mus uel mustela mortua inueniuntur, quod in circuitu  eius est, totum proiicietur foras, quod reliquum est manducetur.



CAP. 119.---Quod diabolus internas cogitationes anime non uideat, sed ex motu quandoque corporis intelligat. Ex dictis August. .

Internas anime cogitationes diabolum non uidere certissimum est, motu uero has corporis ab illo et affectionum indiciis colligi, experimento didicimus; secreta autem cordis solus ille nouit, ad quem dicitur: Tu solus nosti corda filiorum hominum .



CAP. 120.---De eadem re. Item eiusdem .

Non omnes male cogitationes nostre semper diaboli instinctu excitantur, sed aliquoties ex nostri  arbitrii motu emergunt; bone autem cogitationes semper a Deo sunt.



CAP. 121.---De illis qui alios in culpa sua defendere nituntur. Item ex dictis eiusdem.

Reos sanguinis non defendat Ecclesia, ne effusionis sanguinis particeps fiat.



CAP. 122.---De eadem re. Ex decretis Eusebii pape, cap. 15.

Ut qui alium in culpa sua defendere uel excusare nititur, excommunicetur



CAP. 123.---Ut penitentia coniugatis, non nisi ex consensu detur. Ex concilio Arelatensi II, cap. 6 .

Penitentiam coniugatis non nisi ex consensu dandam.



CAP. 124.---Quot modis anime defunctorum solui  debeant. Ex dictis Gregorii .

Anime defunctorum quatuor modis soluuntur, aut oblationibus sacerdotum, aut precibus sanctorum, aut charorum eleemosynis, aut ieiunio cognatorum.



CAP. 125.---De nutriendis infirmis. Ex dietis Hieronymi.

Nutrire infirmos et fouere Christum nichil interest. Nutriendus enim est infirmus, quia Christus infirmum se esse profitetur .



CAP. 126.---Quod non noceant mala preterita, si non placeant presentia. Ex dictis Augustini.

Non nocent mala preterita, si non placeant presentia, precipue si multis eleemosynis sint expiata.



CAP. 127.---De illis qui hospites recipere neglexerint. Ex Penitentiali Romano.


Quicunque hospites non recipit in domo sua, sicut Dominus precepit, et propter hoc regna celorum promisit , quanto tempore hospitibus humanitatem denegauit, et mandata euangelica iuxta possibilitatem suam non adimpleuit, nec pedes lauit, nec eleemosynam dedit, tanto tempore pleniter in pane et aqua, si non emendet, peniteat.



CAP. 128.---Ut clerici superflua pauperibus erogent. Ex Penitentiali Romano.

Clericus habens superflua, donet ea pauperibus. Sin autem, post peniteat tempore quo uiuat, in contritione, et in penitentia remotus uiuat.



CAP. 129.---De illo qui alicui fratri suum imputat peccatum, priusquam seorsum eum arguerit. Item ex eodem.


Qui peccatum imputando fratri imponit, priusquam seorsum arguat eum, satisfaciens ei, tres dies peniteat.



CAP. 130.---De illis qui diu reticent peccata. Ex penitentiali Bede.

Sciendum uero est, quanto quis tempore moratur in peccatis, tanto ei augenda [agenda] est penitentia.



CAP. 131.---De illo qui aliquem in ira percusserit. Ex concilio Rothomagensi, cap. 9.

Si quis alium per iram percusserit, et sanguinem effuderit; si laicus est, 20 dies peniteat; clericus, 30. Illi autem qui gradum habent, amplius compelli debent. Diaconus, sex menses; presbyter, unum  annum; episcopus, duos annos et sex menses.



CAP. 132.---De illis qui ad feriendum hominem surrexerint, uolentes eum occidere, sed non potuerunt. Ex Penitentiali Romano.

Qui ad feriendum hominem surrexerit, uolens eum occidere, tres hebdomadas peniteat. Si clericus fuerit, 6 menses. Quod si uulnerauerit, 40 dies peniteat. Si clericus, clericum, annum totum; sed et pecuniam pro modo uulneris cui inflixit tribuat.



CAP. 133.---De illis qui reticuerint peccatum fratris, quod est ad mortem. Ex Penitentiali Theodori.

Qui reticuerit delictum fratris quod est usque ad mortem , neque eum corripuerit, iuxta regulam euangelicam, primo inter se et ipsum solum, deinde inter alios, deinde ad Ecclesiam culpam  referens , si necesse fuerit, et quanto tempore fuit, tanto peniteat.



CAP. 134.---Quod non licet diacono penitentiam dare alicui. Ex Penitentiali Romano.

Non licet diacono alicui dare penitentiam, sed episcopus aut presbyter dare debet.



CAP. 135.---Ut penitentia que dilata est, cum petita fuerit, non denegetur. Ex decretis Leonis pape, cap. 21 .

 Dissimulatio hec potest non de contemptu esse remedii, sed de metu grauius delinquendi. Unde penitentia que dilata est, cum studiosius petita fuerit, non negetur, ut quoquo modo ad indulgentie medicinam anima uulnerata perueniat.



CAP. 136.---De illis qui despiciunt eos, qui fideliter agapas fecerint. Ex concilio Gangrensi, cap. 11.


 Si quis despicit eos qui fideliter agapas, id est conuiuia pauperibus exhibent, et propter honorem Domini conuocant fratres, et noluerit communicare huiuscemodi uocationibus, paruipendens quod geritur, anathema sit.



CAP. 137.---De illis qui dicunt se non habere peccata. Ex concilio Africano, cap. 70 .

Item placuit, ut quod ait sanctus Ioannes Apostolus: Si dixerimus quia peccatum non habemus, nosmetipsos decipimus, et ueritas in nobis non est , quisquis sic accipiendum putauerit, ut dicat, propter humilitatem oportere dici nos habere  peccatum, non quia uere ita est, anathema sit. Sequitur enim apostolus, et adiungit: Si autem confessi fuerimus peccata nostra, fidelis est et iustus qui remittat nobis peccata, et mundet nos ab omni iniquitate . Ubi satis apparet hoc non tantum humiliter, sed etiam ueraciter dici. Poterat enim dicere apostolus: Si dixerimus, non habemus peccatum, nosmetipsos extollimus, et humilitas in nobis non est. Sed cum ait: Nosmetipsos decipimus, et ueritas in nobis non est, satis ostendit eum qui dixerit se non habere peccatum, non uerum loqui, sed falsum.



CAP. 138.---De illis sanctis, qui dicunt in Oratione Dominica: Dimitte nobis debita nostra. Ex eodem conc. cap. 71 .

 Item placuit ut quicunque dixerit in Oratione Dominica ideo dicere sanctos: Dimitte nobis debita nostra , ut non pro seipsis hoc dicant, quia non est eis necessaria ista petitio, sed pro aliis, qui sunt in suo populo peccatores; et ideo non dicere unumquemque sanctorum, dimitte mihi peccata mea, sed dimitte nobis debita nostra, ut hoc pro aliis potius quam pro se iustus petere intelligatur, anathema sit. Sanctus enim et iustus erat apostolus Iacobus cum dicebat: In multis offendimus omnes . Nam quare additum est, omnes, nisi ut ista sententia conueniret et psalmo, ubi legitur: Non intres in iudicium cum seruo tuo, quia non iustificabitur in conspectu tuo omnis uiuens . Et in oratione sapientissimi Salomonis: Non est homo qui  non peccet . Et in libro S. Iob: In matu omnis hominis signum, ut sciat omnis homo infirmitatem suam . Unde etiam Daniel sanctus et iustus cum in oratione pluraliter diceret: Peccauimus, iniquitatem fecimus , et cetera que ibi ueraciter et humiliter confitetur, ne putaretur , hoc non de suis, sed de populi sui potius dixisse peccatis, postea dixit: Cum orarem et confiterer peccata mea, et peccata populi mei Domino Deo meo , noluit peccata nostra dicere, sed populi sui dixit et sua, quoniam futuros istos, qui tam male intelligerent, tanquam propheta, preuidit.



CAP. 139.---De illis qui se affligunt de obitu charorum. Ex epistola Anastasii I pape, Neriano nobilissimo uiro directa.


Nos autem qui nouimus, qui hoc credimus et docemus, contristari nimium de obeuntibus non debemus, ne quod apud alios pietatis tenet speciem, hoc magis in culpa sit nobis. Nam diffidentie quodammodo genus est, contra hoc agere quod quisque predicator querit [contra quod quis. pred. queritur. orig.] iustitiam amans, dicente Apostolo: Noluimus autem uos ignorare, fratres, de dormientibus, ut non contristemini, sicut et ceteri qui spem non habent . Hac itaque, frater carissime, ratione perspecta, studendum nobis est, ut  non de mortuis affligamur, sed affectum uiuentibus impendamus, quibus et pietas ad utilitatem, et sit ad fructum dilectio. Depone ergo, carissime, merorem,  et assume spiritualem fructum letitie, ad utilitatem sancte Dei Ecclesie, seruorumque eius profectum, et uite huius quecunque sunt spatia eternis diuinisque officiis illustrare contende, ut qui insignem te prestitit, reddat sibi per secula clariorem.



CAP. 140.---De illis qui sibi ipsis uoluntarie mortem inferunt. Ex concilio I Bracarensi, cap. 10 .

 Placuit ut hi qui sibiipsis uoluntarie aut per ferrum, aut per uenenum, aut per precipitium, aut per suspendium, uel quolibet modo inferunt mortem, nulla pro illis in oblatione commemoratio fiat, neque cum psalmis ad sepulturam eorum cadauera deducantur. Multi enim  sibi hoc per ignorantiam usurparunt. Similiter et de his placuit fieri, qui pro suis sceleribus puniuntur.



CAP. 141.---De eadem re. Ex concilio Cabillonensi, cap. 5 .

Quicunque se propria uoluntate aut in aquam deiecerit [iactauerit orig.], aut collum ligauerit, aut de arbore precipitauerit, aut ferro percusserit, aut cuilibet uoluntarie se morti tradiderit, istius oblatio non recipiatur .



CAP. 142.---De illis qui cum infidelibus cibum sumere presumunt. Ex conc. Eliberitano, cap. 50.

Si uero clericus uel fidelis cum Iudeis cibum sumpserit, placuit eum a communione abstinere, ut possit emendari.



CAP. 143.---De illis qui apostalant, et ad idololatriam

 se conuertunt. Ex eodem conc. .

Adiectum est etiam quosdam Christianos ad apostasiam  transeuntes et idolorum cultu ac sacrificiorum contaminatione profanatos, quos a Christi corpore et sanguine, quo dudum redempti fuerant renascendo, iubemus abscindi, et si resipiscentes forte aliquando fuerint, ad lamenta conuersi, his, quandiu uiuunt, agenda penitentia est, ut in ultimo fine suo reconciliationis gratia tribuenda, dicente Domino: Nolo mortem peccatoris, sed ut conuertatur et uiuat .



CAP. 144.---De eadem re. Item ex eodem .

De his qui apostatant, et raro se ad ecclesiam representant, nec quidem penitentiam agere querunt,  et postea infirmitate arrepti, petunt communionem, placuit non dandam eis communionem, nisi reuelauerint fidem suam rectam, et egerint [reuelauerint, et egerint. Sic codex concilii] dignos fructus penitentie.



CAP. 145.---De illis qui Christiana mancipia captiuauerint. Ex Penitentiali Theodori.

Si quis aliquem hominem quolibet ingenio captiuauerit, aut transmiserit, tribus annis peniteat.



CAP. 146.---De illis qui domum, uel aream proximi sui incenderint. Ex Penitentiali Romano.

Si quis domum uel aream cuiuscunque uoluntarie igne cremauerit, sublata uel incensa omnia restituat, et tribus annis penitentiam agat.



CAP. 147.---De illis qui libidinose obtrectauerint puellam aut mulierem. Ex eodem.


Si quis obtrectauerit puelle aut mulieris pectus, uel turpitudinem earum; si clericus est, quinque dies; si laicus, tres dies peniteat. Monachus uel sacerdos a ministerio diuino suspensi, si aliquid tale fecerint, 20 dies peniteant. Scriptum est enim: Neque tetigeritis neque obtrectaueritis turpitudinem feminarum.



CAP. 148.---De illis qui in balneo cum mulieribus se lauerint. Ex Penitentiali Theodori.

Si quis in balneo cum mulieribus se lauare presumpserit, tres dies peniteat, et ulterius non presumat.



CAP. 149.---De administratione xenodochie [synodochie] et decime. De eodem.

Si quis xenodochias [synodochias] pauperum administrat,  uel decimas populi susceperit, et si quis exinde uel suis lucris sectandum aliquid subtraxerit, quasi rerum alienarum inuasor, reus [rerum] damnum restituat, et sub canonico iudicio reformetur, et agat penitentiam annis tribus. Scriptum est enim: Talem dispensatorem Dominus querit, qui sibi de suis nichil usurpet.



CAP. 150.---Ut femine menstruate non offerant.

Ut mulieres menstruo tempore non offerant, nec sanctimoniales, nec laice. Si presumpserint, tres hebdomadas peniteant.



CAP. 151.---De illis feminis que ante mundum sanguinem ecclesiam intrauerint, et que nupserint his diebus. Ex Penitentiali Theodori.

Mulier que intrat ecclesiam ante mundum sanguinem  post partum, si masculum genuerit, 33 dies peniteat; si feminam, 46. Si qua autem presumpserit ante tempus prefinitum ecclesiam intrare, tot dies peniteat in pane et aqua, quot ecclesia carere debuerat. Qui autem concubuerit cum ea his diebus, decem dies peniteat in pane et aqua.



CAP. 152.---Quod monachi secularibus penitentiam dare non debeant. Ex concilio Maguntiensi, cap. 22.

Liberi non sunt monachi ad dandam penitentiam secularibus.



CAP. 153.---Ut penitentes ante peractam penitentiam non reconcilientur. Ex eodem concilio, cap. 23.

Non reconcilientur penitentes, si necessitas non cegerit, nisi post actam penitentiam.



CAP. 154.---Ut qui ad confessionem ueniunt, primum de liuore inuidie et auaritia interrogentur. Ex Penitentiali Theodori.


Sane quia de liuore inuidie, et de ira, necnon et de auaritia, ut superius digestum est, oriuntur homicidia, recte  censuimus de ipso uitio, primum qualiter sacerdotali iudicio canonice penitus sit corrigendum ostendere, ac deinde, secundum ordinem uitiorum, ita remedium subsequatur quo facilius undecunque penitens purgari uoluerit, sine dilatione in singulis capitulis inueniatur.



CAP. 155.---De illis qui soli Deo peccata sua confitenda esse affirmant. Ex Penitentiali Theodori .

 Quidam Deo solummodo confiteri debere dicunt peccata, ut Greci; quidam  uero sacerdotibus confitenda esse percensent, ut tota sancta Ecclesia. Quod utrumque non sine magno fructu intra sanctam fit Ecclesiam, ita duntaxat ut et Deo, qui remissor est peccatorum, confiteamur peccata nostra, et hoc perfectorum est, et cum Dauid dicamus: Delictum meum cognitum tibi feci, et iniustitiam meam non abscondi. Dixi: Confitebor aduersum me iniustitias meas Domino, et tu remisisti impietatem peccati mei . Sed tamen apostoli institutio nobis sequenda est, ut confiteamur alterutrum peccata nostra, et oremus pro inuicem, ut saluemur . Confessio itaque que Deo soli fit, quod iustorum est, peccata purgat. Ea uero que sacerdoti fit docet qualiter ipsa purgentur peccata. Deus namque salutis et sanitatis auctor et largitor,  plerumque hanc prebet sue potentie inuisibili administrationem, plerumque medicorum operatione.



CAP. 156.---De illis qui accipiunt penitentiam, et plus desiderant temporis constituti expletionem, quam peccati remissionem. Ex Penitent. Bede 

Multi  in penitentia non tam peccati remissionem quam temporis constituti exspectant expletionem. Et si carnium et uini usus eis interdictus est, mutata non uoluntate, sed eiusdem cibi aut potus perceptione, intantum deliciis suis indulgent ut deliciosius his interdictis aliorum ciborum, uel potionum appetitu uiuere cognoscantur. Spiritualis autem abstinentia, que in penitentibus potissimum uigere debet, quorumdam  ciborum ac potionum perceptiones [illecebras], et desiderium fugere debet. Ille, inquam, magis parcimonie seruire censendus est, qui sibi non solum quarumdam rerum perceptiones, sed delectationes corporis penitus interdicit.



CAP. 157.---Quod secundum canonum et penitentialium statuta penitentie dande sunt. Ex conc. Maguntiensi, cap. 20 .

Cum igitur omnia concilia canonum que recipiuntur sint a sacerdotibus legenda et intelligenda, et per ea sit eis uiuendum et predicandum, necessarium duximus ut ea que ad fidem pertinent, et ubi de exstirpandis uitiis, et plantandis uirtutibus scribitur, hoc ab eis crebro legatur, et bene intelligatur et in populo predicetur.



CAP. 158.---Ut nullus iniustas mensuras, et pondera iniusta, et a ciuibus non collaudata, lucri causa dare presumat. Ex eodem conc. cap. 21.


Ut mensure et pondera iusta fiant, sicut in diuinis legibus sancitum est , et in capitulari Dominico continetur, et iste sacer conuentus statuit, sic omnibus nobis obseruare placet. Et si quis iustas mensuras et iusta pondera lucri causa mutare presumpserit, in pane et aqua 20 dies peniteat.



CAP. 159.---De matre que infantem suum iuxta focum posuerit, et sua negligentia mortuus est. Ex concilio Triburiensi, cap. 14, cui interfuit Arnulphus rex .

Mater si iuxta focum infantem posuerit, et alius homo aquam in caldariam miserit, et ebullita aqua  infans superfusus mortuus fuerit, pro negligentia mater peniteat, et ille homo securus sit.



CAP. 160.---De uiris ordinatis, quorum peccata sunt occulta. Ex concilio Toletano.

De uiris ordinatis, quorum occulta peccata sunt, nec manifeste ab aliquo argui possunt; si salubriter compuncti pro peccatis suis confessionem episcopo siue presbytero occulte faciunt, bonum mihi uidetur, ut secundum id, quod sibi decretum fuerit, ab episcopo siue presbytero penitentiam agant, non tepide nec tarde, sed feruenter et sollicite; ac si se ueniam peccatorum a Domino percepturos, et gradum se retenturos confidant.



CAP. 161.---Ut nullus presumat penitentiam dare uel confessionem audire, nisi episcopus, aut presbyter. Ex Penitentiali Romano.

 Sicut enim sacrificium offerre non debent nisi episcopi et presbyteri, quibus claues regni celestis tradite sunt, sic nec penitentium iudicia alii usurpare debent.



CAP. 162.---Quod, absente presbytero, liceat diacono suscipere penitentes, necessitate tamen cogente. Item ex eodem.

Si autem necessitas euenerit, et presbyter non fuerit presens, diaconus suscipiat penitentem ad sanctam communionem.



CAP. 163.---De temporibus quibus se continere debeant coniugati ab uxoribus. Ex concilio Eliberitano.

In tribus quadragesimis anni, et in die Dominico et in quarta feria, et sexta, coniugales se continere  debent, nec illis diebus copulari quandiu grauata fuerit uxor, id est, a quo die filius in utero motum fecerit, usque ad partum; a partu post 33 dies, si filius est; si autem filia, post 56.



CAP. 164.---De femina que filium suum sponte occiderit. Ex eodem.

Si mater filium suum sponte occiderit, 15 annos peniteat, et nunquam mutet, nisi in die Dominico. Mulier autem paupercula si fecerit pro difficultate nutriendi, 6 annos peniteat.



CAP. 165.---De illis qui in Dominico die nupserint. Ex conc. Triburiensi, cap. 51.

Si quis nupserit die Dominico, petat a Deo indulgentiam, et quatuor dies peniteat.



CAP. 166.---De illis qui confessa iterant. Ex concilio Toletano.

 Ea que frequenti preuaricatione iterantur, frequenti sententia condemnentur.



CAP. 167.---De penitentia fidelium, ut confessio eorum non publice fiat. Ex epistola Leonis pape, cap. 2 .

Illam etiam contra apostolicam regulam presumptionem, quam nuper agnoui, a quibusdam illicita usurpatione committi, modis omnibus constituo submoueri. De penitentia scilicet que a fidelibus postulatur, ne de singulorum genere peccatorum libellis scripta professio publice recitetur, cum reatus conscientiarum sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Dei timorem apud homines erubescere non ueretur, tamen quia  non omnium huiusmodi sunt peccata, ut ea qui penitentiam poscunt, non timeant publicare, amoueatur improbabilis consuetudo, ne multi a penitentie remediis arceantur, dum aut erubescunt, aut metuunt inimicis suis sua facta reserari, quibus possint legum constitutione percelli. Sufficit enim illa confessio, que primum Deo fertur, tunc etiam sacerdoti, qui pro delictis penitentium precator accedit. Tunc enim plures ad penitentiam poterunt prouocari, si populi auribus non publicetur conscientia confitentis.



CAP. 168.---De abstinentia carnis et sagiminis in subscriptis temporibus. Ex Concilio Salegunstadt habito, cap. 1.

Ut quatuordecim dies omnes Christiani ante festiuitatem  sancti Ioannis Baptiste in abstinentia carnis sint et sanguinis, nisi infirmitate impediente, aut alicuius festi solemnitate, que in illo episcopio celebris habetur, intercedente. Et ante natalem Domini similiter, et in uigilia Epiphanie, et in omnium uigiliis apostolorum, et in uigilia Assumptionis sancte Marie, et in uigilia sancti Laurentii; necnon etiam in uigilia Omnium Sanctorum, adiicientes predictis uigiliis unam horam refectionis, excepta infirmitate, et nisi aliquis sit qui proprio uoto maiori abstinentia uti uelit.



CAP. 169.---Quibus temporibus etiam legitima coniugia contrahere non liceat. Ex eodem, cap. 3.

De legitimis autem coniugiis ita uisum est, quod nullus Christianus uxorem ducere debeat ab Aduentu  Domini usque in octauas Epiphanie, et a Septuagesima usque in octauas Pasche, nec in supra notatis 14 diebus ante festiuitatem sancti Ioannis Baptiste, neque in predictis ieiuniorum diebus, siue in omnium solemnium dierum precedentibus noctibus.



CAP. 170.---Ut presbyter qui post galli cantum bibit, nisi necessitas cogat, sequenti die missam celebrare non audeat. Ex eodem conc., cap. 4.

Decretum est etiam in eodem concilio ut presbyter aliquis post galli cantum estiuis noctibus bibens, proximo die missam non celebret; hiemalibus similiter, nisi necessitas cogat.



CAP. 171.---Ut presbyter non amplius quam tres missas in die celebret. Ex eodem concilio, cap. 5.

Item decretum est ut unusquisque presbyter in die  non amplius quam tres missas celebrare presumat.



CAP. 172.---Ut nemo corporale ad exstinguendum incendium in ignem proiiciat. Ex eodem concilio, cap. 6.

Conquestum est etiam in sancto concilio, de quibusdam stultissimis presbyteris, ut quando incendium uideant, corporale Dominico corpore consecratum ad exstinguendum incendium temeraria presumptione in ignem proiiciant. Ideoque decretum est, sub anathematis interdictione, ne ulterius fiat.



CAP. 173.---De hoc, si duo inculpati fuerint in adulterio et unus negat, alter profitetur, quid inde agendum sit. Ex eodem, cap. 7.

 Interrogatum, si duo in adulterio inculpati fierent [fuerint], et unus profiteretur, et alter negaret, quid inde agendum esset. Decretum est etiam a sancto concilio ut ille, qui negauerit, probabili iudicio se expurget. Et qui professus fuerit, digne penitentiam agat.



CAP. 174.---Ut nemo in ecclesiam gladium portet. [Ex eodem, cap. 8.]

Decretum etiam in eodem concilio ut nemo gladium in ecclesiam portet, regali tantum excepto.



CAP. 175.---Ne mala colloquia in ecclesia, aut in atrio ecclesie fiant. Ex eodem, cap. 9.

Statuit etiam sancta synodus, ut mala consuetudo, que apud omnes pene iam inoleuit, omnino prohibeatur: hoc est, quod colloquia sua in atrio  alicuius ecclesie constituunt habenda, et tunc ea in ipsa maxime exercent ecclesia, ubi orationes et diuina tantum fieri equum est officia.



CAP. 176.---De Euangelio: In principio erat uerbum , et missis peculiaribus, ne fiant nisi suis temporibus. Ex eodem, cap. 10.

Quidam etiam laicorum, et maxime matrone, habent in consuetudine ut per singulos dies audiant Euangelium: In principio erat uerbum, et missas peculiares, hoc est, de sancta Trinitate, aut de sancto Michele, et ideo sancitum est in eodem concilio ut hoc ulterius non fiat, nisi suo tempore, et nisi aliquis fidelium audire uelit pro reuerentia sancte Trinitatis, non pro aliqua diuinatione. Et si uoluerint ut sibi misse cantentur, de eodem die audiant  missas, uel pro salute uiuorum, aut pro defunctis.



CAP. 177.---De computatione consanguinitatis. Ex eodem, cap. 11.

Quidam etiam generationem consanguinitatis ita uolunt numerare, ut frater et soror primi sint. Hoc autem statuit sancta synodus, sicut etiam ab antiquis Patribus decretum est, ut ita non esset, sed ut nepos et neptis, id est, filius fratris ac filia sororis, primi habeantur.



CAP. 178.---Ut edificia laicorum in atrio ecclesie non ponantur. Ex eodem, cap. 12.

Statutum est etiam ut edificia laicorum, que ecclesiis adiuncta sunt, auferantur, et nulla in atrio ecclesie ponantur, nisi tantum presbyterorum.



CAP. 179.---Ut nullus laicus Ecclesiam suam presbytero commendet sine licentia episcopi. Ex eodem concil. cap. 13.


Item decretum est ut nullus laicorum alicui presbytero suam commendet Ecclesiam, preter consensum episcopi, sed eum prius mittat episcopo suo, uel eius uicario, ut probetur si scientia, etate, et moribus talis sit ut sibi populus Dei commendetur.



CAP. 180.---Si duo de adulterio accusati fuerint, quid inde faciendum sit. Ex eodem, cap. 14.

Statuit quoque sancta synodus, si duo de adulterio accusati fuerint, et ambo negauerint, et orant sibi concedi, ut alter illorum utrosque diuino purget iudicio; si unus in hoc deciderit, ut ambo rei habeantur.



CAP. 181.---Ut bannitum ieiunium ab omnibus diligentissime obseruetur. Ex eodem, cap. 15.


Decretum est etiam, ut omnes bannitum ieiunium, in quocunque episcopio celebratur, diligentissime obseruent. Et si quis illarum octo interdictarum rerum aliquam redimere uoluerit, unum pauperem, prout sua facultas erit, eadem die reficiat.



CAP. 182.---De illis qui Romam proficisci cupiunt. Ex eodem, cap. 17.

Decreuit quoque sancta synodus, ut Romam nullus eat, nisi cum licentia sui episcopi, uel eius uicarii.



CAP. 183.---Ut carina [For. carena] non diuidatur penitenti. Ex eodem cap. 17.

 Et illud sub anathemate preceptum est, ut nullus presbyterorum cuiquam penitenti carinam diuidere presumat, si infirmitas non interuenerit.



CAP. 184.---De illis qui penitentiam a sacerdotibus accipere nolunt. Ex eodem concil., cap. 18.

Quia multi tanta mentis sue falluntur stultitia, ut in aliquo capitali crimine inculpati penitentiam a sacerdotibus suis accipere nolint, in hoc maxime confisi, ut Romam euntibus apostolicus omnia sibi dimittat peccata; sancto uisum est concilio ut talis indulgentia illis non prosit, sed prius iuxta modum delicti penitentiam sibi datam a suis sacerdotibus adimpleant, et tunc Romam ire, si uelint, ab episcopo proprio licentiam et litteras ad apostolicum ex iisdem rebus deferendas accipiant.



CAP. 185.---Ut omnis penitens dum carinam suam ieiunat, de loco ad locum non migret. Ex eodem cap. 19.


Decretum est etiam, ut omnis penitens dum carinam suam ieiunat, de loco ad locum non migret, sed ibi permaneat, ubi suam acceperit penitentiam, ut proprius sacerdos sibi prebeat testimonium. Si autem ibi propter hostiles insidias [iniurias, or.] ieiunare non poterit, suus sacerdos eum confratrum suorum alicui, ubi pacifice possit ieiunare, diligentissime commendet.



CAP. 186.---Ut nullus presbyter quemquam penitentem in ecclesiam introducat. Ex eod. cap. 20.

In eodem quoque concilio decretum est ut nullus presbyterorum quemquam nisi iussu episcopi in  ecclesiam introducere presumat, cui pro aliquo delicto illam ingredi non liceat.



CAP. 187.---Quanto tempore penitere debeat qui hoc uel illud fecerit. Ex penitentiali laicorum.

Si quis hominem occiderit sponte, 7 annos peniteat; si immeritum, 10 annos peniteat. Si diaconum, 14 annos peniteat. Si presbyterum, 21 annos peniteat. Si quis hominem non sponte occiderit, 3 annos peniteat. Si in publico bello, annum unum peniteat. Si quis hominem debilitauerit, 3 quadragesimas peniteat. Si membrum principale alicui tulerit, 3 annos et dimidium peniteat. Si quis Sodomitice, uel cum pecude semel peccauerit, 7 [duodecim] annos peniteat. Si consueuit, 14 annos peniteat. Si fornicatur inter femora semel, 4 quadragesimas peniteat. Si consueuit, 3 annos peniteat. Si  paruulus oppressus hoc patitur, una quadragesima peniteat. Si per semetipsum, duabus quadragesimis peniteat. Si consueuit, uno anno peniteat.

Si quis adulterat semel, 5 annos peniteat; si dupliciter, 10 annos peniteat. Si quis raptum fecerit, 3 annos, uno de his foris ecclesiam peniteat. Si quis nonnam corruperit, 7 annos peniteat; si quis consanguineam, 5 annos peniteat Si quis diuinos consulit, 3 annos peniteat. Si quis sacrilegus uel periurus exstiterit, septem annos peniteat. Si quis iurat contra pacem, uno anno peniteat, et cum eleemosynis redimat. Si quis pertinaciter odit, excommunicetur.



CAP. 188.---Penitentia mulierum.

 Si qua mulier duobus fratribus nupserit, 5 annos peniteat. Si qua partum necat, aut excutit sponte; si iam uiuit, 12 annos peniteat; si non uiuit, sex annos peniteat, et semper sexta feria ieiunet. Si mater dormiens filium uel filiam oppresserit, tribus annis peniteat. Si infans alicubi ceciderit et obierit, parens unum annum peniteat. Si infans mortuus fuerit per negligentiam sine baptismo, tribus annis peniteat, uno ex his foris ecclesiam, et semper sexta feria ieiunet.



CAP. 189.---Penitentia illius anni, qui in pane et aqua ieiunandus est, isto ordine obseruari debet.

Penitentia unius anni, qui in pane et aqua ieiunandus est, talis esse debet. In unaquaque hebdomada, 3 dies, id est, secundam feriam, quartam feriam,  sextam feriam in pane et aqua ieiunet Et tres dies, id est, tertiam feriam, quintam et sabbatum a uino, medone, mellita cereuisia, a carne et sagimine, et a caseo et ouis, et ab omni pingui pisce se abstineat. Manducet autem minutos pisciculos, si habere potest. Si habere non potest, tantum unius generis piscem, et legumina, et olera, et poma, si uult, comedat, et cereuisiam bibat. Et in diebus Dominicis, in Natali Domini illos quatuor dies, et in Epiphania Domini unum diem. Et in Pascha usque in octauum diem, et in Ascensione Domini, et Pentecoste 4 dies, et in missa sancti Ioannis Baptiste, et sancte Marie, et 12 apostolorum, et sancti Michelis, et sancti Remigii, et Omnium Sanctorum, et sancti Martini, et in illius sancti festiuitate qui in illo episcopatu  celebris habetur. In his supradictis diebus faciat caritatem cum ceteris Christianis, id est utatur eodem cibo et potu quo alii. Sed tamen ebrietatem et uentris distentionem semper in omnibus caueat.



CAP. 190.---Modus penitentie secundi anni.

Iste annus secundus est ab illo anno qui in pane et aqua obseruandus est, et post illum ieiunandus, qui etiam dandus est illis qui uiros ecclesiasticos sponte occidunt, et in consuetudine habent Sodomiticum scelus, et in consuetudine habent contra naturam peccare, et in ecclesiis homicidia sponte committunt, et ecclesias incendunt, et in ecclesiis adulteria committunt, et qui alia huiusmodi perpetrauerint. Penitentia illius anni talis esse debet, ut duos dies, id est, 2 et 4 feriam in unaquaque hebdomada ieiunet,  usque ad uesperam, et tunc reficiatur de sicco cibo, id est, pane et leguminibus sicci, sed coctis, aut pomis, aut oleribus crudis, unum eligat ex his tribus, et utatur; et cereuisiam hibat, sed sobrie; et tertium diem, id est sextam feriam, in pane et aqua obseruet, et tres quadragesimas ieiunet, unam ante Natalem Domini, secundam ante Pascha, tertiam ante missam sancti Ioannis. Et si totam quadragesimam ante missam sancti Ioannis implere non possit, post missam impleat. Et in his tribus quadragesimis ieiunet duos dies in hebdomada ad nonam, et de sicco cibo comedat, ut supra notatum est, et sexta feria ieiunet in pane et aqua, et in diebus Dominicis, et in Natali Domini illos 4 dies, et  in Epiphania Domini unum diem, et in Pascha usque in octauum diem, et in Ascensione Domini, et Pentecoste quatuor dies, et in missa sancti Ioannis Baptiste, et sancte Marie, et 12 apostolorum, et sancti Michelis, et sancti Remigii, et Omnium Sanctorum, et sancti Martini, et in illius sancti festiuitate, qui in illo episcopatu celebris habetur. In his supradictis diebus faciat caritatem cum ceteris Christianis. Sed tamen ebrietatem, et uentris distentionem semper in omnibus caueat.



CAP. 191.---De illis qui ieiunare possunt et adimplere quod in Penitentiali scriptum est.

Qui ieiunare potest et implere quod in Penitentiali scriptum est, bonum est, et Deo gratias referat. Qui autem non potest, per misericordiam Dei consilium  damus tale, ut nec sibi, nec alicui necesse sit, nec desperare, nec perire.



CAP. 192.---De redemptione illius anni, quem in pane et aqua ieiunare debet.

Pro uno die quem in pane et aqua ieiunare debet, quinquaginta psalmos genibus flexis in ecclesia, si fieri potest, decantet. Sin autem, in loco conuenienti eadem faciat, et unum pauperem pascat, et eodem die, excepto uino, carne et sagimine, sumat quidquid uelit.



CAP. 193.---Alio modo ex eodem.

Si autem talis est, quod tam diu in genibus iacere non possit, faciat autem sic: infra ecclesiam si fieri potest, sin autem, in uno loco stando intente, 70 psalmos per ordinem decantet, et pauperem pascat,  et eo die, excepto uino, et carne et sagimine, sumat quidquid uelit.



CAP. 194.---Item alio modo.

Qui in ecclesia genua flexerit centies, id est, si centies ueniam petierit, si fieri potest ut in ecclesia fiat, hoc iustissimum est. Si autem hoc fieri non potest, secreto in loco conuenienti eadem faciat. Si sic fecerit, eo die, excepto uino, carne et sagimine, sumat quidquid placeat.



CAP. 195.---Item alio modo.

Qui psalmos non nouit, unum diem quem in pane et aqua penitere debet, diues tribus denariis, et pauper uno denario redimat, et eo die, excepto uino, carne et sagimine, sumat quidquid uelit.



CAP. 196.---Item alio modo.

 Pro uno die quem in pane et aqua penitere debet, tres pauperes pascat, et eo die, excepto uino, carne et sagimine, sumat quod placet.



CAP. 197.---Item alio modo.

Quidam dicunt 20 palmatas ualere pro uno die.



CAP. 198.---De redemptione unius hebdomade, qua in pane et aqua ieiunare debet. Ex eodem.

Pro una hebdomada quam in pane et aqua ieiunare debet, trecentos psalmos genibus flexis in ecclesia decantet. Si autem hoc facere non potest, tria psalteria in ecclesia, uel in loco conuenienti intente decantet. Et postquam psallerit, excepto uino, carne et sagimine, sumat quidquid uelit.



CAP. 199.---De redemptione unius mensis, quem in pane et aqua ieiunare debet.


Pro uno mense, quem in pane et aqua ieiunare debet, psalmos mille ducentos flexis genibus decante. Si autem hoc facere non potest sine flexione genu, sedendo, aut stando, in ecclesia, si fieri potest, sin autem, in uno loco 1680 psalmos decantet. Et omni die, si uelit, et se abstinere non uult, reficiat se ad sextam, nisi quartam feriam et sextam ieiunet ad nonam. Et a carne, et sagimine, et a uino totum mensem se abstineat; alium autem cibum postquam psalmos supradictos decantauerit, sumat. Isto ordine totus ille annus redimendus est.



CAP. 200.---De illis qui ieiunare non possunt, et psalmos nesciunt, quomodo penitentiam unius anni quem in pane et aqua ieiunare debent, redimere possint.


Qui uero psalmos non nouit et ieiunare non potest, pro uno anno, quem in pane et aqua ieiunare debet, det pauperibus in eleemosynam 22 solidos, et omnes sextas ferias ieiunet in pane et aqua, et tres quadragesimas, id est 40 dies, ante Pascha, et 40 dies ante festiuitatem sancti Ioannis Baptiste, et si ante festiuitatem aliquid remanserit, post adimpleat, et 40 dies ante Natalem Domini. In istis tribus quadragesimis quidquid suo ori preparatur in cibo uel potu, uel cuiuscunque generis sit, illud estimet quanti pretii sit uel esse possit, et medietatem illius pretii distribuat in eleemosynam pauperibus et assidue oret, et roget Deum ut oratio eius  et eleemosyne apud Dominum acceptabiles sint.



CAP. 201.---Item redemptio illius anni, quem in pane et aqua ieiunare debent. Ex Penitentiali Theodori.

Item qui ieiunare non potest, et obseruare quod in Penitentiali scriptum est, faciat quod sanctus Bonifacius papa constituit. Pro uno die quem in pane et aqua ieiunare debet, roget presbyterum ut missam cantet pro eo, nisi sint crimina capitalia, que confessa prius lauari cum lacrymis debent, et tunc ipse adsit et audiat missam, et deuote ipse offerat propriis manibus panem, et uinum manibus sacerdotis, et intente respondeat, quantum sapit, ad salutationes, et ad exhortationes sacerdotis, et humiliter Deum deprecetur, ut oblatio quam ipse et presbyter  pro se et pro peccatis suis Deo obtulerint, Deus omnipotens misericorditer per angelum suum suscipere dignetur. Et eo die, excepto uino, et carne et sagimine, comedat quidquid uult, et sic redimat reliquos anni dies.



CAP. 202.---De illis qui ieiunare non possunt, e habent unde redimere possint.

Si quis forte non potuerit ieiunare, et habuerit unde possit redimere; si diues fuerit, pro 7 hebdomadibus, det solidos uiginti; si non habuerit unde tantum possit dare, det solidos decem; si autem multum pauper fuerit, det solidos tres. Neminem uero conturbet, quia iussimus dare solidos 20, aut minus, quia si diues fuerit, facilius est illi dare solidos  20, quam pauperi tres. Sed attendat unusquisque cui dare debeat, siue pro redemptione captiuorum, siue super sanctum altare, siue Dei seruis, siue pauperibus in eleemosynam.



CAP. 203.---De illis qui non possunt adimplere quod in Penitentiali scriptum est.

Qui non potest sic agere penitentiam, ut superius diximus, faciat sic: si tres annos continuos ieiunare debet, et ieiunare non potest, sic redimere potest. In primo anno eroget in eleemosynam solidos 26. In secundo anno eroget in eleemosynam solidos 20. In tertio anno, solidos 18, hi sunt solidi 64. Potentes enim homines plus dare debent, quia cui plus committitur, plus ab eo exigitur . Et qui illicita committunt, etiam a licitis se abstinere  debent, et corpus debent affligere ieiuniis, uigiliis et crebris orationibus. Caro enim leta trahit ad culpam, afflicta autem reducit ad ueniam.



CAP. 204.---De illis qui ieiunare non possunt, et non habent unde redimere possint. Ex Penitentiali Bede.

Qui ieiunare non potest, et non habet unde redimat, et psalmos nouit, pro uno die quem in pane et qua ieiunare debet, tribus uicibus Beati immaculati in uia, usque ad, Ad Dominum cum tribularer, decantet; et sexies, Miserere mei, Deus. Et septuagies prosternat se in terram, et per singulas genuflexiones, Pater noster decantet. Qui autem psalmos nescit, pro uno die quem in pane et aqua ieiunare debet, centies prosternat se in terram, et per singulas genuflexiones, Pater noster dicat.



CAP. 205.---De redemptione 77 annorum. Ex Penitentiali Romano.


Item alio modo 12 triduane singule cum Psalteriis 3 impletis, et cum palmatis 300, per singula Psalteria, excusant unius anni penitentiam. Et 2 biduane similiter cum 3 psalteriis, et cum 300 palmatis per singula psalteria, excusant duos annos, 75 psalmi cum totidem ueniis per noctem, et cum palmatis trecentis excusant biduanam. Centum psalmi cum ueniis per noctem, et cum palmatis 300 excusant triduanam. Centum uiginti misse speciales singule cum 3 psalteriis, et cum trecentis palmatis excusant annum. Centum solidi dati in eleemosynam annum excusant.



DECRETI PARS DECIMA SEXTA. De officiis laicorum et causis eorumdem.


CAP. 1.---Tropica disputatio beati Clementis, quanta uel qualia mundi discrimina patiatur Ecclesia.


Ait beatus Clemens Petri successor apostoli in epistola prima ad Iacobum fratrem Domini, Hierosolymitanum uidelicet episcopum: »Mare hic mundus habeatur. uentorum uero uarietates, turbinum diuersis tentationibus conferantur. Persecutiones, tribulationes, et pericula fluctibus exequentur. Terreni uero spiritus qui uel de torrentibus, uel de uallibus spirant, pseudoprophetarum et seductorum, seu praue doctrine uerba dicantur. Promontoria uero et loca confragosa, hi qui in potestatibus seculi sunt iudices, et pericula minantur et mortes. Bithalassa uero loca, que duplicibus unde fallacis estibus uerberantur, dubiis mente, et de promissionum  ueritate nutantibus conferantur [atque his qui irrationabili fidem nostram ratione discutiunt, inseritur in or.]. Hypocrite uero et dolosi, piratis similes habeantur. Iam uero rapidus uortex et tartarea charybdis, et saxis illisa naufragia, ac mortifere submersiones, quid aliud estimanda sunt quam peccata? Restat igitur ut hec nauis cursu prospero tuta possit portum desiderate urbis intrare, et ita Deo precem fundere, ut naufragantes mereantur audiri.«




CAP. 2.---Ut episcopi impositam a Deo sibi curam in populis protegendis non ambigant. Ex concil. Toletano Iu, cap. 31.

Episcopi in protegendis populis ac defendendis, impositam a Deo sibi curam non ambigant. Ideoque  dum conspiciunt iudices ac potentes pauperum oppressores existere, prius eos sacerdotali admonitione redarguant, et si contempserint emendare,  anathematizentur.



CAP. 3.---De illis qui in episcopiis predam fecerint. Ex concilio Carthaginensi, cap. 8.

Ut si quis quemlibet exspoliauerit, et admonente episcopo non reddiderit, excommunicetur.



CAP. 4.---Ut episcopi potestates admoneant, ut pauperes non opprimant. Ex concilio Aurelianensi, cap. 4.

Ut iudices aut potestates [potentes, orig.] qui pauperes opprimunt, si commoniti a pontifice suo non emendauerint, excommunicentur.



CAP. 5.---De eadem re. Ex concil. Maguntiensi I, cap. 8 .

Ut episcopi potestatem habeant res ecclesiasticas preuidere, regere, et gubernare, atque dispensare,  secundum canonum auctoritatem, uolumus ut laici in eorum ministerio obediant episcopis, ad regendas Ecclesias Dei, uiduas et orphanos defendendos, et ut obedientes sint eis ad eorum Christianitatem seruandam: et episcopi consentientes comitibus et iudicibus ad iustitias faciendas: et ut nullatenus per aliquorum mendacium, uel falsum testimonium neque per periurium, aut per premium lex iusta in aliquo deprauetur.



CAP. 6.---De secularibus Ecclesiam uel clericum iniuste calumniantibus. Ex concilio Agathensi, cap. 32.

 Si quis secularium pro calumnia Ecclesiam aut clericum fatigare tentauerit, et euictus fuerit, ab ecclesie  liminibus et catholicorum communione  arceatur.



CAP. 7.---Ut contemptores canonum excommunicentur. Ex concil. I Carthaginensi, cap. 15. 


Ut laici contemptores canonum excommunicentur, clerici honore priuentur.



CAP. 8.---De preuaricatoribus diuinarum legum. Ex concil. apud Lauriacum, cap. 10 .

Si quis publicus diuine legis preuaricator, uel pro manifestis criminibus sanctorum canonum contemptor repertus fuerit, ac sanctorum Patrum constitutionibus episcopalibus obtemperare distulerit, anathematizetur.



CAP. 9.---Quod non liceat imperatoribus uel cuiquam potentum aliquid agere contra diuinum mandatum. Ex concil. Adriani pape, cap. 16 .

Non licet ergo imperatori uel cuiquam pietatem  custodienti aliquid contra mandata diuinitatis presumere, nec quidquam quod euangelicis propheticisque seu apostolicis regulis obuiet, agere. Iniustum enim iudicium et definitio iniusta, regio metu uel iussu a iudicibus ordinata non ualeat. Nec quidquam quod contra euangelicam, et propheticam, aut apostolicam doctrinam, constitutionemque eorum siue sanctorum Patrum actum fuerit, stabit. Et quod ab infidelibus aut hereticis factum fuerit, omnino cassabitur.



CAP. 10.---Ut nemio contra canones esse presumat. Ex concil. Triburiensi, cap. 10 .

 Ut constitutiones contra canones et decreta presulum Romanorum,  uel bonos mores, nullius sint momenti.



CAP. 11.---De imperatoria lege. Ex decretis Pii pape, cap. 3.

 Lex imperatorum non est supra legem Dei, sed subtus.



CAP. 12.---Quando canonica uentilantur, nisi sint religiosi, laici non intersint. Ex concilio Cabilonensi, cap. 6.

Quando ea que canonica sunt uentilantur, uel quando regularia examinantur, neque aliquos laicos interesse, nisi religiosos, oportet, et nisi hos tantummodo, qui in propria appellantur persona.



CAP. 13.---Ut laici in synodo, nisi clericis iubentibus, docere non audeant. Ex conc. Carthagin. Iu, cap. 98.

 Laici in synodo, presentibus clericis, nisi ipsis iubentibus, docere non audeant.



CAP. 14.---Quod populus docendus sit, non sequendus. Ex decretis Celestini pape, cap. 22 .

 Docendus est populus, non sequendus, eosque si nesciunt quid liceat, quidue non liceat commonere, non his consensum prebere debemus. Quisquis uero conatus fuerit tentare prohibita, sentiet censuram canonicam minime defuturam.



CAP. 15.---De illo qui contra decretum episcopi uenerit. Greg. dictum.

Si quis uenerit contra decretum episcopi, ab Ecclesia abiiciatur.



CAP. 16.---Quod admonendus sit imperator, ut constitutis apostolice sedis obtemperet. Ex decretis Anastasii pape .


Illud uero peculiarius pro amore imperii uestri, et beatitudine que [qua] consequi poterit regnum, pro apostolico officio predicamus, ut  monitis nostris obedientia prebeatur, ut bona omnia uestra respublica consequatur, sicut in Exodo promittitur: Si audieris uocem Domini Dei tui, et que placent feceris coram eo, et obedieris preceptis eius, et custodieris omnem iustitiam eius, omnem infirmitatem, quam importaui Aegyptiis, non importabo in te. Ego enim sum Dominus qui saluum facio te . Et illic iterum tuba  potentissima canitur: Et nunc, Isrel, quid Dominus Deus tuus postulat a te aliud, quam ut timeas Dominum Deum tuum, et ambules in omnibus uiis eius, et diligas eum, et seruias Domino Deo tuo ex toto corde, et ex tota mente tua? Custodi precepta Domini Dei tui, et iustitias quas ego mando tibi . Hec me suggerentem frequentius non spernat pietas tua, ante oculos habens Domini in Euangelio uerba: Qui uos audit, me audit; et qui uos spernit, me spernit; et qui me spernit, spernit eum qui me misit . Nam et Apostolus concinens Saluatori nostro ita loquitur: Quapropter qui hec spernit, non hominem spernit, sed Deum, qui dedit Spiritum suum sanctum in nobis . Pectus clementie uestre sacrarium est publice felicitatis, ut per instantiam  uestram, quam uelut uicarium presidere iussit in terris, euangelicis, apostolicisque preceptis non dura superbia resistatur, sed per obedientiam, que sunt salutifera, compleantur.



CAP. 17.---Generalis admonitio regum. Ex Registro sancti Gregorii ad Aldebertum regem Anglorum, cap. 263 .

Propter hoc omnipotens Deus bonos quosque ad populorum regimina perducit, ut per eos omnibus, quibus prelati fuerint, dona sue potestatis [pietatis] impendat. Quod in Anglorum gente factum cognouimus, cui uestra gloria idcirco est preposita ut bona que uobis concessa sunt, etiam subiecte uobis genti superno beneficio restaurentur. Et ideo, gloriose fili, eam quam accepisti diuinitus gratiam  sollicita mente custodi. Christianam fidem in populis tibi subditis extendere festina, zelum rectitudinis tue in eorum conuersione multiplica, idolorum cultus insequens fanorum edificia euerte. Subditorum mores in magna uite munditia exhortando, terrendo, corrigendo et boni operis exempla monstrando, edifica, ut illum retributorem inuenias in celo cuius nomen atque cognitionem dilataueris in terra. Ipse enim uestre quoque glorie nomen etiam posteris gloriosius reddet cuius uos honorem queritis et seruatis in gentibus. Sic enim Constantinus quondam piissimus imperator, Romanam rempublicam a peruersis idolorum cultibus reuocans, omnipotenti Deo Domino nostro Iesu Christo secum subdidit, seque cum subiectis populis tota ad eum  mente conuertit. Unde factum est ut antiquorum principum nomen suis uir ille laudibus uinceret, et tanto in opinione predecessores suos, quanto et in bono opere superaret. Et nunc itaque uestra gloria cognitionem unius Dei Patris, et Filii, et Spiritus sancti regibus ac populis sibimet subiectis festinet infundere, ut et antiquos gentis sue reges laudibus ac meritis transeat, et quanto in subiectis suis etiam aliena peccata deterserit, tanto etiam de peccatis propriis ante omnipotentis Dei terribile examen securior fiat. Paulo post. Preterea scire uestram gloriam uolumus, quia sicut in Scriptura sacra ex uerbis Domini omnipotentis agnoscimus, presentis mundi iam terminus iuxta est, et sanctorum regnum uenturum est, quod nullo unquam poterit fine  finiri. Appropinquante autem eodem mundi termino, multa imminent, que antea non fuerunt, uidelicet immutationes eris, terroresque de celo, et contra ordinationem [ordinem] temporum tempestates, bella, fames, pestilentie, terremotus per loca ; que tamen non omnia nostris diebus uentura sunt, sed post nostros dies subsequentur. uos itaque si qua ex his euenire in terra uestra cognoscitis, nullo modo uestrum animum perturbetis, quia idcirco hec signa de fine seculi premittuntur, ut de animabus nostris debeamus esse solliciti, et de mortis hora suspecti, ut uenturo Iudici in bonis actibus inueniamur preparati.



CAP. 18.---Alia admonitio principum. Ex Registro Gregorii, ad Iustinum pretorem Sicilie. cap. 2 .


Quod lingua loquitur, attestatur conscientia, quia dudum uos, et nullius dignitatis occupationibus implicatos, multum dilexi multumque ueneratus sum. Ipsa namque incessus uestri modestia quibusdam conatibus exigebat ut diligi etiam a nolente debuisset. Et cum uos uenisse ad administrandam preturam [prefecturam] Sicilie audirem, ualde gauisus sum; et quia quamdam inter uos atque ecclesiasticos simulationem subrepere comperi, uehementissime contristatus sum. Nunc uero quia et uos administrationis cura, et me studium huius regiminis occupat,  in tantum uos recte diligere specialiter possumus, in quantum generalitati minime nocemus. Unde per omnipotentem Dominum rogo, in cuius tremendo iudicio nostrorum actuum posituri rationem sumus, ut eius respectum semper gloria uestra ante oculos habeat, et nunquam quodlibet, ex quo inter nos uel parua dissensio proueniat, admittat. Nulla uos lucra ad iniustitiam pertrahant. Quam sit uita breuis aspicite; ad quem quandoque ituri estis iudicem, qui iudiciariam potestatem geritis, cogitate. Solerter ergo intuendum est quod cuncta lucra hic relinquimus, et solas dispensatiuorum [dispendiosorum] lucrorum causas nobiscum ad iudicium deportamus. Illa ergo nobis sunt commoda querenda, que nequaquam mors adimat, sed  mansura in perpetuum presentis uite finis ostendat.



CAP. 19.---Item adhortatio principum. Ex registro Gregorii, ad Gennadium patricium et exarchum, cap. 72 .

 Si non ex fidei merito et Christiane religionis gratia tanta excellentie uestre bellicorum actuum prosperitas eueniret, non summopere miranda fuerant, cum sciamus hec etiam antiquis bellorum ducibus fuisse concessa. Sed cum futuras, Deo largiente, uictorias non carnali prouidentia, sed magis orationibus preuenitis, fit ut hoc in stuporem ueniat, quod gloria uestra non terreno consilio, sed Deo desuper largiente descendat [dispensat]. Ubi enim meritorum uestrorum loquax  non discurrit opinio, que et bella uos frequenter appetere non desiderio fundendi sanguinis, sed dilatande causa reipublice in qua Deum coli conspicimus, loquitur, quatenus Christi nomen per subditas gentes fidei predicatione circumquaque discurrat? Sicut enim exteriora uos uirtutum opera eminentes in hac uita constituunt, ita et internorum [interna morum, habet Greg.] ornamenta ex corde mundo procedentia, in futura uita celestium gaudiorum participatione glorificant.



CAP. 20.---Qualiter studendum sit regibus, sacerdotum uel populi peccata ulcisci. Ex registro Gregorii ad Brunichildem reginam Francorum, cap. 272 .

Cum scriptum sit: Iustitia eteuat gentem, miseros  autem facit populos peccatum , tunc regnum stabiliri creditur, cum culpa que cognoscitur, citius emendatur. Multorum igitur ad nos relatione peruenit , ita quosdam sacerdotes in illis partibus impudice ac nequiter conuersari ut et audire nobis opprobrium et lamentabile sit referre. Ne ergo postquam huius nequitie huc usque se tetendit opinio, aliena prauitas aut nostram animam, aut uestrum regnum peccati suo iaculo feriat, ardenter ad hec debemus ulciscenda consurgere, ne paucorum fames multorum esse possit perditio. Nam causa sunt ruine populi sacerdotes mali. Quis enim pro populi peccatis se intercessor obiiciat, si sacerdos qui exorare debuerat, grauiora committat:  Sed quoniam eos, quorum est locus hec insequi, nec sollicitudo ad requisitionem, nec zelus excitat ad uindictam, scripta ad nos uestra discurrant, ut personam, si precipitis, cum uestre auctoritatis assensu transmittamus, que una cum aliis sacerdotibus hec et subtiliter querere, et secundum Deum debeat emendare. Nec enim dissimulanda sunt que dicimus, quia qui emendare potest et negligit, participem se, procul dubio, delicti constituit. Prouidete ergo anime uestre, prouidete nepotibus, quos cupitis regnare feliciter, prouidete prouinciis, et priusquam Creator noster manum suam ad feriendum excutiat, de correctione huius sceleris studiosissime cogitate, ne tanto postmodum acrius feriat, quanto modo diutius et clementer exspectat. Scitote  autem quia magnum Deo nostro sacrificium placationis offeretis, si tanti labem facinoris de uestris citius finibus amputatis. Data die X Kal. Iulii, indictione Iu.



CAP. 21.---Unde supra. Ex registro ad Theodoricum regem Francorum, cap. 274 .

Excellentie uestre index cordis epistola quanta in uobis fulgeat cum regia potestate prudentia, ita luculenti copia sermonis edocuit ut dubium esse non ualeat quidquid laudabile de uobis fama narrauerit. Et quoniam exhortationem nostram adeo regiis animis per laudis predicamenta placuisse signastis, ut quidquid ad Dei nostri cultum, quidquid ad ecclesiarum reuerentiam, quidquid ad honorem  pertinere cognoscitis sacerdotum, studiose statui et uelitis in omnibus custodire, iterata uos per uestram mercedem [pro uestra magna mercede] adhortatione pulsamus, ut congregari synodum iubeatis. Et sicut dudum scripsimus corporalia in sacerdotibus uitia, et Simoniace heresis prauitatem omnium episcoporum definitione damnari, atque a regni uestri amputari finibus faciatis, nec plus illic [illis] per pecuniam obtinere quam precepta Dominica precipiunt permittatis. Nam dum omnis auaritia idolorum sit seruitus , quisquis hanc in dandis honoribus et maxime ecclesiasticis, uigilanter non precauet, infidelitatis perditioni subiicitur, etiamsi tenere fidem quam negligit uideatur. Sicut ergo contra exteriores hostes, ita quoque contra  interiores animarum aduersarios studete esse solliciti, ut per hoc quod Dei nostri inimicis fideliter repugnatur, et hic feliciter ipsius protectione regnetis, et ad eterna postmodum gaudia, eius duce gratia. ueniatis.



CAP. 22.---Quod multorum solamen sit, si prudentes uiri regibus adhereant. Ex registro Gregorii, ad Asclepiodotum patricium Gallorum, cap. 271 .

Prudentes uiros  regibus adherere multorum solamen est. Nam dum prestari sibi locum ad anime datum utilitatem intelligunt, certum est quia mercedis causas alias, ubi inueniunt, non preponunt.



CAP. 23.---Ut regum aduersarii excommunicentur. Ex concilio apud Lauriacum, cap. 14 .


Si quis potestati regie  contumaci et inflato spiritu contradicere uel resistere presumpserit, et eius iustis et rationabilibus imperiis secundum Deum et auctoritatem ecclesiasticam obtemperare noluerit, anathematizetur



CAP. 24.---De illis qui principi non obediunt. Ex concilio Toletano.

In libro Regum legitur: Qui non obedierit principi, morte moriatur . In concilio autem Agathensi precipitur ut anathematizetur.



CAP. 25.---De illis qui in aduersitate proprie gentis, aut patrie, culpabiles inueniuntur. Ex eodem concilio .


Nobis igitur ratio persuasit synodaliter decernere, ut quicunque laicorum aduersitate proprie gentis, aut patrie, uel regie potestatis ad exteras partes se conferendo noxius fuerit, ultra repertus perpetua sit excommunicatione damnatus, et nunquam illi preter in ultimo mortis sue, communio tribuatur.



CAP. 26.---Ut nullus presumat, principe uiuente, alium eligere regem. Ex eodem conc. .

Quanquam in concilio anteriori , quod anno primo gloriosissimi principis nostri habitum est, de huiusmodi re fuerit promulgata sententia, tamen placet iterata, iuxta quod  conuenit, custodire. Itaque regis uita constante, nullus sibi aliquo opere, uel deliberatione, seu cuiuscunque dignitatis laicus, seu gradu episcopatus, presbyterii, aut diaconii consecratus, ceterisque clericatus officiis deditus, futurum regem prouideat contra uiuentis regis utilitatem et procul dubio uoluntatem, blandimento uel suasione per eamdem spem, aut alios in se trahat, aut ipse in alium acquiescat. Iniquum enim et ualde exsecrabile a Christianis debet haberi futuri temporis illicitis prospicere, et uite sue ignaros uentura disponere. Quod si quisquam iam talia iniqua deliberatione cum quocunque est meditatus, hoc sibi nouerit esse sacerdotali moderamine concessum, ut si uenialiter possit, hoc sine mora presentis principis auribus  studeat publicare. Si autem obticeat, et deliberationis sue machinamenta noluerit dicere, pessimo plectatur anathemate.



CAP. 27.---Ut nemo intendat in interitum regis. Ex eodem concil. uI, cap. 18 .

Iam quidem in antecedente uniuersali synodo saluti nostrorum principum constat esse consultum, sed libet iterare bene sancita, et digna auctoritate munire salubriter ordinata. Ideoque contestamur coram Deo, et omni ordine angelorum, coram prophetarum atque apostolorum, uel omnium martyrum choro, coram omni Ecclesia catholica et Christianorum cetu, ut nemo intendat in interitum regis, nemo uitam principis nece attrectet, nemo regni eum  gubernaculis priuet, nemo tyrannica presumptione apicem regni sibi usurpet, nemo quolibet machinamento in eius aduersitatem sibi coniuratorum manum associet. Quod si in copiam horum quisquam nostrorum temerario ausu presumptor exstiterit, anathemate diuino percussus, absque ullo remedii loco habeatur condemnatus eterno iudicio.



CAP. 28.---De fidelibus regum. Ex eodem concil. uI, cap. 14.

Proinde ut anno primo serenissimi principis nostri decreuit concilium sanctum , omnes qui pro fideli obsequio, et sincero seruitio uoluntatibus uel iussis paruerint principis, totaque  intentione salutis eius, custodiam uel uigilantiam habuerint regni, a successoribus nec a dignitate, nec a rebus pristinis causa repellantur iniusta, sed et nunc ita pro uniuscuiusque utilitate principis moderentur discretione, sicut eos prospexerit necessarios esse patrie, et sic illis impertiatur benignitas ut in ceteris maneat gratia et potestas, quatenus ita omnia in rebus iuste conquisita lucrentur, ut posteris relinquendi, uel quibus uoluntas eorum decreuit conferendi, spontaneo fruantur arbitrio. Ceterum si infidelis quisquam in capite regio, aut inutilis in rebus commissis exstiterit, in clementie eius manu, posteritatis nutu constet huiusmodi moderatio. Nefas est enim in dubium deducere ius potestatis, cui omnium gubernatio superno constat delegata iudicio.  Quod si post eius discessum quispiam repertus fuerit eius uite fuisse infidelis, quidquid largitate ipsius in rebus habuit conquisitis careat, confiscandum, et fidelibus largiendum.



CAP. 29.---De regum sobole. Ex eodem concilio uI, cap. 16.

Sicut insolentia malorum regum odiosa semper et exsecrabilis existit subiectis, ita bonorum prouida utilitas amabilis efficitur populis. Quocirca quis ferat, aut quis talem errantem Christianum uideat, qui regiam sobolem, aut posteritatem conetur exspoliare rebus, aut priuare dignitatibus? Quod deinde ne fiat, generalis promatur de filiis principis sententia nostra, id est, de presentis excellentissimi Chintillani regis posteritate dentur apta nobis decreta,  ut ea que synodus  preterito anno in hac ecclesia habita constituit, circa omnem posteritatem eius uniuersitas regni sui conseruet, hoc est, ut prebeatur filiis [eius] dilectio benigna et firma, et tribuantur ubi loci opportunitas exhibuerit, defensiones ad adminicula iusta, ne de rebus iuste profligatis, aut parentum dignitate procuratis, uel largitate principum, aut alicuius impensis, aut etiam proprietate debitis, fraudentur qualibet insidia calliditatis, neue a quoquam ledendi eos prebeantur argumenta machinationis. Quia dignum est ut cuius regimine habemus securitatem, eius posteritati decreto concilii impertiamus quietem.



CAP. 30.---Quod quidquid commotus animus fecerit, hoc iustum putat. Ex registro Gregorii ad Mauricium Augustum, cap. 23 .


Omnipotenti Deo reus est qui serenissimo domino, in omne quod agit et loquitur, purus non est. Ego autem indignus pietatis uestre famulus, in hac suggestione mea, neque ut episcopus, neque ut seruus iure reipublice, sed iure priuato loquor. Quia, serenissime domine, et illo iam tempore dominus meus fuisti, quando adhuc dominus omnium non eras.  Illa prepositorum sollicitudo utilis, illa est cautela laudabilis, in qua totum ratio agit, et  furor sibi nil uindicat. Restringenda ergo sub ratione potestas est, nec quidquam agendum prius quam concitata ad tranquillitatem mens redeat. Nam commotionis tempore, iustum putat ira quod fecerit.



CAP. 31.---Quod laici presbyteros, qui ecclesias illorum tenent, non aliud quam diuinum officium facere cogant. Ex dictis Augustini.

Admoneo, uos, dilectissimi, Deum timere, sacerdotes honorare, reddentes eis debitum sanctitatis, ut uobis adiuuantibus ipsi inconturbati ualeant atque securi salutaria predicare, et regulam atque uigorem ecclesiasticum conseruare, ita ut clerici omnes suis subiaceant episcopis, et ab illis doceantur. Preceptum quippe est a Domino: Reddite que  sunt Cesaris Cesari, et que sunt Dei Deo . Apostolicum preceptum uobis mando, ut nullus secularis clericum in suum habeat obsequium, sed illi, cuius signaculum in capite habet , mente deseruiat et corde, educatus in his que a suo precipiuntur episcopo. Detestabile est enim et iniquum opus clericum in ludis inueniri, aut cum accipitribus uel uenationibus degere uitam, tantisque scenicis causis sauciatum ad episcopatum aut presbyterium, uel quibuslibet sacerdotalibus officiis accedere, non bonis, sed malis uitiis plenum. Scriptum namque est: Qui diligitis Dominum, odite malum . Nam et hoc hortamur Christianitatem uestram, ut iuxta sanctorum canonum instituta, nec ecclesiis a uobis fundatis  aliunde ueniens presbyter suscipiatur, nisi a uestre Ecclesie fuerit episcopo consecratus, aut ab eo per commendatitias litteras suscipiatur. Multi enim sibimetipsi mendaces, multoties serui cuiusquam fugam arripientes dominis suis semetipsos quasi consecratos presbyteros annuntiant, dum non sint. Sunt autem ministri diaboli, et non Dei, et qui eos suscipiunt similiter, quia scriptum est: uidebas furem, et cum eo currebas , etc.



CAP. 32.---Ut Iudei super Christianos non ponantur. Ex conc. Meldensi, cap. 3.

Ne Iudei administratorio usu sub ordine uillicorum atque exactorum Christianam familiam regere audeant, nec eis hoc a quoquam fieri precipiatur. Si quis uero contra hec agere presumpserit; si  episcopus, presbyter, aut diaconus fuerit, proprio submoueatur gradu. Si uero monachus fuerit, communione priuetur. Similiter et laicus. Et si perseuerauerint inobedientes, anathematizentur.



CAP. 33.---Quod sancta Ecclesia unum Patrem habeat in celis. Ex concil. II Cabilonensi, cap. 51.

Quia ergo constat in Ecclesia diuersarum conditionum homines esse, ut sunt nobiles et ignobiles, serui, coloni, inquilini, et cetera huiusmodi nomina. oportet ut quicunque eis prelati sunt, clerici siue laici, clementer erga eos agant, et misericorditer eos tractent, siue in exigendis ab eis operibus, siue in accipiendis tributis, et quibusdam debitis; sciantque eos fratres suos esse, et unum habere Patrem  Deum, cui sic clamant: Pater noster, qui es in celis , unam matrem sanctam Ecclesiam, que eos intemerato sacri fontis utero gignit. Disciplina igitur eis misericordissima, et gubernatio opportuna adhibenda est. Discipline indisciplinate uiuendo auctorem suum offendunt, gubernationes in quotidianis uite commeatibus prelatorum adminisculo destitute, fatiscunt.



CAP. 34.---De illo qui pro catholica fide tribulationes patitur. Ex concil. Carthag. Iu, cap. 43.

Christianum catholicum qui pro catholica fide, et pro ecclesiasticis rebus et Christiana religione tribulationes patitur, omni honore a sacerdotibus honorandum, etiam et per diaconum ut uictus ei ministretur, decretum est.



CAP. 35.---De heredibus, si iussa testatoris non impleuerint, ut episcopus adimpleat. Ex concilio Maguntiensi, cap. 1.


Si heredes iussa testatoris non adimpleuerint, ab episcopo loci illius omnis res que his relicta est canonice interdicatur, cum fructibus et ceteris emolumentis, ut uota defuncti impleantur.



CAP. 36.---Ut laici, quamuis religiosi, ecclesiastica non disponant. Ex eodem concilio, cap. 5 .

 Laicis, quamuis religiosis, nullo modo de ecclesiasticis facultatibus aliquid disponendi unquam attribuatur facultas.



CAP. 37.---De illis qui res ecclesie a regibus petunt. Ex concilio Lugdunensi, cap. 11.

 Qui res ecclesie petunt a regibus et horrendi cupiditatis impulsu egentium substantiam rapiunt, irrita habeantur que obtinent, et a communione Ecclesie, cuius facultatem auferre cupiunt, excludantur.



CAP. 38.---De eo, si episcopus ecclesiasticum, et comes seculare placitum una die condixerint. Ex concilio Triburiensi cau. 9, cui interfuit rex Arnulfus.

Cum autem episcopus Ecclesiam a Domino Deo sibi commissam regens, episcopatum circumeundo perrexerit, et placitum canonice constitutum decreuerit, populumque sibi creditum illo inuitauerit, atque comes eadem die sciens placitum ab episcopo condictum, uel nesciens placitum cum populo suum  condixerit, et banno illuc uenire preceperit, placitum comitis omnes postponant, et comes ipse, idemque populus post episcopum festine pergant, scientes se non illic seditiosa contentione decertare, sed pro fide catholica inuigilare, non cumulum pecuniarium, sed lucrum congregare animarum. Unde in eadem epistola beati Clementis: »uestrum, qui legatione domini fungimini, est docere populos: eorum uero est uobis obedire, ut Deo.« Et in epistola Alexandri pape successoris Euaristi: »Si quis autem legationem uestram impedit, non unius, sed multorum profectum auertit. Et sicut multis nocet, ita a multis est arguendus; et quia Dei causam impedit, et statum Ecclesie conturbat, ideo a liminibus eius arceatur.« Quapropter nullus comes,  nullusque iudex, nullus omnino in clericatu uel seculari habitu constitutus, legationem episcoporum impediat, uel conturbare presumat. Ut autem unanimitas et concordia sit inter episcopos et comites, placuit ut si quis episcopus domi residens conuentum populi esse uoluerit, et comes nichilominus in ipsa eademque die placitum condixerit, effectum obtineat, qui prior iudicauerat, salua tamen dignitate et potestate episcopi.



CAP. 39.---De regibus bene regentibus. Ex dictis Isidori .

Qui in hoc seculo bene temporaliter imperat, sine fine in perpetuum regnat, et de gloria seculi huius ad eternam transmeat gloriam. Qui uero praue regnum exercent, post uestem fulgentem et lumina  lapillorum, nudi et miseri ad inferna torquendi descendunt. Reges a recte agendo uocati sunt; ideoque recte faciendo regis nomen obtinetur, peccando amittitur. Nam et uiros sanctos proinde reges uocari in sacris eloquiis inuenimus, eo quod recte agant, sensusque proprios bene regant, et motus resistentes sibi rationabili discretione componant. Recte igitur illi reges uocantur, qui tam semetipsos quam subiectos bene regendo modificare nouerunt. Quidam ipsum nomen regiminis ad immanitatem transuertunt crudelitatis, dumque ad culmen potestatis uenerint, in apostasiam statim labuntur, tantoque se tumore cordis extollunt, ut cunctos subditos in sui comparatione despiciant, eosque quibus preesse contigit non agnoscant. Quibus congrue  per Ecclesiasticum dicitur: Ducem te constituerunt? noli extolli  Dum mundi reges se ceteris sublimiores sentiunt, mortales tamen se esse cognoscant, nec regni gloriam, qua in seculo sublimantur aspiciant, sed opus quod secum ad inferos deportent, intendant. Si ergo carebunt huius temporibus gloria, illa agant que post finem sine fine possideant. Dum Apostolus dicat: Non est potestas nisi a Deo , quomodo per prophetam de quibusdam potestatibus dicitur: Ipsi regnauerunt, sed non ex me?  Quasi diceret: Non me propitio, sed me [etiam summe, orig.] irato. Unde inferius per eumdem prophetam dicit: Dabo, inquit, tibi regem in furore meo . Quo manifestius  elucet, bonam malamque potestatem a Deo ordinari, sed bonam propitio, malam irato. Reges quando boni sunt, muneris esse Dei, quando uero mali, sceleris esse populi. Secundum meritum enim plebeium disponitur uita rectorum, testante Iob: Qui regnare facit hypocritam propter peccata populi . Irascente enim Deo talem rectorem populi suscipiunt qualem pro peccato merentur. Nonnunquam pro malitia plebis etiam reges mutantur, et qui ante uidebantur esse boni, accepto regno, fiunt iniqui.



CAP. 40.---De eadem re. Ex dictis eiusdem .

Qui recte utitur regni potestate, ita se prestare omnibus debet, ut quanto magis honoris celsitudine  claret, tanto in semetipso humiliet mentem, proponens sibi exemplum humilitatis Dauid, qui de suis meritis non tumuit, sed humiliter sese deiiciens, dixit: uilis incedam, et uilis, apparebo ante Dominum qui me elegit . Qui recte utitur regni potestate, formam iustitie factis magis quam uerbis instituet. Iste nulla prosperitate erigitur, nulla aduersitate turbatur. Non innititur propriis uiribus, nec a Domino recedit cor eius. Regni fastigio humili presidet animo. Non eum delectat iniquitas, non inflammat cupiditas. Sine defraudatione alicuius ex paupere diuitem se facit, et quod iuxta potestatem a populis extorquere poterat, sepe misericordia clementia donat. Dedit Deus principibus presulatum pro regimine populorum, et illis  eos preesse uoluit, cum quibus una est eis nascendi moriendique conditio. Prodesse ergo debet populis principatus non nocere, nec dominando premere, sed condescendendo consulere, ut uere sit utile hoc potestatis insigne, et dono Dei pro tuitione utantur membrorum Christi. Membra enim Christi fideles sunt populi, quos dum ea potestate quam accipiunt, optime regunt, bonam utique uicissitudinem Deo largitori restituunt. Bonus rex facilius ad iustitiam a delicto regreditur, quam de iustitia ad delictum transfertur. Ut noueris hoc esse casum, illud propositum. In proposito eius esse debet, nunquam egredi a ueritate. Quod si casu titubare contigerit, mox resurgere.



CAP. 41.---De patientia regum. Ex dictis eiusdem .


Plerumque princeps iustus etiam malorum errores dissimulare nouit, non quod iniquitati eorum consentiat, sed quod aptum tempus correctionis exspectet, quando eorum uitia uel emendare ualeat, uel punire. Multi aduersus principes coniurationis crimine deteguntur, sed probare uolens Deus clementiam principum, illos male cogitare permittit, istos non deserit. De illorum malo bene istis facit, dum culpas quas illi agunt, isti mira patientia indulgent. Reddere malum pro malo uicissitudo est iustitie. Sed qui clementiam addit iustitie, non malum pro malo culpatis reddit, sed bonum pro malo offensis impertit.



CAP. 42.---De delictis regum. Ex dictis eiusdem .


Difficile est principem regredi ad melius, si uitiis fuerit implicatus. Populi enim peccantes iudicem metuunt; reges autem, nisi solo Dei timore metuque gehenne cerceantur, libere in preceps proruunt, et per abruptum licentie in omne facinus uitiorum labuntur. Quanto quisque in superiori constitutus est loco, tanto in maiori uersatur periculo; et quanto splendoris honore quisque celsior est, tanto, si delinquit, peccato maior est. Potentes enim potenter tormenta patientur . Cui enim plus committitur, plus ab eo exigitur , etiam cum mensura [usura] penarum. Reges uitam subditorum facile exemplis suis uel edificant uel  subuertunt, ideo principem non oportet delinquere, ne formam peccandi faciat, peccati eius impunita licentia. Nam rex qui ruit in uitiis cito uiam ostendit erroris. Sicut legitur de Ieroboam, qui peccauit et peccare fecit Isrel . Illi autem ascribitur quidquid exemplo eius a subditis perpetratur. Sicut nonnulli bonorum principum Deo placita facta sequuntur, ita facile multi praua eorum exempla sectantur. Plerique autem apud iniquos principes, necessitate magis quam uoto, mali existunt, dum imperiis eorum obediunt. Nonnulli autem sicut prompti sunt sequi reges in malum, sic pigri sunt imitari illos in bonum. Sepe unde mali reges peccant, inde boni iustificantur, dum precedentium cupiditatem et malitiam corrigunt. Nam re uera  peccatis eorum communicant, si quod illi diripuerunt, isti retentant. Cuius peccatum quisque sequitur, necesse est ut eius penam sequatur. Neque enim erit impar supplicio, cuius errore quisque par est ac uitio.



CAP. 43.---Quod reges legibus teneantur. Ex dictis eiusdem .

 Iustum est principem legibus obtemperare suis. Tunc enim iura sua ab omnibus custodienda existimet, quando et ipse illis reuerentiam prebet. Principes legibus teneri suis, nec in se posse damnare iura que in subiectis constituunt. Iusta est enim uocis eorum auctoritas, si quod populis prohibent, sibi non licere patiantur. Sub religionis disciplina seculi potestates subiecte  sunt. Et quamuis culmine regni sint prediti, uinculo tamen fidei tenentur astricti, ut fidem Christi suis legibus predicent, et ipsam fidei predicationem moribus bonis conseruent.



CAP. 44.---De disciplina regum in Ecclesia. Ex dictis eiusdem .

 Principes seculi nonnunquam intra Ecclesiam potestatis adepte culmina tenent, ut per eamdem potestatem disciplinam ecclesiasticam muniant. Ceterum intra Ecclesiam potestates necessarie non essent, nisi ut quod non preualet sacerdos efficere per doctrine sermonem, potestas hoc imperet [impleat] per discipline terrorem. Sepe per regnum terrenum celeste regnum  proficit, ut qui intra Ecclesiam positi contra fidem et disciplinam Ecclesie agunt, rigore principum conterantur [cerceantur], ipsamque disciplinam, quam Ecclesie humilitas exercere non preualet, ceruicibus superborum potestas principalis imponat, et sic uenerationem meretur, ut uirtutem potestatis impertiat [et ut uenerationem accipiat, uirtutem, etc. Sic hodie Grat. et Isid.]. Cognoscant principes seculi Deo debere reddere se rationem propter Ecclesiam, quam a Christo tuendam suscipiunt. Nam siue augeatur pax et disciplina Ecclesie per fideles principes, siue soluatur, ille ab eis rationem exiget qui eorum potestati suam Ecclesiam credidit.



CAP. 45.---Cur Deus alios ad libertatem, alios autem ad seruitutem discreuerit. Ex dictis eiusdem.


Propter peccatum primi hominis humano generi pena diuinitus illata est seruitutis, ita ut quibus aspicit non congruere libertatem [dignitatem], his misericordius irroget seruitutem. Et licet peccatum humane originis per baptismi gratiam fidelibus cunctis dimissum sit, tamen equus Deus ideo discreuit hominibus uitam, alios seruos constituens, alios dominos, ut licentia male agendi seruorum, potestate dominantium restringatur. Nam si omnes sine metu fuissent, quis esset, qui a malis quempiam cohiberet? Inde et in gentibus principes regesque electi sunt, ut terrore suo populos a malo cercerent, atque ad recte uiuendum legibus subderent.  Quantum pertinet ad rationem, non est personarum acceptio apud Deum , qui mundi elegit ignobilia, et contemptibilia et ea que non sunt, ut ea que sunt destrueret, ne glorietur omnis caro , hoc est, carnalis potentia coram illo. Unus enim Dominus equaliter et dominis fert consultum et seruis. Melior est subiecta seruitus quam elata libertas. Multi enim inueniuntur Deo libere seruientes sub dominis constituti flagitiosis, qui, etsi subiecti sunt illis corpore, prelati tamen sunt mente.



CAP. 46.---Ut nullus seruus monachus fiat inuito domino suo. Ex Chalcedonensi conc., cap. 4 .

Nullum recipi in monasteriis seruum obtentu  monachi, preter domini sui conscientiam uoluimus. Transgredientem uero hanc diffinitionem nostram, excommunicatum esse decreuimus.



CAP. 47.---De eadem re. Gelasius per Lucaniam, Brutios et Siciliam episcopis .

Quisquis episcopus, presbyter et diaconus, uel eorum qui monasteriis preesse noscuntur, seruiles et originarias personas apud se tenentes non restituendas patronis, aut deinceps uel ecclesiastice seruituti, uel religiosis congregationibus putauerint applicandas, nisi uoluntate forsitan dominorum et subscriptione [sub scripture testim. orig.], uel testimonio primitus absolutas, uel legitima transactione concessas, periculum se honoris sui non ambigant communionisque subituros.



CAP. 48.---Ne mancipia manumissa seruituti denuo mancipentur. Ex concilio Aurelianensi tempore Childeberti regis, cap. 7 .


Quecunque mancipia ab ingenuis dominis seruitute laxantur, in ea libertate maneant quam tunc a dominis perceperunt. Huiusmodi libertas, si a quocunque pulsata fuerit, cum iustitia ab Ecclesiis defendatur, preter eas culpas, pro quibus leges collatas seruis reuocare iusserunt libertates.



CAP. 49.---Exemplum eiusdem rei. Gregorius Mariano episcopo Rauenne .

Ioannes, presentium portitor, queritur uxorem suam, molestias Georgii cuiusdam refugientem, diu in septis uenerabilibus residere, et nullum hactenus inuenire solatium. Cuius quia de conditione esse  controuersiam asserit, et uestre eam fraternitati petiit commendandam, his uos hortamur affatibus, ut eidem mulieri seruata equitate tuitionem debeatis impendere, et a nullo eam contra rationis ordinem grauari aliquo modo permittatis.



CAP. 50.---De eo, si quem ecclesiastice familie episcopus seruitute laxauerit. Ex Agathensi concilio. cap. 6 .

 Si quos de seruis Ecclesie bene meritis episcopus libertate donauerit, collatam libertatem a successoribus placuit custodiri, cum eo quod eis manumisser in libertate contulerit. Quod tamen iubemus 20 solidorum modum, in terrula, uincola, uel hospitiolo tenere. Quod si amplius datum fuerit, post manumissoris mortem Ecclesie reuocetur.



CAP. 51.---Ut libertos, si opus fuerit, Ecclesia tueatur, cap. 28 .


 Libertos, legitime a dominis suis factos, Ecclesia, si necesse fuerit, tueatur. Quod si quis ante audientiam aut peruadere eos, aut exspoliare uoluerit uel presumpserit, ab Ecclesia repellatur.



CAP. 52.---Exemplum huius rei. Ex concilio Toletano Iu, cap. 73  Liberti quicunque manumissi sunt, atque Ecclesie patrocinio commendati existunt, sicut regule antiquorum Patrum constituerunt, sacerdotali defensione a cuiuslibet insolentia protegantur, siue in statu libertatis eorum, siue in peculio quod habere noscuntur.



CAP. 53.---De eadem re. Ex uita beati Gregorii, lib. III, cap. 45 .


Libertatem cuiusque hominis Gregorius contra iudicum insolentias, liberis nichilominus uocibus defendebat.



CAP. 54.---De eadem re. Gregorius Leontio exconsuli .

Unum hoc bene et constanter noui, quia et si quam in rebus publicis fraudem fecit libertinus, substantia eius cedi debuit, non libertas. Nam in hoc quod liberi ceduntur, ut taceam, quod omnipotens Deus offenditur, ut taceam, quod uestra opinio uehementer grauatur, piissimi tamen imperatoris  nostri tempora omnino fuscantur. Hoc enim inter reges gentium, et imperatorem regum distat, quia reges gentium domini seruorum sunt; imperator uero, Romanorum dominus liberorum. Unde et uos quidquid agitis, prius quidem seruata iustitia, deinde custodita per omnia libertate agere debetis



CAP. 55.---De mancipiis fugitiuis, ne quis ecclesiastico iure illa tueatur. Item, Petro subdiacono.

Plerosque cognouimus de amissis mancipiis conqueri dicentes quia, si seruus cuiuspiam fortasse fugiens dominum suum, iuris ecclesiastici se esse professus est, rectores Ecclesie protinus hunc ut seruum ecclesiastici iuris habeant, nullo agentes iudicio, sed serui uocem defendentes. Quod  mihi tantum displicet, quantum a ueritatis iudicio abhorret. Unde uolo ut experientia tua, quecunque ita facta cognouerit, postposita tarditate, corrigat, et talia queque mancipia, si qua nunc iure ecclesiastico habentur, sicut sine iudicio ablata sunt, ita restitui ante iudicium decet, et si quid in eis sancte Ecclesie legitime competit, tunc eorum possessores debent ordinata actione pulsari.



CAP. 56.---Quomodo defendere se debeat, qui libertate donatus ad seruitutem reuocatur. Capitularium lib. III, cap. 43.

Si quis per chartam ingenuus dimissus fuerit, et a quolibet homine in seruum interpellatus fuerit, primum legitimum auctorem sue libertatis proferat, et in sua libertate perseueret. Si uero legitimus  actor defuerit, testimonio bonorum hominum qui tunc aderant, quando liber dimissus fuerat, se defendere permittatur. Si uero testes defuerint, cum duabus aliis chartis, que eiusdem cancellarii manu firmate sint uel scripte, suam chartam, que tertia est, ueram et legitimam esse confirmet. Cancellarius autem talis esse debet, qui pagensibus loci illius notus fuisset et acceptus. Si autem qui interpellatus fuerit ad seruitium, nec actorem nec testimonia habuerit, neque alias duas chartas ad suam confirmandam inuenire potuerit, tunc is qui eum interpellauit, secundum legem ipsam chartam falsam efficiat, et seruum conquirat.



CAP. 57.---Ne seruo credatur cuipiam crimen imponenti. Capitular. lib. uI, cap. 46.

  Seruo penitus non credatur, si super aliquem crimen obiecerit, aut si etiam dominum suum crimine impetierit. Nam etiamsi in tormentis positus exponat quod obiecit, credi tamen illi non oportet.



CAP. 58.---Item, ne seruilis conditionis persone contra aliquem testantur, nisi ingenui desint. Cap. 159.

Libertus uel liberta in nullis negotiis contra quemquam testimonium dicere admittantur, excepto in aliquibus causis, ubi ingenuitas deesse cognoscitur, sicut permissum est et de seruis.



CAP. 59.---Serui testimonio aduersus dominum minime standum. Lib. uII, cap. 208.

 Si serui facinora dominorum confessi sunt, nullo modo audiantur, nisi forte eos deferant maiestati.



CAP. 60.---De eadem re Codicum lib. Iu cap. 20, titulo uIII .

Seruos pro dominis, quemadmodum aduersus eos, interrogari non posse, pro facto autem suo posse interrogari non ambigitur.



CAP. 61.---Item de eadem re. Lib. IX, cap. 1, tit. XX .

Si quis ex familiaribus, uel ex seruis cuiuslibet domus, cuiuscunque criminis delator atque accusator emerserit, eius existimationem, caput, uel fortunas periturus, cuius familiaritati uel dominio inheserit, ante examinationem iudicii in ipsa expositione  criminum, atque accusationis exordio, ultore gladio feriatur.



CAP. 62.---Liberti patronos accusantes perinde puniendi ac serui, tit. XXI .

Liberti, si accusatores manumissorum, heredumue eorum presumpserint esse, eodem quo serui supplicio tenebuntur, luituri penas ante prohibite delationis exordium.



CAP. 63.---Libertum ad ingratitudinem erga patronum reuocari debere in seruitutem. Nouellarum constitutio 69, cap. 2.

Si libertus contra patronum suum ingratus fuerit, rescindi debet libertas; cauere autem oportet ingratitudines, que legibus cognite sunt, ueluti si libertus manus suas contra patronum moueat, uel  si contumelias atroces ei fecerit, uel si magnum et intolerabile damnum ei dederit, id est, si ad dedecus eius pertinentes iniurias effuderit. Si enim horum aliquid patronus uel liberi eius probauerint, ad pristinum statum conuictus reuertatur libertus.



CAP. 64.---Que persone a publica accusatione arceantur. Ex concilio Carthaginensi uII, cap. 2.

 Omnes serui, uel proprii liberti ad accusationem publice non admittantur, omnes etiam infamie maculis aspersi, id est histriones, aut turpitudinibus subiecte persone; heretici etiam, siue pagani, seu Iudei. Sed tamen omnibus quibus accusatio denegatur, in causis propriis accusandi licentia non neganda est.



CAP. 65.---Ne libertus Ecclesiam cuius antea seruus fuerat, accusare presumat. Ex Tolet. concil. Iu, cap. 69 .


 Liberto aduersus Ecclesiam, cuius iuris exstitit, accusandi uel testificandi denegetur licentia. Quod si presumpserit, placet ut in seruitutem proprie Ecclesie reuocetur, cui nocere conatur.



CAP. 66.---De eodem. Ex Hispalensi conc. II, cap. 9 .

 Libertorum statum, qui contra episcopum suum, uel patronam Ecclesiam nituntur, decidi potius quam conseruari conuenit, ut quorum libertas perniciosa est, sit salutifera seruitus, et qui superbire nouerunt adepta  libertate elati, perdita discant [rediti, discant, orig.] obedire subiecti.



CAP. 67.---Liberti, eorumque posteri qualiter cum rebus ab Ecclesia sibi commissis agere debeant Ex Tolet. conc. IX, cap. 16.

Libertis Ecclesie eorumque propagini ex omnibus que de iure Ecclesie noscuntur habere, nichil licebit in extraneum dominium transactione quacunque deducere. Sed si ex his quelibet fortasse uendere uoluerint, sacerdoti eiusdem Ecclesie offerent conuenienter emenda, earumque rerum pretia, ut eis placuerit, aut dispensent, aut habeant. Nam in dominium partis alterius rei sue censum nullo modo transire permittimus. Suis autem filiis, uel propinquis eiusdem uel seruitio uel patrocinio sub  iugatis, quecunque uendere uel donare uoluerint, aditus omnino patebit.



CAP. 68.---Famulos ad ecclesiam confugientes contra uoluntatem dominorum suorum non esse tuendos. Gregorius Bonifacio episcopo.

 Metuentes famuli dominos si ad Ecclesie septa confugerint, intercessionem debent quarere, non latebras, ne hec ipsa presumptio tarditatis temeritatem augeat renitendi. Filius etenim noster uir spectabilis Petrus queritur seruum suum in ecclesia S. Clementis diutius commorari, cui cum deputasset sacramenta prestari, illum egredi nulla ratione uoluisse. Et ideo supradictus homo de presenti cum eo quem elegerit esse mittendum, cum de impunitate eius sacramenta  prebuerint, eum facias ad dominum suum modis omnibus remeate. Aut si in hac peruicacia forte perstiterit, post sacramentum sibi prestitum, reddatur inuitus.



CAP. 69.---De eadem re. Idem Petro subdiacono Campanie .

Mancipia si qua in monasterio Sancti Seuerini, uel in alia ecclesia eiusdem castelli de ciuitate refugerint, mox ut ad notitiam tuam peruenerit, nullo modo illic ea immorari permittas, sed intra ciuitatem in ecclesiam reuocentur. Et si iustam contra dominos suos querelam habuerint, congrua ordinatione de ecclesiis exire necesse est. Si uero uenialem culpam commiserint, dominis suis accepto de uenia sacramento, sine mora reddantur.



CAP. 70.---Ne quis mancipia clericorum pro suis occupet. Ex Arelatensi concilio, cap. 6.


Si quis mancipia clericorum pro suis mancipiis ad ecclesiam fugientibus, crediderit occupanda, per omnes Ecclesias districtissima damnatione feriatur.



CAP. 71.---Si quis fugitiuum seruum clam domino suo susceperit, quo damno mulctetur. Codicum lib. uI, cap. 1 titulo Iu .

Quicunque fugitiuum seruum in domo uel in agro inscio domino eius susceperit, cum compari alio uel 20 solidis reddat.



CAP. 72.---Quod furti reus sit, qui seruum a domino suo quolibet modo alienauerit, tit. uI .

Alienum seruum sine uoluntate domini qui sciens  uendidit, seu donauit, uel alio modo alienauit, nichil ei diminuere potest. Et si contrectet, uel apud se detinuerit, furtum facit.



CAP. 73.---Ne quis apostolice sedis censura manumissum, ad seruitium retrahat. Gregorius Anthemio subdiacono .

Presentium lator Gaudentius [Gaudiosus est apud Gregor.] insinuauit nobis, ab actoribus sancte Romane  Ecclesie, sibi uiolentiam irrogari, asserens quod filios suos iuri predicte uelint Ecclesie uindicare. Oblatis etenim ab eo documentis, nouimus Siricam uxorem presentium portitoris, ab Aetia quondam beate memorie, Morene cuidam femine titulo donationis fuisse largitam, et ab eadem Morena per epistolam  manumissam. Et ideo indecens esse credimus ut progeniti ex libera muliere filii ad seruitium retrahantur. Propterea experientie tue presenti auctoritate precipimus, ut his ipsis documentis, sicut et nos didicimus, exuto a curis animo, diligenter intendat, quatenus si documenta nulla sunt ab Ecclesie parte, que documentis huius hominis debeant obuiare, ab eius se molestia sine aliqua retractatione suspendat. Durum est enim ut, si alii pro mercede sua libertates tribuunt, ab Ecclesia, quam tueri hec oportuerat, reuocentur.



CAP. 74.---Seruum non esse fugitiuum qui ad amicum domini sui, causa intercessionis confugerit. Pandectarum lib. XXI, tit. I .

Qui ad amicum domini deprecaturus confugit,  non est fugitiuus. Imo si ea mente aut non impetrato auxilio, domum non reuertatur, nondum fugitiuus est.



CAP. 75.---Quod seruus fugiens, serui per hoc iugum non abiiciat, lib. XLIu, titulo secundo .

 Si seruus quem possidebam, fugerit, etiamsi pro libero gerat, uidebitur a domino possideri. Sed hoc tunc intelligendum est, eum si is apprehensus fuerit, nolit pro libertate sua litigare; nam si paratus est litigare, non uidebitur a domino possideri, cui se aduersarium preparauit.



CAP. 76.---De dominis si famulis intolerabiles fiant tit. uIII.

 De his seruis qui ad edem sacram uel statuam principum confugiunt, precepit  ut si intolerabilis uideatur dominorum seuitia, cogantur seruos bonis conditionibus uendere, ut pretium dominis detur. Et recte; expedit enim reipublice ne quis re sua male utatur. Cuius rescripti ad Aelium Martianum emissi uerba sunt hec; dominorum quidem potestatem in seruos suos illibatam esse oportet, ne cuiquam hominum ius suum detrahatur. Dominorum interest, ne auxilium contra seuitiam uel famem, uel intolerabilem iniuriam denegetur his, qui iuste deprecantur. Ideoque cognosce de querelis eorum, qui ex familia Iulii Sabini ad statuam confugerint, et si uel durius habitos quam equum est, uel infami iniuria affectos cognoueris,  uendere iube, ita ut in potestatem domini non reuertantur.



CAP. 77.---Exemplum uindicte in eos qui se iustas habere causas mendaciter fingunt. Gelasius Ioanni episcopo uiuanensi [uiennensi legit Grat.]

 Uxor Felicis et filia Romam  peruenerunt. Siquidem hunc ipsum primum se ad barbarorum basilicam conferentem, seque bonas causas habere iactantem, egredi sub hac conditione precepimus, ut si actus suos fideliter et rationabiliter allegaret, nichil contra eum prorsus asperum fieri, durumque pateremur. Alioquin si contra fidem et utilitatem dominicam uenisse probaretur, ipse sibimet imputaret atque ordinationi congrue subiaceret. Qui superueniente  filio nostro uiro spectabili Orthasio, sic est ad singula queque conuictus, ut os aperire non posset, et uera esse que huic obiicerentur, propria uoce fateretur. Ideoque tenetur mancipatus custodie.



CAP. 78.---Quod homicidii reus non sit, qui alienum seruum insidiantem sibi occiderit. Pandect. lib. IX, tit. II .

Si seruum tuum latronem insidiantem mihi, occidero, securus ero. Nam aduersus periculum naturalis ratio permittit se defendere. Lex duodecim tabularum furem noctu deprehensum occidere permittit, ut tamen id ipsum cum clamore testificetur. Interdiu autem deprehensum, ita permittit occidere, si is telo se defenderit, ut tamen eque cum clamore testificetur.



CAP. 79.---Quod dominum par culpa constringat, si quem eo sciente seruus occiderit. Tit. Iu .


Si seruus sciente domino occidit, in solidum dominum obligat; ipse enim uidetur dominus occidisse. Si autem inscienter, noxalis est. Nec enim debuit maleficio serui in plus teneri quam ut noxe eum dedat.



CAP. 80.---Penitentia eius qui proprium seruum extra iudicis conscientiam peremerit. Ex Agathensi conc., cap. 60 .

Si quis seruum proprium sine conscientia iudicis occiderit, excommunicatione uel penitentia biennii, reatum sanguinis emundabit [emend., or.].



CAP. 81.---Si quis peccauerit, in eo non in substantia eius uindicandum. Gregorius Petro subdiacono Sicilie .

  Cognouimus quod si quis ex familia Ecclesie culpam fecerit, non in ipso, sed in eius substantia uindicetur. De qua re precipimus ut, si quis culpam fecerit, in ipso, sicut dignum est uindicetur; a commodo autem eius abstineatur. Nisi forte parum aliquid, quod in usum exsecutoris qui ad eum mittitur, proficere possit [non possit habet Greg.].



CAP. 82.---Qualiter admonendi sint serui. Greg. in Pastorali, lib. II, .

Serui admonendi sunt ne dominos despiciant, ne Deum offendant, si ordinationi illius superbiendo contradicant.



CAP. 83.---Item admonitio seruorum. Ambrosius super Epistolam primam ad Corinthios.

 Si qui sub iugo sunt serui, dominos suos dignos omni honore existiment, ne nomen Dei et doctrina blasphemetur . Hec de illis scribit Apostolus, qui infideles habent dominos, precipiens eis, ut omne obsequium suis prebeant dominis, licet sint a pietate alieni.



CAP. 84.---De eadem re. Eiusdem, in argumento Epistole ad Philemonem.

Seruos omne seruile obsequium suis dominis prebere precipit Apostolus cum omni sollicitudine, siue impios habeant, siue pios dominos.



CAP. 85.---Qualiter dominus seruum placare debeat iniuste a se lesum. Sermo Augustini in Quadragesima De fraterna concordia, qui sic incipit: Dies isti sancti 

Aliquando dominus homo peccat in seruum suum,  quia etsi ille dominus est, ille seruus, amno tamen serui alieni sunt, quia ambo Christi sanguine redempti sunt; tamen durum uidetur, ut hoc etiam iubeam, hoc precipiam, ut si forte dominus peccat in seruum suum iniuste litigando, iniuste cedendo, dicat illi: Ignosce mihi, da mihi ueniam quia non debet facere, sed ne ille incipiat superbire. Quid ergo? ante oculos Dei peniteat eum, ante oculos Dei puniat cor suum. Et si non potest seruo dicere, quia non oportet: Da mihi ueniam, blande illum alloquatur; blanda enim appellatio, uenie est postulatio.



CAP. 86.---De seruo qui res detinet alienas. Codicum libro III, cap. 32, tractat. 20 .

Non seruum, quem res tuas detinere assueueras,  sed eius dominum de rebus repetendis conueniendum esse perspicis.



CAP. 87.---Quod mancipium furtim et iniuste distractum dominus sine pretio uindicabit, tract. 23 .

Si mancipium tuum per uim aut per furtum ablatum alii ex nulla iusta causa distraxerunt, uindicanti tibi dominum, soluendi pretium nulla necessitas irrogetur.



CAP. 88.---De seruis furtim arbores succidentibus, cap. 41, tract. 2 .

Si serui uestri, inscientibus uobis, aut etiam prohibentibus, furtim arbores ceciderunt, frustra ueremini, ne ex persona eorum ultra noxe deditionem sitis obstricti, cum ex delictis seruorum domini ignorantes,  uel prohibentes, ita condemnari debeant, ut aut noxe dedere seruum, aut condemnationes sufferre in sua habeant potestate.



CAP. 89.---Quod patronis uel dominis peccantibus, liberti uel serui sint innocentes, cap. 13, titulo u .

Ex patroni, uel ex domini contractu, liberti uel serui conueniri non possunt.



CAP. 90.---Si seruus mutuam accepit pecuniam, quidquid ex ea in usum domini transierit, domino soluendum, cap. 20, tit. I .

Seruus tuus, pecuniam mutuam accipiens, ita demum te institoria actione obligauit, si cum eum officio alicui, uel negotiationi exercende preponeres, etiam ut faceret, ei permissum a te, probetur. Quod si ea actio locum non habet, si quid in rem  tuam uersum probabitur, actione in eadem re proposita cogeris exsoluere.



CAP. 91.---De eodem, titulo III .

Institoria aduersus eum actio competit, a quo seruum mense prepositum dicis, si eius negotii causa, quod per eum exercebatur, depositam pecuniam nec redditam, potest probari.



CAP. 92.---De eadem re, cap. 26. tit. III .

Etiam si neque mandante, neque subscribente, neque iubente domino, pecuniam mutuam Prisce dedisses, tamen ea quantitas si in rem domine eius iustis erogationibus uersa est, apud suum iudicem eam conueni, consecuturus secundum iuris formam, id quod tibi deberi apparuerit.



CAP. 93.---Neminem contra patronum suum publice posse clamare, lib. uI, cap. 6, titulo I .


Contra patronum tuum famosam actionem instituere non potes.



CAP. 94.---Nulli seruilis conditionis inscio domino uel inuito licere possessionibus preiudicium facere, lib. IX, cap. 16, tit. uIII .

Nexum non facit prediorum, nisi persona que iure potuit obligare. Per seruum autem, procuratorem, colonum, uel actorem, conductoremue preiudicium possessioni, inuito uel inscio domino, imponi non posse, in iure et legum auctoribus declaratur.



CAP. 95.---De partu ancille, si inscio uel inuito domino expositus fuerit, cap. 2, titulo I .

 Si inuito uel ignorante te, partus ancille tue expositus est, repetere eum non prohiberis; sed restitutio eius  ita fiat, ut si qua in alendo eo, uel forte ad discendum artificium iuste consumpta fuerint, restituantur.



CAP. 96.---Item de partu seruili titulo II .

Unusquisque sobolem suam nutriat; quod si exponendam putauerit, animaduersioni que constituta est, subiacebit. Sed nec dominis uel patronis repetendi aditum relinquimus, si ab ipsis expositos quodammodo ad mortem, uoluntas que misericordie est amica, non collegerit. Nec enim suum dicere poterit, quem pereuntem contempsit.



CAP. 97.---Ne quis puerum cuiuscunque conditionis expositum sibi uindicet in seruum, titulo III .


Sancimus nemini licere, siue ab ingenuis genitoribus puer paruulus procreatus, siue a libertina progenie, siue seruili conditione maculatus, expositus sit, eum puerum in suum dominium uindicare, siue nomine dominii, siue ascriptione, siue colonarie conditionis. Sed neque his qui eos nutriendos sustulerunt licentiam concedi penitus cum quadam distinctione [districtione] ita eos tollere, et educationem eorum procurare siue masculi sint siue femine, ut eos uel loco liberorum, uel loco seruorum, aut colonorum habeant, sed nullo discrimine habito, hi qui ab huiusmodi hominibus educati sunt, liberi et ingenui appareant.



CAP. 98.---De seruis damnatis, quid rerum suarum ad dominos pertineat, cap. 50, tit I .


Seruorum capitis criminibus damnatorum peculia dominis non auferri notum est; sed quod seruum dominus habuisse probauerit, recipiet.



CAP. 99.---Quod dominus seruum defendere possit in iudicio accusatum, cap. 2, tit. II .

Si cuidam crimini seruus obnoxius postulatur, dominus eum defendere potest, et in iudicio sistere accusatoris intentionibus responsurum.



CAP. 100.---Quod libertatem non amittat, si quis territus apud iudicem seruum se esse mentiatur. Capitularium lib. uII, cap. 342.

Qui metu et impressione alicuius terroris, apud  acta presidis seruum se esse mentitus est, postea statum suum defendendi, non preiudicatur.



CAP. 101.---De eo qui a seruo alieno aliquid comparauerit nesciente domino suo, lib. u, cap. 306.

Si quis ex seruo alieno aliquid comparauerit nesciente domino suo; si dominus infirmam uoluerit esse emptionem, reddet pretium emptori, ut emptio nichil habeat firmitatis.



CAP. 102.---Quod uterque anathema sit, et seruus qui dominum suum superbe fugerit, et is qui eum ad huiusmodi fugam incitauerit. Hieronymus ad Paschasium Alexandrinum.

De seruo qui fugerat dominum suum interrogabas, si ille in illa fuga mortuus fuerit, utrum liceret pro eo orare, an non. Hoc in diuinis libris non inuenimus prohibitum; sed tamen ab apostolis firmiter  preceptum, ut serui sint subditi in omni timore dominis, non tantum bonis et modestis, sed etiam discolis , et in Gangrens. concilio , ita scriptum est: »Si quis seruum sub pretextu diuini cultus doceat proprium dominum contemnere, ut sic discedat ab eius obsequio, anathema sit.« Unde datur intelligi quia si ille anathema meruit qui docet seruum proprium contemnere dominum, et ab eius obsequio discedere, quanto magis ille qui dominum spernit, et eius seruitio subdi noluerit! Sed tamen distantia est inter illum qui per superbiam fecerit, et illum qui per necessitatem coactus est crudelitate domini sui



CAP. 103.---Ne patroni et liberti mutuo sese testimonio impetere cogantur. Pandect. lib. XXII .


Nec patroni patroneue aduersus libertos, neque liberti aduersus patronos cogantur testimonium dicere.



CAP. 104.---Dominos habere potestatem in seruos seruandi eos atque perdendi. Lib. XLIu, tit. uIII.

Apud omnes eque gentes animaduertere possumus dominis in seruos uite necisque potestatem esse, et quodcunque per seruum acquiritur, id domino acquiritur.



CAP. 105.---Quod furtum non faciat, qui rem ancille proprie, quoquo modo donauerit. Instit. lib. II, tit. uI.

Si is ad quem ancille pertinet ususfructus, partum suum esse credens, uendiderit aut donauerit,  furtum non committit; furtum enim sine affectu furandi non committitur



CAP. 106.---De seruis malefacientibus. Lib. III, tit. XXX .

Ex maleficiis seruorum, uelut si furtum fecerint, aut bona rapuerint, aut damnum dederint, aut iniuriam commiserint, noxales actiones prodite sunt, quibus domino damnato permittitur aut litis estimationem sufferre, aut hominem noxe dedere. Noxa autem est corpus quod nocuit, id est seruus; noxia ipsum maleficium, uelut furtum, damnum, rapina, iniuria. Summa autem ratione permissum est noxe deditione perfungi. Namque erat iniquum nequitiam eorum ultra ipsorum corpora dominis damnosam esse. Dominus noxali iudicio serui sui nomine  conuentus, seruum actori quidem noxe dedendo liberatur, nec minus perpetuum eius dominium a domino transfertur. Si autem damnum ei cui deditus est resarcierit, quesita pecunia auxilio pretoris inuito domino, manumittetur. Item, aliquanto post. Si dominus in seruum suum aliquid commiserit, nec si manumissus uel alienatus fuerit seruus, ullam actionem contra dominum habere potest.



CAP. 107.---De his que filii acquirunt et serui, lib. III, tit. XXIX.

Admonendi sumus acquiri nobis non solum per nosmetipsos, uerum etiam per eas quoque personas, que in nostra potestate sunt, ueluti per seruos nostros, et filios, ut tamen quod per seruos quidem nobis acquiritur, totum nostrum fiat; quod autem  per liberos quos in potestate habemus, ex obligatione fuerit acquisitum, hoc diuidatur secundum imaginem rerum proprietatis, id est ususfructus quem nostra decreuit constitutio, ut quod ab actione commodum perueniat, huius usumfructum quidem habeat pater, proprietas autem filio seruetur.



CAP. 108.---Exemplum iuste ultionis, ne quis alienum seruum corrumpere uel sollicitare presumat, lib. Iu, tit. I .

Illud quesitum est, cum Titius seruum Meuii sollicitauerit, ut quasdam res domino subriperet, et ad eum perferret, et seruus id ad Meuium pertulerit; Meuius dum uult Titium in ipso deprehendere, permisit seruum quasdam res ad eum perferre: utrum furti, an serui corrupti teneatur Titius, an neutro.  Et cum nobis super hac dubitatione suggestum est, et antiquorum prudentium super hoc altereationes perspeximus, quibusdam neque furti neque serui corrupti actionem prestantibus, quibusdam furti tantummodo, nos huiusmodi calliditati obuiam euntes, per nostram decisionem sanximus, non solum furti actionem, sed etiam serui corrupti contra eum dari. Licet enim is seruus deterior a sollicitatore minime factus est, et ideo non concurrant regule que serui corrupti actionem introducant, tamen consilium corruptoris ad perniciem probitatis serui introductum est, ut sit ei penalis actio imposita, tanquam si re ipsa fuerit seruus corruptus, ne ex huiusmodi impunitate, et in alium seruum qui possit corrumpi tale facinus a quibusdam perpetretur.



CAP. 109.---De seruo cum quo negotium gestum fuerit, tract. uI, tit. uII.


Si iussu domini cum seruo negotium gestum fuerit, in solidum pretor aduersus dominum actionem pollicetur, scilicet quia qui ita contrahit, fidem domini sequi uidetur.



CAP. 110.---De dominis et seruis quomodo sese sibi conformare debeant. Prosper, lib. II De uita contemplatiua, cap. 3.

Domini seruos uelut eorum in Christo conserui, misericorditer tractent, et serui dominis ita ex corde deseruiant ut uoluntatem non solum dominorum suorum, sed etiam Dei hoc ipsum iubentis efficiant.



CAP. 111.---De hominibus ecclesiastici iuris, ne testamenti sibi paginam faciant. Gelasius Honorio episcopo.


 Illud etiam sinceritatem tuam non latere uolumus, ad nos fuisse perlatum, quod ampliatus conductor, quem non solum seruum constat Ecclesie, sed ita rationibus a multis temporibus implicatum, ut, etiamsi esset ingenuus, donec ratiocinia cuncta deduceret, modis omnibus obnoxius haberetur, ausu temerario molitus fuerit condere paginam testamenti, cuius omne peculium ecclesiastico iuri legibus non dubitetur obstrictum. Quapropter his presumptionibus uice nostra, tua fraternitas contradicat, nec fieri prorsus aliqua subreptione permittat. Ac si eidem quidquam humanitatis forte contigerit, quia grandeuus esse memoratur,  mox eius sine dilatione substantiam unanimitas tua filiis eius duntaxat, quibus patrimonium probatur commissum, sub fideli descriptione contradat, donec temporibus uniuersis quibus hoc patrimonium gubernasse cognoscitur, partes Dominicas cogatur reddere indemnes.



CAP. 112.---Ne quis seruum iudicet alienum. Thelesphorus papa fratribus episc.

Tu quis es qui iudicas alienum seruum?  Procul dubio transgressor es legis Dei et apostolorum atque prophetarum, et non solum harum, sed etiam humanarum. Omnes enim leges, tam diuine quam humane, alienum seruum iudicare prohibent.



CAP. 113.---De eadem re uberius. Institutionum lib. Iu, tit. Iu.


Seruis ipsis quidem nulla iniuria fieri intelligitur, sed domino per eos fieri uidetur. Non tamen iisdem modis quibus etiam per liberos et uxores. Sed ita cum quid latrocinii commissum fuerit, et quod aperte ad contumeliam domini respicit, ueluti si quis alienum seruum uerberauerit; et in hunc casum actio proponitur. At, si quis seruo conuicium fecerit, uel pugno eum percusserit, nulla in eum actio domino competit. Si communi seruo iniuria facta sit, equum est non pro ea parte qua dominus quisque est, estimationem iniurie fieri, sed ex dominorum persona, quia ipsis fit iniuria. Quod si  ususfructus in seruo Titii est, proprietas Meuii, magis Meuio fieri iniuria intelligitur. Sed si libero qui tibi bona fide seruit, iniuria facta sit, nulla tibi actio dabitur, sed suo nomine id experiri poterit, nisi in contumeliam tuam pulsatus sit; tunc enim competit et tibi iniuriarum actio. Idem ergo est et in seruo alieno bona tibi fide seruienti, ut toties admittatur iniuriarum actio, quoties in contumeliam tuam ei iniuria facta sit.



CAP. 114.---Quod plerumque illicite oppressi Ecclesie patrocinium querunt subiecti. Aug. super Ioan. parte I, tract. 44.

Aliquando illicito iugo et improbo subiecti fugiunt ad ecclesiam, qua retinentur ingenui a seruitute. Interpellatur episcopus, et nisi curet operam  impendere ne ingenuitas opprimatur, immisericors deputatur.



CAP. 115.---De rebus defuncti testatoris. Nouellarum Iustiniani constitut. 1, cap. 1.

Si quis parentem, uel filium, uel fratrem, uel patronum heredem constituerit, et legatum siue fidei commissum ab eo legibus non incognitum alicui reliquerit, si quidem uoluntatem defuncti scriptus heres impleuerit, et sine frustratione legatum exsoluerit, habeat firmiter hereditatem defuncti, et iudicio potiatur eius cuius euerti iudicium passus non est. Si autem reluctandum esse uoluntati testatoris existimauerit, et legatario moras fecerit, in tantum ut etiam legatarius iudicem adeat, et uictricem sententiam capiat, et tamen nichilominus heres moras  similiter faciat, et post iudicialem calculum, annale pretereat spatium, tunc solam legitimam portionem sibi debitam heres institutus habeat, et reliquam partem amittat.



CAP. 116.---Ut infra annum heres legata soluat, cap. 4.

Intra annum modis omnibus relictum prestetur legatum; initium autem anni esse oportet illud tempus, quo iudiciali sententia reus admonitus est propter legati solutionem; anno autem transacto, heres qui legata non soluerit, hereditatem testatoris amittat.



CAP. 117.---Quid creditorem agere oporteat, cui debitum die statuto non soluitur, const. 4, cap. 1.

 Si quis crediderit alicui, et fideiussorem uel mandatorem acceperit, uel eum qui pecuniam pro eo constituerit, non prius contra tales personas actiones moueat suas quam aduersus ipsum reum principalem egerit, eumque inopem inuenerit uel in solidum, uel pro parte. Postquam enim egentia laborare noscitur reus siue in solidum, siue pro parte, tunc contra fideiussores uel mandatores creditorem intendere oportet. Item, ibid. c. 2. Hec autem sic intelligenda sunt ut nullam facultatem habeat creditor res uindicare, priusquam personales actiones exerceat, tam contra ipsum reum principalem quam contra fideiussores eius et mandatores, eosque non soluendo esse appareat.



CAP. 118.---Qui mutuam acceperit pecuniam quid facere debeat, si pecuniam non habuerit quam reddat, cap. 2,  Hec constitutio iubet neminem lenonem esse, neque in urbe imperiali, neque in prouinciis et hoc prohibere debent pretores et presides. Ultimo enim supplicio subiiciuntur qui contra constitutionis normam lenones esse ausi sunt. Omnia autem instrumenta et fideiussiones apud lenones interpositas, uel a lenonibus contra bonos mores factas, infirmas atque inualidas esse constitutio iubet.



CAP. 122.---Quo supplicio plectatur incestum matrimonium, Constitutio 32 cap. 1.

  Si quis nefarium et incestum atque damnatum matrimonium contraxerit, liberos autem ex priore legitimo matrimonio non habuerit, statim suis facultatibus careat, et dos que data est ei fisci iuribus uindicetur. Post publicationem autem et cinguli sui patiatur amissionem, et exsilio puniatur. Quod si uilior sit, et corporali questioni subsistat, et uxor eius, contra leges nupta, easdem penas patiatur, scilicet si nulla iusta excusetur ignorantia.



CAP. 123.---Qualiter nepotes et neptes aui uel auie hereditates inter se partiantur. Constitutio 34 cap. 4.

 Si quis nepotes ex filio reliquerit et ex filia, nepotes uel neptes pariter ad hereditatem ab intestato aui defuncti uocentur,  et non minus tertiam partem sicut ante capiant, sed integram portionem consequantur, nepotes ex filia talem accipiant nati qualem accipiunt nepotes ex filio procreati.

Item  Si auia decesserit nepotibus ex filio et neptibus ex filia derelictis, omnes pariter ad hereditatem auie sue uocentur, et omnino nulla sit differentia, utrum omnes nepotes sint an neptes, utrum ex filio an ex filia procreati sint.



CAP. 124.---Quid patiatur debitor qui tempore redditionis uoluerit frustrare creditorem. Constitutio 35 cap. 4.

 Si quis prolata manu sua negauerit et dixerit talem scripturam suam non esse, postea actor probatione uexetur, et aliis difficultatibus  [Haloand. Et hoc habentem suas litteras, ut in ea comprobanda magnis negotiis actor implicari cogatur. Ita quoque Grecus codex.] Post pauca, uel si litteras quidem suas agnouerit, dixerit autem pecuniam sibi numeratam a creditore non esse, in utrumque casum conuictus, in duplo debitam quantitatem prestet. Quod si iudex contra presentem legem iudicauerit, ipse penam actoris reddat. Si quis autem dixerit sibi nullam adnumeratam esse pecuniam, postea autem confessus sit, et dixerit se etiam particulares solutiones soluisse, quamuis re uera persoluerit, attamen nichilominus integram sortem exsoluat.



CAP. 125.---De muliere nubente intra annum luctus, ut infamis sit.

  Si mulier post mortem mariti, necdum annali spatio completo, ad secundas properauerit nuptias, omni quidem modo inter infames erit. Sed si quidem liberos ex priori matrimonio non habeat, infamiam quidem soluere poterit, si preces imperatori porrexerit, et diuino principis nutu priori opinioni restituta fuerit, res autem a priori marito sibi relictas nullo modo lucrabitur.



CAP. 126.---De muliere que secundo nubens, res filiis suis ante donatas retrahere tentauerit, cap. 33.

 Si mulier liberis suis res quasdam donauerit, posteaque ad secundas peruenerit nuptias, et ingratitudinis uelamento donationem semel a se  factam reuocare maluerit, nullo modo hoc poterit facere, nisi specialiter probauerit, uel quod uite eius filius insidiatus sit, uel quod ei manus impias intulerit, uel quod tales insidias concinnauerit ut facultatibus suis totis priuaretur.



CAP. 127.---Quod mulier secundo nubens, priuilegia prioris mariti amittat, cap. 24.

 Mulier, que ad secundas migrauerit nuptias, priuilegiis uel dignitatibus prioris mariti non utitur.



CAP. 128.---De liberta patroni sui uxore, cap. 25.

 Si liberta mulier patrono suo copulata nuptiis quidem eius renuntiauerit, ad secundum autem matrimonium migrare uoluerit, id facere inuito patrono non poterit, alioquin  si contra uoluntatem eius nupserit, non fiunt nuptie, sed ut meretrix coniuncta esse uidetur.



CAP. 129.---De muliere que liberorum suorum tutelam assumens, denuo nubere uult, cap. 27.

 Si mulier liberorum suorum tutelam administrauerit, et post inchoatam administrationem ad secundas uoluerit migrare nuptias, prius filiis suis impuberibus tutorem petere debet, eique administrationis sue rationem reddere, et post, reddita ratione, si debitrix appareat, debitum suum persoluere debet, deinde si uelit, ad matrimonium secundum perueniat. Si autem hac obseruatione contempta secundas contraxerit nuptias, non solum res ipsius, id est matris, liberis eius hypothece  titulo supponatur, sed etiam res uitrici ex presentis constitutionis auctoritate.



CAP. 130.---De muliere que intra annum luctus citra matrimonium conceperit, ut perinde infamis sit ac si nupsisset. Constit. 38, c. 2.

 Si mulier defuncto marito antequam annus legitimus transeat, ad secundas nuptias non migrauerit, more autem meretricum ab aliquo stuprata conceperit et pepererit, ut sit clarum id quod natum est defuncti mariti non esse, easdem penas patiatur, quas ex superiori constitutione patitur ea que ante tempus legitimum nuptias secundas contraxerit.



CAP. 131.---Quales testes adesse oporteat heretico contra hereticum, uel orthodoxo contra hereticum, aut certe catholicis inuicem litigantibus. Constitutio 42, cap. 2.


 Si hereticus contra hereticum litiget, liceat cuiuis alium hereticum testem adducere. Sin autem orthodoxus contra hereticum litiget, pro orthodoxo quidem heretici etiam testimonium ualeat, contra orthodoxum autem solius orthodoxi testimonium ualeat. Orthodoxis autem litigantibus, ad testimonium nullus heretico pateat aditus.



CAP. 132.---Quod ad dirimendam partium controuersiam unum sufficiat iusiurandum. Constitutio 45, cap. 2.

 Omnes litigatores postquam iusiurandum suum addunt, quia non delationis nec calumnie causa, nec uexandi aduersarii gratia probationes  in tota causa ab aduersario suo exigant; nam antea in unoquoque capitulo, cum litis litigator ab aduersario suo probationes exegisset, iurare compellebatur, quod non calumnie causa complura sacramenta prestaret; ideoque unum iusiurandum sufficiat.



CAP. 133.---Iudiciarie conuentus quanto secum spatio deliberare debeat, et ne quis iudicem spernat. Constitutio 48, cap. 3.

 Si quis ex sententia iudicis admonitus fuerit, habeat post admonitionem 29 dierum spatium.

Item  Intra uicesimum diem litis contestatio facta nullius momenti est. Si quis autem iudicem recusauerit, et alium pro eo petierit, eumque  iterum recusare maluerit, ut aliquem sibi iudicem petat, non audiatur.



CAP. 134.---Quid pati debeat qui debitorem suum egrotantem molestare, uel defuncti funus impedire presumpserit. Constitutio 52, cap. 1.

Si quis debitorem suum egrotantem et periclitantem mori, molestare uoluerit pro debito suo, non liceat ei hoc facere, cum neque uxori eius, neque liberis aliquam inquietudinem afferre permittatur, neque signa edibus eius imponere, nisi post mortem debitoris consistente [Haloand., non prius decreto et legitimo ordine post eius mortem, qui debere dicebatur custodito] iudicialis calculus probatus fuerit, et legitima ordinatio secuta sit, sed neque mortuo debitore deductionem eius, et funus impediat.  Si enim tale aliquid perpetrauerit suis actionibus cadit, siue iustas habeat intentiones, siue non, et non solum debitam sibi quantitatem amittat, sed etiam alterum tantum heredibus eius pro iniuria defuncti prestare compellatur, et non sufficiunt iste pene, cum et tertia pars bonorum eius publicetur, et ipse infamia notetur.



CAP. 135.---De tutoribus pupillorum. Constit. 63, cap. 1.

 Ab initio antequam administrationi se immisceant tutor uel curator cuiusuis persone, sacramentum prestare compellitur per diuinas Scripturas, quod omnia gesturus est que pupillo commoda esse putauerit. Eadem dicimus et de iis qui curas egerint.



P. 136.---De his qui res suas apud alios deponunt. Constitutio 64, cap. 1.


 Si quis depositum in alicuius cautelam dare uoluerit, necessarii sunt ei tres testes. Nam littere depositarii sole non sufficiunt depositori, ad plenissimam depositi dati probationem. Testimonia autem sic exhiberi oportet, ut dicant testes quod sub presentia sua uel susceptum est depositum, uel quod depositarius suscepisse conscripsit.



CAP. 137.---Qua cautela conficienda sint instrumenta, cap. 2.

Post pauca. Si quis sine tabellione componere instrumentum maluerit, siue de mutuo, siue de deposito, siue de aliqua quacunque causa, tres testes  adhibeat. Alioquin littere ipsius sole credende non sunt. Nulla autem differentia est, utrum subscripsissent testes, an presentibus eis instrumentum compositum esset.



CAP. 138.---Item de eodem, cap. 5.

 Instrumenta quoque que apud tabellionem componuntur, subscriptione testium sicut dictum est, muniri precipimus ante completionem, scilicet a tabellione insertam.



CAP. 139.---Quomodo manifestanda sit ueritas absque scriptura, cap. 10.

 Si sine scriptura aliqui contraxerint, liceat eis uel testimoniis uel iurisiurandi religione ueritatem manifestare, scilicet  actore quidem testes producente.



CAP. 140.---Quod a principe confirmari debeat filiis testamentum defuncti patris naturalis. Item.

 Liceat patri in testamento suo legitimos successores sibi scribere filios naturales, ut tamen illi post mortem parentis supplicent imperatori, et testamentum patris ostendant, et principe annuente intantum capiant paternitatem, inquantum scripti sunt.



CAP. 141.---Quomodo filii naturales efficiantur legitimi. Item.

Post pauca. Legitimis filiis natis non aliter legitimi naturales fiunt, nisi dotalia instrumenta pater cum matre eorum confecerit.



CAP. 142.---Matrimonium consensu contrahi, etiam sine dotis promissione aut scriptura alia. Constitutio 65.


 Si quis diuinis tactis Scripturis, iurauerit mulieri legitimam se eam uxorem habiturum, uel si in oratorio tale sacramentum dederit, sit illa legitima uxor, quamuis nulla dos, nulla scriptura alia interposita sit.



CAP. 143.---Quod ei liceat episcopum appellare, cui prouincie preses fuerit infensus. Constitutio 66, cap. 2.

Si cui preses prouincie suspectus esse uidetur, et litigare apud eum solum noluerit, liceat ei ad episcopum inuocare, ut cum ipso considente causam audiat, et uel amicali compositione litigatores transigere  faciant. uel cognitialiter, ita tamen ut sententia legibus consentanea imponatur.



CAP. 144.---De liberto qui patrono suo fuerit ingratus. Constit. 69, cap. 1.

 Si libertus circa patronum suum ingratus fuerit, rescindi debet libertas. Cauere autem oportet ingratitudines que legibus cognite sunt, ueluti si libertus manus suas contra patronum moueat, uel si contumelias atroces ei fecerit, uel si magnum et intolerabile damnum ei dederit, id est si ad dedecus eius pertinentes iniurias effuderit; si enim horum aliquid patronus uel liberi eius probauerint, ad pristinum statum conuictus libertus reuertitur.



CAP. 145.---Ancillam si dominus manumiserit et uxorem duxerit, etiam filii eius liberi sint, quos de eo adhuc in seruitute genuit, cap. 3.


Si quis libertam suam uxorem ducere uoluerit, dotalia instrumenta cum ea componat, et habebit legitimam uxorem, quamuis ipse summa dignitate prefulgeat. Et si liberi ex tali connubio procreati fuerint, legitimi successores patri suo succedunt. . Si quis ex ancilla sua liberos habuerit, eamque manumittere uelit, et dotalibus instrumentis factis uxorem legitimam habere, compositione instrumentorum dotalium liberi eius manumitti uidentur.



CAP. 146.---De eo qui cum monachis et sanctimonialibus causam habuerit. Constitutio 70, cap. 1.

 Si quis cum monachis aut sanctimonialibus habeat litigium, non audeat monachum uel sanctimonialem ad ciuilem iudicem accusare uel trahere, sed magis adeat ciuitatis episcopum. Ille enim estimabit utrum representari principalis persona [principali persone] debeat, an per economos, uel apocrisia rios defendi, cum omni scilicet honestate, ita ut episcopus legibus et canonibus consentaneam sententiam proferat.



CAP. 147.---Quomodo sententia proferatur. Constit. 73, cap. 5.

Iudices sententiam scriptis dicant, et prouocationes condemnato non denegentur, nisi forte ter appellare aliquis maluerit, uel contumax in absentia fuit; nam et tertia prouocatio preiudicata  est, et contumaces condemnati appellare non possunt.



CAP. 148.---Ne cum litigatorum sacramento arbiter eligatur, cap. 12.

In summa constituimus posthac licitum non esse ut cum sacramento litigatorum arbiter eligatur. Etsi enim suam contra ius sententiam dederit, ipse denuo rationem daturus est.



CAP. 149.---Qualiter lites componi debeant, cap. 14.

Omnes lites secundum leges et constitutiones dirimantur, quamuis iussio nostra uel pragmatica sanctio contrarium statuerit.



CAP. 150.---Quid faciat qui contra clericum querimoniam habuerit. Constitutio 74, cap. 1.


Si quis cum clerico litigium habuerit, si quidem de causa pecuniaria, adeat prius episcopum, cuius iudicio clericus suppositus est. Ille autem sine damno, sine dilatione, competentem finem liti impositurus est. Sin autem noluerit episcopus litem dirimere, tunc ad ciuiles iudices disceptatio cause perueniat. Ubi autem causam dirimere episcopus uult, sine scriptura omnia procedant, et definitiua sententia ab eo sine scriptis inferatur. Quod si de criminali causa litigium emerserit, tunc competentes interpellati consentaneum legibus terminum cause imponant, ita tamen ut disceptatio litis duorum mensium spatium non excedat, a litis contestatione  numerandum. Non aliter autem puniatur clericus, nisi obnoxius repertus sacerdotio nudatus fuerit ab episcopo suo, uel clericatus honore. Sin autem crimen ecclesiasticum est, tunc secundum canones episcopo soli cause examinatio, et pena procedat, nullam communionem aliis iudicibus in huiusmodi causis habentibus.



CAP. 151.---Neminem posse plures concubinas simul habere. Constit. 79.

Nemo intelligatur concubinam habere, qui cum multis mulieribus concumbere solet. Nam quemadmodum qui legitimam uxorem habet, aliam habere durante eodem matrimonio non potest, ita et qui unam concubinam habet, non potest alias eo tempore habere.



CAP. 152.---Quod non sit audiendus testis, nisi probabilis uite, et quomodo iudicande sint tergiuersationes debitorum. Constit. 80, cap. I.


Nullius recipiatur testimonium, nisi eius qui sit bona opinione, uel quem dignitas commendat, uel militia, uel uite honestas, uel artis titulus laudabilis, uel etiam aliorum testium uox, de bona uita eius consentiens. Alius autem testis uilissimus si productus in iudicio fuerit, liceat iudici si hoc estimauerit, tormentis eum subigere. Si quis autem scripserit se debere alicui pecuniam, postea autem dicat se sine scriptis eam soluisse, non audiatur, quamuis testes produxerit, nisi secundum obseruationem nostre constitutionis, sic tamen ut testes duorum alterum dicant, uel quod presentibus ipsis  et ad ipsum rogatis debitor creditori pecuniam soluit, uel quod ad hoc ipsum accepti audierint creditorem dicentem pecuniam sibi solutam fuisse. Non admittimus autem testimonia eorum qui dicere solent transeuntes se audisse aliquem dicentem pecuniam sibi solutam esse sed nec tabulariorum sola presentia sufficit, nisi testes quoque rogati subscripserint. Item. Plurium et bonorum testimonia sequi oportet, et eos qui contraria dixerint, si quidem per errorem, conuenit admittere; sin autem per astutias aliquas, tormentis subiicere.



CAP. 153.---Testis qui putatur ingenuus, quando seruus fuerit comprobatus, testimonium eius nichil ualere, cap. 4.

Si testis productus seruus esse dicatur, ille autem dicat se liberum esse, siquidem ingenuum: scribatur  quidem testimonium eius, postea autem si probatus fuerit seruus, nullius momenti sit. Sin autem libertinum se esse dixerit, siquidem instrumentum manumissionis sue ostenderit, dicat testimonium; sin autem in alio loco dicat instrumenta sui status habere, scribatur quidem testimonium eius; postea autem si non produxerit instrumenta, nullius momenti sit.



CAP. 154.---Testem non audiendum quem inimicum eius esse claruerit, contra quem productus est, cap. 5.

Si quis dixerit testem productum inimicum suum esse, si quidem ex criminali causa, omnino non dicat testimonium. Sin autem ex alia occasione, dicat testimonium, sed prescriptio eius ei  opponatur.



CAP. 155.---De eo qui se mediatorem partium profitetur.

Si quis mediatorem partium se dixerit, ideoque se non oportere in dubium testimonium in alterutrum eorum dicere, illi autem consenserint ut producatur, consequens est ut in hoc casu etiam inuitus testimonium dicat.



CAP. 156.---Ut testes non producantur nisi presentibus aduersariis, cap. 7.

Testium productio non aliter habeatur, nisi presente quoque aduersaria parte, uel contumaciter non ueniente, scilicet ut salua prescriptio competat, quam opponendam existimauerit. Contumaciter  autem non uidetur abesse qui ex necessitate bfuit forte enim intra loca sanctorum fugerat.



CAP. 157.---De muliere que post obitum uiri filiorum tutelam acceperit. Constit. 84, cap. 1.

Si mater marito defuncto filiorum suorum tutelam gubernare maluerit, renuntiet secundis nuptiis in iudicio sine iureiurando; res autem suas impuberi filio suo obliget, atque ita ei tutela committatur.



CAP. 158.---Ut nullus qui ecclesie non communicat, functiones publicas agat. Constitutio 99, cap. 1.

Nullus hereticus militet, uel curas publicas gerat. Item. Omnino eos qui non communicant in Ecclesia  hereticos uocamus, quamuis nomen Christianorum usurpent.



CAP. 159.---Maritus accusaturus uxorem adulterii, necesse habeat inscribere. Constit. 105, cap. 7.

Si in adulterio maritus putauerit suam uxorem conuinci, prius debet inscriptiones deponere uel contra mulierem uel contra adulterum, et si talis accusatio uera comprobata fuerit, tunc repudium mittat.



CAP. 160.---Quando mulier repudium mittat marito, cap. 8.

Si uite mulieris quocunque modo insidiatus fuerit maritus, uel si aliis hoc facientibus conscius, non manifestauerit mulieri, et secundum leges  eam non uindicauerit, si castitati mulieris insidiatus fuerit, uel aliis eam in adulterium prodere conatus fuerit; item si maritus ei de adulterio inscriptiones posuerit, et adulterium probare non poterit, licoat mulieri repudium mittere marito. Item. Illis penis subiiciatur maritus si adulterii accusationem non probauerit, quas mulier passura fuisset, si conuicta fuisset. Item. Si in eadem domo in qua mulier cum ipso habitat, contemnens eam, cum alia muliere inueniatur in domo manens, uel in eadem ciuitate degens in alia domo cum alia muliere frequenter manens conuincatur, et semel et bis criminatus, uel per parentes suos, uel per parentes mulieris, uel per alias idoneas personas, huiusmodi turpitudine nisi abstinuerit, liceat mulieri dissoluere nuptias.



CAP. 161.---Quomodo maritus aduersus eum quem habet suspectum adulterii procedere debeat, cap. 14.


Si quis suspicatus fuerit de aliquo uelle eum pudori uxoris sue illudere, liceat ipsi marito testationes in scriptis habitas ad suspectum hominem mittere, et ter ei denuntiare per ipsas testationes et idoneos testes continentes, ne cum uxore sua inueniatur; et si post tres testationes in scriptis habitas, et idoneos homines habentes, inuenerit eum quem contestatus est cum uxore sua, uel in sua domo uel in domo mulieris, uel in domo illius adulteri, uel in popina, uel in prastino, liceat marito sine ullo periculo manibus suis eum occidere. Sin autem in alio loco deprehenderit eum colloquium  habentem cum uxore sua, conuocatis idoneis testibus tribus, per quos possit probare apud iudicem inuenisse eum cum uxore sua colloquium habentem, tradat eum iudici; et si iudex inuenerit post tres testationes hominem suspectum collocutum mulieri fuisse, nullo alio exquisito, quasi adulterum puniat.



CAP. 162.---De eadem re, cap. 15.

Si post tres contestationes inuenerit maritus uxorem suam in sacro loco cum suspecto homine colloquium habentem, tradat eos ecclesie defensori uel aliis clericis, ut separatim custodiantur in periculo defensoris uel clericorum, ut auditos iudex mittat ad religiosum ciuitatis episcopum, et auctoritate  ipsius accipiat eos, et penis contra adulteros positis utrosque afficiat, nullo alio requisito, si post tres contestationes inuentus est cum muliere locutus. Est autem iustissimum neque adulteros, neque raptores mulierum sacrorum septis uindicari, et multo magis si quis de ipso adulterio intra sacra aliene mulieri locutus est. Et generaliter definimus, si quis inuenerit uxorem, uel filiam, uel neptem, uel nurum deprehenderit cum aliquo colloquium habentem, et suspicatus fuerit turpitudinis causa eos conuenisse, liceat ambos tradere defensori ecclesie uel aliis clericis, periculo eorum separatim custodiendos, donec iudici innotescere fecerit, et ille secundum leges personas acceperit, et causam discusserit.



CAP. 163.---De his qui ad iudicium uenire aliqua necessitate impediuntur. Pandectarum libro.


 Si quis iudicio se sisti promiserit, et ualetudine, uel tempestate, uel ui fluminis prohibitus, se sistere non possit, exceptione adiuuatur. Item : Quod diximus succurri ei etiam qui tempestate aut ui fluminis prohibitus non uenit, tempestatem sic intelligere debemus siue maritima siue terrestris sit, tempestatemque intelligere debemus talem, que impedimento sit itineri uel nauigationi. uis fluminis etiam sine tempestate accipienda est. uim fluminis intelligimus, si magnitudo eius impedimento sit, siue pons solutus sit, uel nauigium  non stetit. Si quis tamen cum posset non incidere in tempestatem uel in fluminis uim, si ante profectus esset, uel tempore opportuno nauigasset, ipse se arctauerit, nunquid exceptio et minime prosit? quod quidem causa cognita erit statuendum. Nam neque sic arctandus erit, ut possit ei dici, cur non multo tempore ante profectus est quam dies promissionis ueniret? Neque iterum permittendum est ei, si quid sit quod ei imputetur, causari tempestatem uel uim fluminis. Quid enim, si quis cum Rome est et ipso tempore promissionis sistendi, et nulla necessitate urgente, uoluntatis causa in municipium profectus sit, nonne indignus est cui hec exceptio patrocinetur? Aut quid si tempestas quidem in  mari fuit, terra autem iste potuit uenire, uel flumen circumire? Aeque dicendum est non semper ei exceptionem prodesse, nisi angustie non patiebantur terra iter metiri uel circumire, cum tamen uel flumen sic abundasset ut implesset omnem locum in quo sisti oportuit, uel aliqua fortuita calamitas eumdem locum euertit, uel prescientiam uenienti periculosam fecit; ex bono et equo et hic exceptio ei accommodanda est. Simili modo exceptio datur ei, qui cum ad iudicium uenire uolebat, a magistratu retentus est, et retentus sine dolo malo ipsius. Nam si ipse hoc affectauit, uel causam prestiterit, non ei proderit exceptio, sed ipsi quidem dolus eius oberit, ceterorum non oberit qui malo dolo fecerunt ut retineretur, sed si priuatus eum detinuerit, nullo  modo ei proderit hec exceptio. Item . Si funere quis domestico impeditus non uenit, debet ei exceptio dari.



CAP. 164.---Item de feriis.

 Ne quis messium uindemiarumque tempore aduersarium cogat ad iudicium uenire, oratione diui Marci exprimitur, quia occupati circa rem rusticam in forum compellendi non sunt. Sed si pretor aut per ignorantiam uel socordiam euocare eos perseuerauerit, hi qui sponte uenerint siquidem sententiam dixerint, presentibus illis et sponte iitigantibus sententia ualebit, tametsi recte non fecerit, qui eos euocauerit. Item  Solet etiam messis, uindemiarumque tempor eius dici de rebus que tempore uel morte periture sunt,  ueluti furti, damni, iniurie, iniuriarum atrocium que de incendio, ruina, naufragio, rate, naue expugnata rapuisse dicuntur, et si que similes sunt.



CAP. 165.---De pactis.

 Pacta que turpem causam continent, non sunt obseruanda. Item  Contra iuris ciuilis regulas pacta conuenta, rata non habentur.



CAP. 166.---Item, contrahentem matrimonium illicitum, infamem fieri.

 Si cum ea quis nuptias uel sponsalia constituat, quam uxorem ducere uel non potest, uel fas non est, erit notatus.



CAP. 167.---De solutionibus.

  Soluendo quisque, pro alio licet inuito et ignorante, liberat eum. Quod autem alicui debetur, alius sine uoluntate eius non potest iure exigere.



CAP. 168.---De eo quod metus causa sit.

 Quod metus causa gestum erit, ratum non habebo. Item  uim accipimus atrocem, et eam que aduersus bonos mores fiat, non eam quam magistratus recte intulit, scilicet iure licito et item iure honoris quem sustinet.  Metum autem presentem accipere debemus, non suspicionem inferendi eius.  Metus autem causa abesse uidetur qui iusto timore mortis uel cruciatus corporis  conterritus abest.



CAP. 169.---Quis reipublice causa absit.

 Reipublice causa eos solos abesse intelligimus, qui non sui commodi causa, sed coacti sunt.



CAP. 170.---Ne quis sit iudex uel arbiter in re propria.

 Item. Si de re sua quis arbiter factus sit, sententiam dicere non potest.



CAP. 171.---Naute, caupones, stabularii, unde mercedem accipiant.

 Nauta, et caupo, et stabularius mercedem accipiunt non pro custodia, sed nauta ut traiiciat uectores, caupo ut uiatores manere in caupona patiatur, stabularius ut permittat iumenta  apud eum stabulari, et tamen custodie nomine tenetur, nam et fullo et sarcinator non pro custodia, sed pro arte mercedem accipiunt, et tamen custodie nomine ex locato tenentur.



CAP. 172.---Quod securus sit qui alienum seruum sibi insidiantem occiderit; et de quibusdam aliis, lib. IX, tit. II .

Itaque si seruum tuum latronem insidiantem mihi occidero, securus ero. Nam aduersus periculum naturalis ratio permittit se defendere. Lex duodecim Tabularum furem noctu deprehensum occidere permittit: ut tamen id ipsum cum clamore testificetur. Interdum autem deprehensum ita permittit occidere, si is et telo defenderet, ut tamen eque testificetur. Item . Qui occiderit adulterum deprehensum  seruum alienum, hac lege non tenebitur. Item  Si quis in stipulam suam, uel spinam, comburende eius causa, ignem immiserit, et ulterius euagatus et progressus ignis alienam segetem uel uineam leserit, inquiramus num imperitia eius aut negligentia id accidit; nam, si die uentoso id fecerit, culpe reus est. Nam et qui occasionem prestat, damnum fecisse putatur. In eodem crimine est, et qui non obseruauit ne ignis longius procederet. At si omnia que oportuit obseruauit, uel subita uis uenti ignem longius produxit, caret culpa. Item . Qui pecus alienum in agro suo deprehenderit, non iure id includit, nec agere illud aliter quam  quasi suum, sed abiicere debet sine damno,  uel admonere dominum ut suum recipiat.



CAP. 173.---Quod dominus quoque culpabilis sit, quo sciente seruus aliquem occiderit. Titulo Iu .

Si seruus sciente domino occidit, in solidum dominum obligat; ipse enim uidetur dominus occidisse. Si autem insciente eo, noxalis est actio; nec enim debuit ex maleficio serui in plus teneri quam ut noxe eum dedat.



CAP. 174.---De condictione, causa data, causa non secuta.

Item. Ob rem igitur honestam datum ita repeti potest, si res propter quam datum est secuta non est. Quod si turpis causa accipientis fuerit, etiamsi res secuta sit, repeti potest.



CAP. 175.---Quod mandare intelligitur, qui mandari ab alio patitur ut sibi credatur, lib. XuII, tit. I .


Qui patitur ab alio mandari ut sibi credatur, mandare intelligitur.



CAP. 176.---Nullius momenti esse societatem dolo ac fraude compositam, tit. II.

 Societas si dolo malo, aut fraudandi causa coita sit, ipso iure nullius momenti est, quia fides bona contraria est fraudi et dolo. Item . Quod autem ex furto, uel ex alio maleficio quesitum est, in societatem non oportere conuerti [conferri] palam est, quia delictorum turpis ac feda communio est. Item . Si maleficii societas coita sit, constat nullam esse societatem.  Generaliter enim traditur rerum inhonestarum nullam esse societatem.



CAP. 177.---Non esse fugitiuum qui ad amicum deprecaturus confugerit, lib. XXI, tit. I.

 Qui ad amicum deprecaturus confugit, non est fugitiuus, imo si ea mente ut non impetrato auxilio domum non reuertatur, non est fugitiuus.



CAP. 178.---Rem non alienari que minoris uenditur quam mandatur, tit. II.

Si quis rem meam uendidit minoris quam mandaui, non uidetur alienata.



CAP. 179.---Ad quem probatio cause pertineat, lib. XXII, tit. III.

Ei incumbit probatio qui dicit, non qui negat.



CAP. 180.---Qui testes sint cogendi, uel non, tit. u, lib. Iu.


Ne inuito denuntietur, ut testimonium litis dicat aduersus socerum, generum, uitricum, priuignum, sobrinum, sobrinam, sobrino natum, eosue qui priori gradu sint. Item ne liberto ipsius, liberorum eius, parentum, uiri, uxoris. Et ne patroni uel patrone, aduersus libertos, neque liberti aduersus patronum cogantur testimonium dicere.



CAP. 181.---Qui testes non sint idonei, lib. uI.

Item. Idonei non uidentur esse testes, quibus imperari potest ut testes sint. Item . Testis idoneus pater filio, aut filius patri non est. Item . Qui falso uel uarie testimonia dixerunt, uel utrique parti prodiderunt, a iudicibus puniuntur. Item . Pater et filius qui  in potestate eius est, item duo fratres qui in eiusdem patris potestate sunt, testes utrique in eodem testamento, uel eodem negotio fieri possunt: quoniam nichil nocet ex una domo plures testes alieno negotio adhiberi. Item . Ex eo quod prohibet lex Iulia de adulteriis testimonium dicere condemnatam mulierem, colligitur etiam mulieres testimonium in iudicio dicendi ius habere.



CAP. 182.---Qualiter sponsalia fieri debeant. Item lib. XXIII .

Sponsalia, sicut nuptie, consensu fiunt contrahentium: et ideo sicut nuptiis, ita sponsalibus filiamfamïlias consentire oportet. Item . Que patris uoluntati non repugnat, consentire intelligitur. Tunc  autem dissentiendi a patre licentia conceditur, si indignus moribus, uel turpis sponsus ei a patre eligitur.



CAP. 183.---Item, de diuersa qualitate et conditione nubentium, lib. XIII.

Filiofamilias dissentiente, sponsalia eius nomine fieri non possunt. Item . In sponsalibus contrahendis etas contrahentium definita non est, ut in matrimoniis. Quapropter a primordio etatis sponsalia effici possunt, si modo id fieri ab utraque persona intelligatur, id est, si non sint minores quam 7 annis. Tit. II  Furor contrahi matrimonium non sinit, quia consensu opus est: sed recte contractum non impedit. Item . In libere mulieris consuetudine, non concubinatus,  sed nuptie intelligende sunt, si non corpore questum fecerit. Item  Que in adulterio deprehensa est, quasi publico iudicio damnata est. Proinde si adulterii condemnata esse proponatur, non tantum quia deprehensa est, erit notata, sed quia et publico iudicio damnata. Generaliter definiendum est, donec certum est maritum uiuere in captiuitate constitutum, nullam habere licentiam uxores eorum migrare ad aliud matrimonium.



CAP. 184.Diuturnos mores plerumque pro iure teneri. Instit. lib. I, tit II.

 Ex non scripto in ius uenit, quod usus probauit. Nam diuturni mores consensu utentium comprobati, legem imitantur. Item.  Paulo post. Ea que ipsa sibi queque ciuitas constituit, sepe mutari solent, uel tacito consensu principis, uel alia postea lege lata.



CAP. 185.---De his qui de utrisque parentibus ingenuis, uel diuersa conditione generantur, tit. Iu.

 Ingenuus, id est, qui statim ut natus est, liber est, siue ex duobus ingenuis matrimonio editus, siue ex libertinis, siue ex altero libertino et altero ingenuo. Sed et si quis de matre libera nascitur patre seruo, ingenuus nichilominus nascitur: quemadmodum qui ex matre libera et incerto patre natus est, quoniam uulgo conceptus est. Sufficit autem liberam habuisse matrem eo tempore quo nascitur, licet ancilla conceperit. Et econtrario si libera conceperit, deinde ancilla facta pariat, placuit  eum qui nascitur liberum nasci: quia non debet calamitas matris ei nocere qui in utero est Ex his et illud quesitum est, si ancilla pregnans manumissa sit, deinde ancilla postea facta peperit, liberum an seruum pariat. Marcellus probat liberum nasci; sufficit enim ei qui in uentre est, liberam matrem uel medio tempore habuisse; quod et uerum est.



CAP. 186.---Quod eque puniri debeat qui sine causa proprium, quam qui alienum seruum occiderit, et uaria causatio de fugitiuis seruis. Tit. uIII, lib. I.

 Apud omnes pereque gentes animaduertere possumus, dominis in seruos uite necisque potestatem esse, et quodcunque per seruum acquiritur, id domino acquiri.

 Item. § Sed hoc tempore. Qui sine causa seruum suum occiderit, non minus puniri iubetur quam qui seruum alienum occiderit. Post pauca. Pius Antoninus consultus a quibusdam presidibus prouinciarum, de his seruis qui ad edem sacram, uel statuam principum confugiunt, precepit ut si intolerabilis uideatur dominorum seuitia, cogantur seruos bonis conditionibus uendere, ut pretium dominis detur. Et recte, expedit enim reipublice ne quis re sua male utatur. Cuius rescripti ad Aelium Martianum emissi uerba hec sunt: Dominorum quidem potestatem in seruos suos illibatam esse oportet, ne cuiquam hominum ius suum detrahatur; dominorum interest ne auxilium contra seuitiam, uel famem, uel intolerabilem iniuriam denegetur iis qui iuste  deprecantur. Ideoque cognosce de querelis eorum qui ex familia Iulii Sabini ad statuam confugerunt, et si uel durius habitos quam equum est, uel infami iniuria affectos cognoueris, uendere iube, ita ut in potestatem domini non reuertantur.



CAP. 187.---Quod plures ex una domo testes alieno negotio adhiberi possint, libro II, titulo X.

§ Pater. Duo fratres qui in eiusdem patris potestate sunt, utrique testes in uno testamento possunt fieri, quia nichil nocet ex una domo plures testes alieno negotio adhiberi. In testibus autem non debet esse qui in potestate testatoris est.



CAP. 188.---Quinam testamenta facere possint, lib. II, tit. XII.

§ Non tamen. Non omnibus licet facere testamentum:  statim enim ii qui alieno iuri subiecti sunt, testamenti faciendi ius non habent. Item. § Preterea testamentum. Testamentum facere non possunt impuberes, quia nullum eorum animi iudicium est. Item furiosi, quia mente carent. Neque ad rem pertinet, si impubes postea pubes factus, aut furiosus postea compos mentis factus fuerit, et decesserit. Furiosi autem si per id tempus fecerint testamentum, quo furor eorum intermissus est, iure testati esse uidentur. § Item. Surdus. Item surdus et mutus non semper testamentum facere possunt. Utique autem de eo surdo loquimur qui omnino non exaudit, non qui tarde exaudit. Nam et mutus is intelligitur, qui eloqui nichil potest, non qui tarde loquitur.



CAP. 189.---De filiis ancille quos de domino suo forte genuerit, et postmodum manumissa et legitime copulata, alios liberos procreauerit, libro II, tit. II.


Si quis mulierem in suo contubernio copulauerit, non ab initio affectione maritali, ea tamen cum qua potuerit habere coniugium, et ex ea liberos sustulerit, postea uero affectione procedente etiam nuptialia instrumenta cum ea fecerit, filiosque uel filias habuerit, non solum eos liberos qui post dotem editi sunt, iustos, et in potestate esse patris, sed etiam anteriores, quia et iis qui postea nati sunt occasionem legitimi nominis prestiterunt, obtinere censuimus, etiam si non progeniti fuerint post dotale instrumentum confectum liberi, uel etiam nati  ab hac luce subtracti fuerint.



CAP. 190.---Nihil ualere quod turpi ex causa promittitur, tit. XuIII.

. Quod turpi ex causa promissum est, ueluti si quis homicidium uel sacrilegium se facturum promittat, non ualet.



CAP. 191.---uim atque iniuriam propellendam, lib. I, tit. II.

 Ut uim atque iniuriam propulsemus; nam iure hoc uenit ut quod quisque ob tutelam sui corporis fecerit, iure fecisse estimetur.



CAP. 192.---Quod lex preterita sic errata remittit, ne tale quid ulterius fiat. Item tit. II .


Cum lex in preteritum quid indulget, in futurum uetat.



CAP. 193.---De his qui diuerse nascuntur, titulo u, lib. XII.

Septimo mense nasci perfectum partum iam receptum est, propter auctoritatem doctissimi uiri Hippocratis, et ideo credendum est eum qui ex iustis nuptiis septimo mense natus est, iustum filium esse. Item  Cum legitime nuptie facte sunt, patrem liberi sequuntur, uulgo quesiti matrem sequuntur. Item  uulgo concepti dicuntur, qui patrem demonstrare non possunt uel qui possunt quidem, sed eum habent quem habere non  licet. Item  Lex nature hec est, ut qui nascitur sine legitimo matrimonio matrem sequatur. Item  Qui in utero sunt, in toto pene iure ciuili intelliguntur in rerum natura esse; nam et legitime hereditates his restituuntur, ita ut si pregnans mulier ab hostibus capta sit, id quod natum erit, quamuis apud bone fidei emptorem pepererit, tanquam furtiuum usu non capitur. Item  Furiosus licet ducere uxorem non possit, retinere tamen matrimonium potest.



CAP. 194.---De illicito pacto. Ex lege Theodosiana.

Si inter aliquos conueniat, ut de admittendo crimine, uel inferenda uiolentia, uel faciendo quod leges aut honestas prohibet, aut de rebus alicuius, aut de bonis inuentis aliqui paciscantur; hec pacta ualere  non possunt.



CAP. 195.---De re, mediante scriptura, duobus diuersis temporibus tradita. Item lib. u.

Si aliquis unam rem per legitimas scripturas duobus donauerit, uni prius et alteri postea, non querendum est in his donationibus qui prius qui posterius acceperit, sed qu irem tradente donatore possederit, is eam cui est tradita possidebit. Nec interest utrum in parentes, an in extraneos facta sit talis donatio.



CAP. 196.---De petitione debiti.

Licet prior petitor offerat sacramentum, tamen cum nulla probatio est debiti, is qui accusatur potest fidem suam iusiurandi religione firmare.



CAP. 197.---De eadem re.


Si quando pulsatus repetendi pecuniam obtulerit sacramentum, et ille ei iusiurandi necessitatem ultro concesserit, non potest postea ab eo debitum postulare.



CAP. 198.---Pro re obtinenda quis debeat iurare.

Heres eius cui pecunia credita dicitur, ad sacramentum uocari non potest, quia quid egerit actor suus ad integrum scire non potuit.



CAP. 199.---De impensis in res commodatas factis, et ad quid commodatarius teneatur.

Quidquid in rem commodatam ob morbum, uel aliam rationem impensum est, a domino recipi potest. Si facto incendio, ruina, naufragio, aut quolibet simili casu res commodata amissa sit, non tenebitur  eo nomine is cui commodata est, nisi forte cum possit rem commodatam saluam facere, suam pretulit. Si seruum uel equum uel quecunque alia aliquis ab altero ad usum tantum seruienti commodata susceperit, et eos ad pugnam uel ubi uite periculum incurrant duxerit, ad redditionem commodate rei merito a domino retinetur. Si facto pretio rem uendendam aliquis cuiuscunque crediderit, et dum ab eo uendenda profertur, quacunque occasione perierit, ei perit qui eam dederat distrahendam. Ceterum si rem acceptam, non rogante domino, sed permittente eo qui accepit, dum uelit uenundare, perdiderit, sibi rei perdite ingerit detrimentum. Creditor si sine conditione pignus sibi depositum tenens ter debitorem suum conuenerit, ut soluto debito  pignora sua recipiat. Quod si debitor noluerit post tres admonitiones, soluto debito, pignora sua suscipere, creditor distrahendi pignoris liberam habebit potestatem.



CAP. 200.---De sociis.

Sicut lucrum, ita damnum inter socios communicatur, nisi quid culpa socii uel fraude euersum sit.



CAP. 201.---De pactis.

Pacta que ab inuitis contra leges constitutionesque fiunt, nullam uim habere indubitati est iuris. Item, pactum quod mala fide est factum, irritum esse debet. Priuata conuentio iuri publico nichil derogat.



CAP. 202.---Que actiones in heredes transeant.

In criminalibus causis si quis antequam moriatur,  non fuerit de facti sui scelere conuentus atque conuictus, si post eius obitum quod ab eo cuipiam reddendum erat, fuerit apud successores eius fortasse repertum, hoc tantum ab herede reddendum est, quod ad eum cognoscitur peruenisse. Ceterum in tali re heres nec ad penam, nec ad aliquam satisfactionem tenetur obnoxius.



CAP. 203.---Qui debeant iurare

Lex precipit ut probatio non a possessore, sed a petitoris partibus requiratur, quia omnem probationem ab eo queri debere dicit, qui petitam rem desiderat obtinere, non ab illo qui se iuste tenere contendit, preter illum tantum casum, ubi interrogare necesse est possidentem, utrum ex sua persona, an ex successione ceperit possidere.



CAP. 204.---De iuramento testium, et qualiter iudicabitur qui sic et sic deliquerit.


Testes priusquam de causa interrogentur, sacramento debent constringi, ut iurent se nichil falsi esse dicturos, honestioribus autem magis quam uilioribus fides adhibeatur. Unius autem testimonium, quamlibet splendida et idonea uideatur esse persona, nullatenus audiendum. Si quis ingenuus ingenuum uel seruum percusserit, ut sanguis non exeat, pro unoquoque ictu usque ad tres solidos culpabilis iudicetur. Si uero homo ecclesiasticus aut regius hoc fecerit, sol. 3. Similiter si seruus homini ecclesiastico, uel regio, uel franco hoc fecerit, solidos 3, aut cum 6 iuret. Si seruus ingenuo aut regio, uel ecclesiastico homini  sanguinis effusionem fecerit, 3 solid. et dimidio culpabilis iudicetur, aut cum 6 iuret. Similiter si ingenuus, regius, aut ecclesiasticus homo seruo os fregerit, 9 sol. culpabilis iudicetur, aut cum 6 iuret. Quod si seruus homini franco hoc fecerit, 36 sol. aut cum 6 iuret. Si uero regio aut ecclesiastico homini hoc fecerit, sol. 9. Quod si seruus seruum percusserit bis uel ter, propter pacis studium 4 denar. iudicetur. Si sanguinem effuderit, sol. 3 et dimidium; si os ei fregerit, 5 sol. Quod si oculum, auriculam, pedem, nasum excusserit, 18 sol., aut cum 6 iuret. Si quis ingenuus ingenuam percusserit, 18 sol. culpabilis iudicetur, aut cum 6 iuret. Si quis ingenuus ingenuo in quolibet membro os fregerit, uel si eum transpunxerit, uel intra coxas plagauerit, 36 sol.  culpabilis iudicetur, aut cum 6 iuret. Si pollicem ingenuus ingenuo excusserit, 50 sol., si pollex ibidem pependerit, 36 sol. Si secundus digitus unde sagittatur, excussus fuerit, 36 sol. componatur. Si quis alicui manum uel pedem truncauerit, uel oculum effoderit, auriculam uel nasum amputauerit, 100 sol. culpabilis iudicetur. In omni uero mancatione, si membrum mancatum pependerit, medietatem componat, quam componere debuerat, si ipsum membrum abscissum fuisset. Si medium digitum excusserit, 15 sol.; si quartum uel quintum, simililiter; si dentem, 5 sol. Si quis hominem in capite ita plagauerit ut sanguis ad terram cadat, 15 sol. culpabilis iudicetur. Ista omnia si negauerit, cum 6 iuret. Si quis hominem regium uel ecclesiasticum interfecerit,  100 sol. culpabilis iudicetur, aut cum 12 iuret. Si seruum, 36 sol. aut cum 6 iuret. Unde autem liber homo 15 sol. persoluit, regius homo uel ecclesiasticus medietatem componat, uel deinceps quantumque culpa ascenderit. Si quis ingenuus ingenuum interfecerit, et eum cum ramis cooperuerit, uel in puteo, uel in quocunque loco celare uoluerit, quod dicitur mortridum, 600 sol. culpabilis iudicetur, aut cum 72 iuret. Ubicunque autem de solidis accedunt, simili modo 72 iuratores.



CAP. 205.---Lex de diuersis causis. De lege Theodosiana.

Qui autem aliquem in carcerem detrusit, ut aliquid ab eo ei extorqueretur, quidquid ob hanc causam  factum est, nullius est momenti. Dolus est cum aliud agitur, aliud simulatur. Qui dolum uel metum adhibuit, ut res ad alium transiret, uterque de ui et dolo actione tenebitur. Si quis id quod minori etate gessit, postquam maior effectus est silentio suo et taciturnitate reuocare noluerit, de hac re integri restitutionem retinere non potest.



CAP. 206.---Ut anathema sit omnibus secularibus quicunque clerico cuilibet iniuriam fecerit. Capitular. lib. u, cap. 102.

Quicunque iudex aut secularis, presbytero, aut diacono, aut cuilibet clerico, aut de iunioribus absque audientia episcopi, uel archidiaconi, uel archipresbyteri iniuriam inferre presumpserit, anathema  ab omnium Christianorum consortio habeatur.



CAP. 207.---De latronibus, qui quali sententia paulatim multandi sint, Capitul. l. uI.

De latronibus ita precipimus obseruandum, ut pro prima culpa non moriatur, sed unum oculum perdat. De alia uero culpa nasus ipsius latronis truncetur. De tertia culpa, si non emendauerit, moriatur.



CAP. 208.---Ne infames persone testes fiant, cap. 309.

Placuit ut testes non admittantur qui sunt socii criminis, nec infames, nec calumniatores, uel ceteri quos canones et lex prohibet.



CAP. 209.---De eadem re, cap. 313.

 Placuit, ut qui de se confessus est, super alium non credatur.



CAP. 210.---Unius testimonium non recipiendum, cap. 314.

Ut testimonium unius hominis non accipiatur. Nam, si ex utraque parte plures sint, ueraciores atque religiosiores et honestiores eligantur, qui sacramento suum confirment testimonium, nichil se falsi esse dicturos.



CAP. 211.---Nequaquam homicidii esse reum, qui noctu furem res furtiuas gestantem occiderit, cap. 343.

Fur nocturno tempore captus in furto, dum res furtiuas secum portat, si fuerit occisus, nulla ex hoc homicidio querela nascatur.



CAP. 212.---Quid facto opus sit ei qui nesciens a fure aliquid comparauerit, cap. 344.


Si quis de fure nesciens aliquid comparauerit, querat accepto spatio uenditorem. Quem si non potuerit inuenire, probet se cum sacramento et testibus innocentem, et quod apud eum cognoscitur restituat, et furem querere non desistat. Quod si furem celare uoluerit, et periurans post ea detectus fuerit, tanquam ille fur ita iste in crimine damnetur.



CAP. 213.---De eo qui alterius animal quodcunque occiderit, cap. 345.

Si quis occulte, uel in die, alterius caballum, aut bouem, aut aliquod animal occiderit, et negauerit, et postea exinde probatus fuerit, tanquam  furtiuum componat.



CAP. 214.---De eodem, cap. 346.

Si quis causa faciente occiderit alienum animal, et non negauerit, simile dare non tardet et cadauer mortui accipiat.



CAP. 215.---De eo qui furtiuam rem scienter emerit, cap. 347.

Si quis furtiuam rem scienter emere presumpserit, et exinde probatus fuerit, similem reddat illi cuius pecuniam comparauit, salua uidelicet eius iustitia in altero.



CAP. 216.---De eo qui latronis rem furtiuam scienter acceperit custodiendam, cap. 248.

Si quis de latrone furtiuam rem scienter ad custodiendum acceperit, quasi fur componat.



CAP. 217.---De eo qui communem uiam alicui clauserit, cap. 353.


Si quis uiam publicam, aut lithostratum, uel uiam communem alicui clauserit contra legem, cum sua lege componat, et clausuram quam ibi fecit tollat. Quod si negare uoluerit, cum 12 sacramenta talibus iuret.



CAP. 218.---De eodem, cap. 354.

Si quisquam conuicinalem uel pastoralem clauserit, cum sua lege componat, et ipsam uiam aperiat. Similiter, et de semita faciendum est.



CAP. 219.---De eo qui fontem uel puteum per inuidiam coinquinauerit, cap. 355.

Si quis fontem quacunque inuidia coinquinauerit uel maculauerit, emendet eum primo, ut nulla sit  coinquinationis in eo suspicio, et cum lege sua uicinis hoc emendet. Si autem plurimorum uicinorum puteus fuerit, compositionem inter se mutuentur.



CAP. 220.---De eo cui metallum aliquod uel species alique fuerint commodate, cap. 356.

Si cui aurum, uel argentum, aut ornamenta, uel quecunque species fuerint commodate, siue ad custodiendum tradite sint, uel uendende, et in domo ipsius cum rebus suis forsitan fuerint incendio cremate, una cum testibus qui commodata susceperant, prebeat sacramenta nichil exinde suis profuisse compendiis, et nichil cogatur exsoluere, excepto auro et argento quod ardere non poterat. Si uero que commodata fuerant, furto probantur ablata, ei qui commodata  perdiderat spatium tribuatur, donec furem sua inuestigatione perquirat, et si eum inuenerit, commodatori res proprias tantummodo reformare procuret. Compositio uero furti ad eum qui habuit commodata pertineat. Quod si fur non fuerit intra statutum tempus inuentus, medietas rerum commodatarum domino suscipiente reddatur. Damnum uero medium utrique sustineant, et si, postmodum dominus apud eum qui commodauerit quecunque fuerint suppressa, repererit, sicut furtiua ab eo exigantur.



CAP. 221.---De eo qui quamcunque rem alienam sine uoluntate domini sui uendiderit, cap. 365.

Si quis uendiderit res alienas sine uoluntate domini sui, aut seruum, aut ancillam, aut quamcunque  rem, ipsam legibus reddat. Et si ipsam non potest inuenire, duos consimiles et equalis meriti reddat.



CAP. 222.---De damno dato, cap. 366.

Si quis alicuius caballo, uel boui, uel cuiuslibet quadrupedi unum oculum excusserit, appretietur illud pecus quod ualet. et partem tertiam componat.



CAP. 223.---De eo qui latronem hospitio receperit. Capitularium lib. uI, cap. 293.

Quicunque post illam missam sancti Ioannis preteriti anni cuidam latroni mansionem [manumissionem] dederit, si Francus est, cum 12 similibus Francis iuret quod latronem eum fuisse non scisset, licet pater eius sit aut frater, uel aliquis propinquus. Si hoc iurare non potuerit, et ab alio conuictus  fuerit quod latronem in hospitio suscepisset, quasi latro sit, quia infidelis est noster et Francorum; et qui illum suscepit similis est illi. Si autem audiuit quod latro fuisset, et tamen non scit firmiter, iuret solus quod nunquam eum audisset nec per ueritatem nec per mendacium latronem; aut sit paratus, si ille postea de latrocinio conuincitur, ut similiter damnetur.



CAP. 224.---Seruum non audiendum crimen alicui impingentem, cap. 344.

Seruo penitus non credatur si super aliquem crimen obiecerit, aut si etiam dominum suum in crimine impetierit. Nam si in tormentis positus exponat quod obiicit, credi tamen illi nullo modo oportebit.



CAP. 225.---De his apud quos pars rapine deprehensa fuerit, cap. 355.


Apud quem scelus agnoscitur, et pars rapine fuerit inuenta, statim socios suos nominare cogatur. Quos si nominare noluerit, teneatur ad uindictam. Quod si honestior persona est, et pro scelere rationem reddat, et que ablata uel euersa fuerant quadrupliciter restituat. Quod si certe apud seruum rapine pars reperiatur, centum quadraginta flagella publice extensus accipiat, et socios suos nominare non differat.



CAP. 226.---De leuioribus peccatis dilationem esse prestandam, et de sceleribus conuictos si appellare uoluerint, non audiendos. Capitular., lib. uII, cap. 181.

In ciuilibus causis uel leuioribus criminibus legum  dilatio prestanda est. Homicide, adulteri, malefici, uenefici conuicti, si appellare uoluerint, non audiantur.



CAP. 227.---Si quis alicui rem suam tradiderit uenundandam, cap. 298.

Si facto pretio rem uendendam aliquis cuicunque tradiderit, et dum ab eo uendenda profertur, quacunque occasione perierit, ei perit qui eam dederat distrahendam. Ceterum si rem acceptam, non rogante domino, sed permittente eo qui accepit, dum uellet uenundare, perdiderit, sibi rei perdite ingerit detrimentum.



CAP. 228.---De creditis rebus, cap. 299.

Creditor si sine conditione pignus sibi depositum  tenens, ter debitorem conuenerit ut soluto debito pignora sua recipiat, et debitor noluerit post tres admonitiones soluto debito pignora sua recipere, creditor distrahendi pignoris habebit liberam potestatem.



CAP. 229.---De debitis soluendis, et de compensatione, cap. 303

Si quis debeat alicui solidos decem, et ille qui debet de quacunque ratione debeantur illi a creditore suo solido 5 et ueniens creditor totos 10 solidos a debitore petat; si probauerit ille debitor sibi ab eo quinque solidos deberi, quare illum in solidum pro totis 10 solidis conuenit, causam perdat, qui noluit debitum compensare. Similis ratio est de frumento, uel de aliis speciebus.



CAP. 230.---Si filiofamilias inscio patre pecunia fuerit commodata, cap. 304.


Qui filiofamilias contra interdicta legum inscio patre pecuniam commodauit, eam nec uiuente nec mortuo patre ab eodem poterit postulare.



CAP. 231.---De pignoris uenditione, cap. 313.

Si quis creditor, debitore in solutionem tardante, rem sibi pro debito positam distraxerit, si quid amplius acceptum fuerit quam debebatur, quod amplius acceptum est restituatur debitori.



CAP. 232.---Si quis rem alienam minoris uendiderit, cap. 308.

Si quis cuilibet mandet ut rem suam 10 solid. uendat, et ille eam octo uendiderit, pretium quod ei mandatum est, quidquid minus ab emptore percepit  mandatori complere compellatur; uenditio tamen rescindi non potest.



CAP. 233.---Ut nemo contra uoluntatem defuncti faciat, cap. 326.

Omnibus qui contra uoluntatem defuncti faciunt ut indignis auferatur hereditas



CAP. 234.---De eodem, cap. 327.

Qui per testamentum sibi aliquid derelictum acceperit et uindicauerit, et uoluerit contra uoluntatem defuncti agere, licentiam penitus non habebit.



CAP. 235.---De eo qui ad ledendam alterius famam, scripturam aut uerba contumeliosa confixerit.

Qui in alterius famam in publico scripturam aut uerba contumeliosa confinxerit [confixerit], et repertus scripta non probauerit, flagelletur. Et ea qui prius inuenerit, rumpat; si non uult auctoris ficti  causam incurrere.



CAP. 236.---De pace seruanda. Capitularium lib. III, cap. 61.

De latronibus qui magnam habent blasphemiam, quicunque aliquem ex his comprehenderit, nullum damnum exinde patiatur.



CAP. 237.---De pace et iustitia intra patriam seruanda.

De pace et iustitia intra patriam, sicut sepe per alia capitula iussi adimpletum fiat.



CAP. 238.---De uiolata immunitate Ecclesie. Capit. lib. Iu, cap. 13.

Si quis aut ex leui causa, aut sine causa, hominem in ecclesia interfecerit, de uita componat. Si  uero foris rixati fuerint, et unus alterum in ecclesia fugerit, et ibi se defendendo eum interfecerit, et si huius facti testes non habuerit, cum 12 iuratoribus legitimis per sacramentum affirmet se defendendo eum interfecisse, et post hec 10 sol. ad partem ecclesie quam illo homicidio polluerat, et insuper bannum nostrum soluere cogatur. Is uero qui interfectus est, absque compositione iaceat. Ac deinde interfector secundum iudicium canonicum congruam facinori quod admisit penitentiam accipiat. Si proprius seruus hoc commiserit, iudicio aque feruentis examinetur, utrum hoc sponte, an se defendendo fecisset, et si manus eius exusta fuerit, interficiatur. Si autem non fuerit, dominus eius iuxta quod wergelt illius est, ad ecclesiam persoluat;  aut eum si uoluerit eidem ecclesie tradat. De ecclesiastico et fiscalino beneficiario seruo uolumus ut pro una uice wergeldis eius pro eo componatur, altera uice ipse seruus ad supplicium tradatur. Hereditas tamen liberi hominis, qui propter tale facinus ad mortem fuerit iudicatus, ad legitimos heredes illius perueniat. Si in atrio ecclesie, cuius porta reliquiis sanctorum consecrata est, huiuscemodi homicidium perpetratum fuerit, simili modo emendetur, uel componatur. Si uero porta ecclesie non est sacrata, eodem modo componatur sicut componi debet quod immunitate uiolata committitur.



CAP. 239.---Liber homo seu seruus quomodo se de furto purgare debeat, cap. 27.

Si liber homo de furto accusatus fuerit, et res  proprias habuerit, in mallo ad presentiam comitis se adhramiat [adharmiat]. Et si res non habet, fideiussores donet, qui eum adhramire [adharmire], et in placitum adduci faciant. Et liceat ei prima uice per sacramentum se secundum legem idoneare, si potuerit, aut si alia uice, duo uel tres eum de furto accusauerint, liceat ei contra unum ex his cum scuto et fuste in campo contendere. Quod si seruus de furto accusatus fuerit, dominus eius pro eo emendet, aut eum sacramento excuset; nisi tale furtum perpetratum habeat, propter quod ad supplicium tradi debeat.



CAP. 240.---Ut iniuste consuetudines nouiter illate tollantur, cap. 45.

De iniustis occasionibus et consuetudinibus nouiter  institutis, sicut sunt tributa, et telonia in media uia, ubi nec aqua, nec palus, nec pons, nec aliquid tale fuerit, unde iuste census exigi possit, uel ubi naues subtus pontes transire solent, siue in medio flumine ubi nullum obstaculum est, ut auferantur. Antiqua autem ad nostram notitiam deferantur



CAP. 241.---Ut forestes noue dimittantur, cap. 63.

De forestibus nostris, ut ubicunque fuerint, diligentissime inquirant quomodo salue sint et defense, et ut comitibus denuntient, ne ullam forestem nouiter instituant, et ubi nouiter institutas sine nostra iussione inuenerint, dimittere debeant.



CAP. 242.---De pacto legum.

 Communes causas absentibus consortibus alii consortes agere possunt, si illi qui presentes sunt caueant acceptum esse illis qui absentes sunt, quidquid fuerit iudicatum, aut in presenti fideiussorem dederint, ut omnia que definita fuerint implere non differant.



CAP. 243.---De peruasore finium.

Si quis peruasor finium fuerit approbatus, eo quod priusquam aliquid iudicio finiretur, id quod alter tenuerat inuasisset, non solum illud quod male peruasit, amittat, sed ne unusquisque rem alienam occupet, cum fuerit in causa deuictus, peruasor iuris alieni tantum spatii restituat. quantum presumpsit inuadere.



CAP. 244.---De rebus uenalibus.


Cum inter ementem atque uendentem fuerit res definito pretio comparata, quamuis plus ualeat quam ad presens uenditur, hoc tantummodo requirendum est, si nichil fraudis uel uiolentie egit ille qui comparasse probatur; et si uoluerit reuocare qui uendidit, nullatenus permittatur.



CAP. 245.---Item de eodem.

Prior ordinatio legis fuerat, ut si unus ex consortibus pro quacunque necessitate rem uendere uoluisset, extraneus emendi licentiam non haberet, sed hoc melius probatur indultum, ut quicunque de suis rebus libero utatur arbitrio, et pretermissis consortibus uel propinquis, cui uoluerit uendendi liberam habeat potestatem.



CAP. 246.---De dotalibus


Si contigerit ut maritus uxore superstite moriatur, quecunque a muliere marito in dote data fuerant, ad suum dominium femine reuocabunt, nec heredes defuncti mariti hoc uendicare presumant.



CAP. 247.---De eo qui capitali obiectione pulsatur, lib. IX.

Quicunque alium de homicidii crimine periculosa uel capitali obiectione pulsauerit, non prius a iudicibus audiatur quam se similem penam, cum reo intendit, conscripserit subiturum; et si seruos alienos accusandos esse crediderit, se simili inscriptione constringat, futurum ut supplicia innocentum seruorum aut pena capitis sui, aut facultatum amissione compenset. Ante inscriptionem nemo efficiatur  criminosus, nam inscriptione per ordinem facta, tunc a iudice suscipiendus est reus, et custodie cum accusatore tradendus est, ea tamen ratione ut tam accusati quam accusatoris dignitas estimetur, et unumquemque ante discussionem ita iudex faciat custodire, ut eorum natalis aut dignitas patiuntur. Sane ii qui crimina sua in questione confessi sunt, de aliis si dicere uoluerint, a iudice non credantur, quia iure et legibus constitutum est, ut spontanea professione reus reum non faciat, neque illi de altero credatur, qui se criminosum esse confessus est.



CAP. 248.---De famosis libellis.

Qui famosam chartam ad cuiuscunque iniuriam et maculam conscripserit, et in secreto uel in publico  affixerit, inueniendamque proiecerit, illum contra quem proposita est chartula non nocebit, nec fame eius aliquid derogabit. Sed si inueniri potuerit qui huiusmodi chartulam fecit, constringatur ut probet quam conscripsit; qui si etiam que scripsit probare non potuerit, fustigetur, qui infamare maluit quam accusare.



CAP. 249.---De eo qui per inscriptionem aliquem accusauerit, lib. IX.

Quicunque inscriptione premissa cuiuscunque criminis reum accusare uoluerit, ab eo die quo inscripsit intra annum peragat propositas actiones. Qui si distulerit, infamis effectus, bonorum suorum quarta parte multabitur



CAP. 250.---Ut intra annum criminalia negotia terminentur, cap. 18.


Iudices qui inscriptione premissa criminalia negotia audire ceperint, a die inscriptionis si inducias aut accusator aut reus petierit, intra annum prestare debebunt, ut hec actio intra anni circulum finiatur. Quod si accusator intra annum que proposuit probare distulerit, absoluto reo penam suscipiat legibus superioribus comprehensam. Quod si talis persona sit ad cuius deformitatem infamia non pertineat, exsilio deputetur. Tamen, si inter accusatorem et reum ita iudice presente conuenerit, ut pro inscriptione utriusque partis integre inducie tribuantur, debet a iudice non negari futurum, ut pars que post inducias fuerit superata, districtiori  sententia feriatur.



CAP. 251.---Si quem penituerit se alium criminaliter accusasse, cap. 20.

Si quem penituerit accusasse criminaliter, et inscriptionem fecisse de eo quod probare non potuerit, si ei cum accusato innocente conuenerit, inuicem se absoluant. Si uero iudex eum qui accusatus est criminosum esse cognouerit, et inter reum et accusatorem factum per corruptionem consensum, de colludio penam excipiat legibus constitutam. Abolitionem inuito reo postquam fuerit officii custodie traditus, intra dies 30, accusatori petenti dari permittimus, post hoc tempus nisi reus consentiat, censemus non esse tribuendam. Si criminis accusator intra dies 30 abolitionem petierit, etiam inuito  reo a iudice concedatur, et liberi et accusatus, et accusator abscedant. Post 30 uero dies quam accusatus custodie fuerit traditus, nisi abolitionem et reus et accusator a iudice petierint, accusatori soli non esse prestandam. Quod si testes exhibiti ad petitionem accusatoris fuerint, et in custodiam missi fuerint, et abolitio prestita penitaque  fuerint, sumptus quos fecerunt testes, eis accusator exsoluat. Nam, si testes exhibiti ab accusatore pene subiacuerint, etiamsi consentiant partes, abolitio a iudicibus denegetur; sed aut in accusatum si conuictus fuerit, aut in accusatorem si non conuicerit, legibus sententia iudicis penam quam passurus erat reus, accusator excipiat.



CAP. 252.---Ut iudices precipites non sint ad explendam sententiam principis ira dictatam, cap. 30.


Si princeps cuiuscunque graui accusatione commotus quemquam occidi preceperit, non statim a iudicibus que ab irato principe iussa sunt, compleantur, sed 30 dies qui puniri iussus est, reseruetur donec pietas dominorum iustitie amica subueniat.



CAP. 253.---De eo si alienum animal damnum alicui fecerit. Ex lib. I Sententiarum Pauli.

Si alienum animal cuiquam damnum intulerit, aut alicuius fructus leserit, dominus eius aut estimationem damni reddat, aut ipsum animal tradat; quod etiam de cane similiter est statutum.



CAP. 254.---Si qualecunque animal ab aliquo irritatum damnum intulerit. Lib. Iu.


Ei qui irritatu suo feram bestiam uel quamcunque aliam quadrupedem in se irritauerit, eaque damnum dederit, neque in eius dominum, neque in custodem actio datur.



CAP. 255.---Ut fideiussores solutionem debiti equaliter inter se diuidant, lib. u.

Cum multi fideiussores institerint, etiam si ad soluendum que promiserunt probantur idonei, et possint omnes in solidum retineri, tamen restitutio debiti inter eos diuidenda est, ut unusquisque id quod eum pro portione sua contigit, exsoluat.



CAP. 256.---De his qui in contumeliam alicuius scripturam composuerint. Ex libro u.

In eos auctores qui famosos libellos in contumeliam  alterius proposuerint, extra ordinem usque ad relegationem insule uindicatur ista temeritas.



CAP. 257.---Ne quis iudici conuicium inferre presumat, cap. 11.

Conuicium iudici ab appellatoribus fieri non oportet, alioquin infamia notantur. Confessi debitores pro iudicatis habentur; ideoque ex die confessionis tempora solutionis prestituta computantur.



CAP. 258.---De eo qui legitime uocatus ad iudicem uenire noluerit. cap. 16.

Quicunque tribus auctoritatibus [actionibus] iudicis conuentus, uel tribus edictis ad iudicem fuerit prouocatus, aut uno pro omnibus peremptorio, id est quod causam exstinguit, fuerit euocatus et presentiam  suam apud eum iudicem, a quo ei denuntiatum est exhiberi noluerit, aduersus eum quasi in contumacem iudicari potest, quinimo nec retractari per appellationem negotia possunt, quoties in contumacem fuerit iudicatum.



CAP. 259.---De eo qui in iudicio appellare uoluerit, cap. 19.

Si quando dum causa a iudice auditur, sacramentum petente ex litigatoribus uno, alter obtulerit litigator, qui iudicibus appellare uoluerit, tunc appellare debet, quando sacramentum offertur, non postquam iuratur.



CAP. 260.---De eo qui preiudicium timens fideiussorem dare noluerint, cap. 30.

Si quando inter litigatores de damno presentie  suit fideiussoris contentio est, si aliquis in cautione uerborum preiudicium timeat, et propter hoc fideiussorem dare nolit, potest certum aliquid de rebus suis pene causa deponere; sed, si contra eum fuerit iudicatum, et ipse defuerit, perdet quod deposuit.



CAP. 261.---De personis a quibus non sunt res accipiendie. Capitularium libro I, cap. 83.

Statutum est ut nullus quilibet ecclesiasticus ab his personis res deinceps accipere presumat, quarum liberi aut propinqui hac inconsulta oblatione possunt rerum propriarum exheredari. Quod si aliquis deinceps hoc facere tentauerit, synodali uel imperiali sententia modis omnibus feriatur.



CAP. 262.---De mansis uniuscuiusque ecclesie, cap. 85.


Sancitum est, ut unicuique ecclesie unus mansus integer absque alio seruitio attribuatur, et presbyteri in eis constituti non de decimis, neque de oblationibus fidelium, non de domibus, neque de atriis, uel de hortis iuxta ecclesiam positis, neque de prescripto manso aliquod seruitium faciant, preter ecclesiasticum, et si aliquid amplius habuerint, inde senioribus suis debitum seruitium impendatur.



CAP. 263.---De uillis nouis et ecclesiis in eis nouiter constitutis, cap. 86.

Sancitum est de uillis nouis et ecclesiis in eis nouiter constitutis, ut decime de ipsis uillis ad easdem ecclesias conferantur.



CAP. 264.---Ne quis sacra uasa in pignus dare presumat, cap. 87.


De sacris uasis ecclesie que in pignus a nonnullis in quibusdam locis dari comperimus, inhibitum est ne deinceps a quoquam fieri presumatur, nisi solummodo necessitate redimendorum captiuorum compellente.



CAP. 265.---De his que ad causam Dei res suas tradere uolunt, cap. 35.

Qui res suas pro anima sua ad causam Dei tradere uoluerit, domi traditionem faciat coram testibus legitimis. Et que honeste facte sunt traditiones, de quibus nulla est questio, stabiles permaneant.



CAP. 266.---De teloniis. Ex III lib. Capitularium, cap. 12.

 Placet nobis ut antiqua et iusta telonia a negotiatoribus exigantur, tam de pontibus quam de nauigiis seu mercatis. Noua ergo seu iniusta ubi uel funes tenduntur, uel cum nauibus sub pontibus transitur, seu his similia in quibus nullum adiutorium itinerantibus prestatur, similiter etiam nec de his qui sine negotiandi causa substantiam suam de una domo sua ad aliam, aut ad palatium, aut in exercitum ducunt, telonium nullatenus ab eis exigatur.



CAP. 267.---De seruo qui damnum quodlibet perpetrat, cap. 44.

Neminem liceat seruum suum propter damnum ab illo cuilibet illatum dimittere, sed iuxta qualitatem damni dominus pro illo respondeat, uel eum in compositionem, aut penam petitori offerat. Si autem  seruus perpetrato scelere fugerit, ita ut a domino penitus inueniri non possit, sacramento se dominus eius excusare studeat, quod hoc sue uoluntatis nec conscientie fuerit, quod seruus eius tale facinus commisit.



CAP. 268.---De bannitione secundum legem ad mallum, cap. 45.

Si quis ad mallum legibus bannitus fuerit, et non uenerit, si eum bannitus non tenuerit 15 sol culpabilis iudicetur; sic ad secundam et tertiam. Si autem ad quartam uenire contempserit, possessio eius in bannum mittatur, donec ueniat, et de re qua interpellatus fuerit, iustitiam faciat. Si infra annum non uenerit, de rebus eius que in bannum misse sunt  rex interrogetur, ut quidquid inde iudicauerit, fiat. Prima bannitio super noctes 7, secunda super noctes 14, tertia super noctes 21, quarta super noctes 42 fiat. Similiter et de beneficio hominis, si forte res proprias non habuerit, mittatur in bannum usque dum rex interrogetur.



CAP. 269.---De hominibus ad mortem iudicatis, et postea eis uita concessa, si iustitiam quesierint, cap. 47.

De illis hominibus qui propter eorum culpas ad mortem iudicati fuerint, et postea eis uita fuerit concessa, si ipsi iustitiam ab aliis requisierint, aut eis iustitiam querere uoluerint, qualiter inter illos iudicium terminetur. Primo omnium de illis causis pro quibus iudicatus fuerat ad mortem, nullam potest facere repetitionem, quia omnes res sue secundum  iudicium Francorum in publico fuerunt reuocate. Et si aliquid postmodum, postquam ei uita concessa est, cum iustitia acquirere potuerit, in sua libertate teneat et defendat secundum legem; in testimonium autem non suscipiatur, nec inter scabinos ad legem iudicandam teneatur. Et si ad sacramentum aliquid iudicatum fuerit quod iurare debeat, si aliquis ipsum sacramentum falsum dicere uoluerit, contendant [concedatur].



CAP. 270.---De non cogendo ad pontem ire causa telonii, cap. 54.

Ut nullus cogatur ad pontem ire uel ad fluuium transeundum propter telonii causas, quando ille in alio loco compensius [competentius] illud flumen  transire potest. Similiter in plano campo, ubi pons nec traiectus est, omnibus precipimus ut ibi telonium non exigatur.



CAP. 271.---De nimium blasphemis latronibus, cap. 61.

De latronibus qui magnam habent blasphemiam, quicunque aliquem ex his comprehenderit, nullum damnum exinde patiatur.



CAP. 272.---De eo qui domum alienam cuiuslibet fregerit, cap. 65.

Si quis domum alienam cuiuslibet infregerit, quidquid exinde per uim abstulerit aut rapuerit, aut furatus fuerit, secundum legem et uadios, illi cuius domus fuerit infracta et spoliata, in triplum componat, et insuper bannum Dominicum soluat. Si seruus hoc fecerit, iustitiam [sententiam] superiorem accipiat,  et insuper, secundum suam legem, compositionem faciat. Si quislibet homo aliquod tale damnum alicui fecerit, pro quo plenam compositionem facere non ualeat, semetipsum in wadio pro seruo dare studeat, usque dum plenam compositionem adimpleat.



CAP. 273.---De uxoribus defunctorum quam partem post obitum maritorum de collaboratione accipere debeant, ex lib. Iu, cap. 9.

uolumus ut uxores defunctorum post obitum maritorum tertiam partem collaborationis, quam simul in beneficio collaborauerunt, accipiant. Et de his rebus quas is qui illud beneficium habuit aliunde adduxit uel comparauit, uel ei ab amicis suis collatum  est, has uolumus tam ad orphanos defunctorum quam ad uxores eorum peruenire.



CAP. 274.---De uiduis, pupillis, et pauperibus, cap. 15.

Precipimus ut quandocunque in mallum ante comitem uidue, pupilli et pauperes uenerint, primo eorum causa audiatur et definiatur. Et, si testes per se ad causas suas querendas habere non potuerint legemque nescierint, comes illos uel illas adiuuet, dando eis talem hominem qui rationem eorum teneat, uel pro eis loquatur.



CAP. 275.---De raptu uiduarum, cap. 16.

Qui uiduam intra primos 30 dies uiduitatis, uel inuitam, uel uolentem sibi copulauerit, bannum nostrum, id est 60 sol. in triplo componat; et si inuitam  eam duxerit, legem suam componat, illa uero ulterius non attingat.



CAP. 276.---De homine publicam penitentiam agente interfecto, cap. 17.

Qui hominem publicam penitentiam agentem interfecerit, bannum nostrum in triplo componat, et wergelt proximis eius persoluat.



CAP. 277.---De homine libero ut potestatem habeat, ubicunque uoluerit res suas dare, et qualiter hoc facere debeat, cap. 18.

Si quis res suas pro salute anime sue, uel ad aliquem uenerabilem locum, uel propinquo suo, aut cuilibet alteri tradere uoluerit, eo tempore, quando intra ipsum comitatum fuerit, in quo ille res posite sunt, legitimam traditionem facere studeat. Quod si  eodem tempore quo illas tradere uult, extra eumdem comitatum fuerit, siue in exercitu, siue in palatio, siue in alio quolibet loco, adhibeat sibi, uel de suis pagensibus, uel de aliis qui eadem lege uiuant qua ipse uiuit, testes idoneos, uel si illos habere non potuerit, tunc de aliis quales sibi meliores inuenire possit, et coram eis rerum suarum traditionem faciat. Et postquam hec traditio ita facta fuerit, heres illius nullam de predictis rebus ualeat facere repetitionem. Insuper et ipse fideiussorem per se faciat eiusdem inuestiture, ne heredi ulla occasio remaneat hanc traditionem immutandi, sed potius necessitas incumbat illam perficiendi; et si nondum res suas cum heredibus suis diuisas habuit, non ei hoc  sit impedimento, sed coheres eius, si sponte noluerit, aut per comitem aut per missum eius distringatur, ut diuisionem cum illo faciat ad quem defunctus hereditatem suam uoluit peruenire. Et si cuilibet ecclesie eam tradere rogauit, coheres eius eam legem cum illa ecclesia de predicta hereditate habeat, quam cum alio coherede suo habere debuit. Et hoc obseruetur erga patrem et filium et nepotem usque ad annos legitimos, postea ipse res ad immunitatem ipsius ecclesie redeant.



CAP. 278.---De adulteratoribus monete, cap. 31.

Quicunque falsam monetam percussisse probatus fuerit, manus eius amputetur. Et qui hoc consensit: si liber est, 60 sol. componat: si seruus, 60 ictus accipiat.



CAP. 279.---De terra tributaria, cap. 35.


Quicunque terram tributariam unde tributum ad partem nostram exire solebat, uel ad ecclesiam, cuilibet alteri tradiderit, is qui eam susceperit, tributum quod inde soluebatur, omni modo ad partem nostram persoluat, nisi forte talem firmitatem de parte Dominica habeat, per quam ipsum tributum sibi per donatum possit ostendere.



CAP. 280.---De terra censuali, cap. 37.

Si quis terram censualem habuerit, quam antecessores sui, uel ad aliquam ecclesiam, uel ad uillam nostram dederunt, nullatenus eam secundum legem tenere potest, nisi ille uoluerit ad cuius potestatem uel illa ecclesia, uel illa uilla pertinet, nisi forte filius aut eius nepos sit qui eam tradiderit, et ei eadem  terra ad tenendum placitata sit. Sed in hac re considerandum est utrum ille qui hanc tenet diues an pauper sit, et utrum aliud beneficium habeat, uel etiam proprium. Et qui horum neutrum habet, circa hunc misericorditer agendum est, ne ex toto dispoliatus in egestatem incidat, aut talem ille censum inde persoluat, qualis ei fuerit constitutus, uel portionem aliquam inde in beneficium accipiat, unde se sustentare ualeat.



CAP. 281.---De debito ad opus Dominicum rewadiato, cap. 56.

Ut debito, quod ad opus nostrum fuerit rewadiatum, talis consideratio fiat, ut is qui ignoranter peccauit, non totum secundum legem soluere cogatur, sed iuxta quod possibile uisum est. Is uero qui  tantum mala uoluntate peccauit, totam legis compositionem cogatur exsoluere.



CAP. 282.---De eo qui per inuidiam, uel per dolum, liberi uel serui domum incenderit. Ex lib. u Capitularium, cap. 351.

Si quis per aliquam inuidiam, uel dolum in nocte uel in die ignem imposuerit, et incenderit liberi uel serui domum, primo omnia edificia restituat. Et quidquid ibi arserit componat, et insuper 40 solidis sit culpabilis, et publica penitentia secundum iudicium sacerdotum multetur. Et quanti homines de ipso incendio euaserint, unicuique secundum legem componat, et omnia que ibi perdiderint restituat.



CAP. 283.---Ut si quis seruum alienum iniuste accusauerit, domino simile mancipium pro hoc facto reddat, cap. 352.


Si quis seruum iniuste accusauerit alienum, et innocens tormenta pertulerit, domino simile mancipium pro hoc facto reddat. Si uero innocens in tormentis mortuus est, duos seruos eiusdem meriti sine dilatione domino restituat.



CAP. 284.---De eo qui causam alterius tulerit de loco suo, cap. 340.

Si quis causam alterius tulerit de loco suo, ipsam illesam reddat aut similem. Si uero foras aliquam traxerit et absconderit, atque negauerit interrogatus, furtiuam componat.



CAP. 285.---De uenditionibus uili pretio uel cum uitio distractis, cap. 352.

Placuit in uenditione hanc formam seruari. Ut  seu res, seu mancipia, uel quodlibet genus animalium uenundetur, nemo propterea uenditionis firmitatem irrumpat, quod dicit se uili pretio uendidisse, sed, postquam factum est negotium, non sit mutatum, nisi forte uitium sibi a uenditore celatum inuenerit. Si autem uenditor dixerit uitium, stet emptio, et non sit mutata. Si autem non dixerit, mutare potest in illa die, et in alia, siue in tertia die. Et si amplius de tribus noctibus illud habuerit, postea non potest mutare, nisi forte eum inuenire intra tres dies non poterit, tunc, quando inuenerit, recipiat, quia uitium uendidit. Et si noluerit recipere, iuret cum suis sacramentalibus, quod uitium ibi nullum sciebat in illa die, quando negotium fecit, et stet factum.



CAP. 286.---Ut qui arrhas dederit pro quacunque re, pretium reddere compellatur, capitulo 363.


Qui arrhas dederit pro quacunque re, pretium cogatur implere, quod placuit emptori.



CAP. 287.---Ut peregrinos transeuntes nemo inquietet, cap. 364.

Placuit ne peregrinos transeuntes quis inquietare presumat, eisque nocere audeat, quia alii propter dominum, alii propter suas discurrunt necessitates. Quod si aliquis presumptuosus fuerit, qui peregrino nocuerit uel eum assilierit, aut dispoliauerit, leserit, plagauerit, ligauerit, uendiderit, uel occiderit, ipsi peregrino sigillatim dupliciter, sicut de alio homine solet componi, aut suo seniori uel socio cum sua lege componat. Quod si mortuus fuerit, et seniorem ibi  uel socium non habuerit, tunc episcopus aut sacerdotes eiusdem pagi ipsam compositionem in duplo, sicut de indigena distringente iudice accipiant, et in suam eleemosynam illa tribuant, et insuper 60 sol. fisco cogatur persoluere. Et si peregrinum uiuentem reliquerit, omnem iniuriam ei factam, et quidquid illi intulit, dupliciter  et per singula illi componat, sicut solet de infra prouinciam aliquem componere. Si autem eum occiderit, ut liberum hominem de ipsa prouincia, in duplo componat, et ipsa pecunia a memoratis sacerdotibus in sua detur eleemosyna. Quoniam Dominus ait: Peregrinum et aduenam non contristabis .



CAP. 288.---De eo qui alicuius quadrupedis unum oculum excusserit, cap. 366.


Si quis alicuius caballo uel boui, uel cuilibet de quadrupedibus unum oculum excusserit, appretietur illud pecus quod ualet, et partem tertiam componat.



CAP. 289---De eo qui iussu regis uel ducis aliquem occiderit, cap. 367.

Si quis iussione regis uel ducis illius qui ipsam prouinciam regit, hominem occiderit, non requiratur ei, nec propterea faidosus sit, quia lex et iussio dominica occidit eum, et ipse non potuit contradicere. Princeps uero et successores eius defendant eum, et totam progeniem eius, ne ob hoc pereat, aut malum patiatur. Quod si propterea ipse aut eius progenies aliquid mali passi fuerint, aut occisi, dupliciter componantur



CAP. 290.---De eo qui scripturas protulerit, ut ueritatem eius testibus probet, cap. 368.


Si quis scripturam profert, ueritatem eius testibus probare debet. Quia in omnibus causis constitutum est ut scripturam prolator affirmet.



CAP. 291.---De asino, boue, oue, omnique iumento, amico ad custodiendum tradito, cap. 23.

Si quis commendauerit amico asinum, bouem, ouem, et omne iumentum ad custodiam, et mortuum fuerit aut debilitatum, uel captum ab hostibus, nullusque hoc uiderit, iusiurandum erit in medium, quod non extenderit manum in rem proximi sui, suscipiatque dominus iuramentum, et ille reddere non cogatur. Si furto sublatum fuerit, restituat damnum domino suo. Si comestum a bestia, deferat  ad eum quod occisum est, et non restauretur. Qui a proximo suo quidquam horum mutuo postulauerit, et debilitatum aut mortuum fuerit, domino non presente, reddere compellatur. Quod si impresentiarum dominus fuerit, non restituatur, maxime si conductus uenerit pro mercede operis sui.



CAP. 292.---Qui seduxerit uirginem desponsatam, uel dormierit cum ea, cap. 24.

Si seduxerit quis uirginem desponsatam, et dormierit cum ea, dotabit eam et habebit uxorem.



CAP. 293.---De patre puelle si eam dare noluerit, ut reddat pecuniam iuxta morem dotis, cap. 25.

Si pater noluerit uirginem dare, reddat pecuniam iuxta morem dotis quam uirgines accipere consueuerunt.



CAP. 294.---De eo qui propter Deum furtum confessus fuerit, cap. 38.


Si propter Deum confessus fuerit homo furtum quod fecit, reddat capitalem et quintam partem desuper ei in quem peccauit.



CAP. 295.---De his qui fidelium oblationes auferunt, uel uastant, aut sine proprii episcopi iussione dant uel accipiunt, cap. 84.

Qui fidelium oblationes ab ecclesiis uel a iure sacerdotum auferunt, uel ablatas accipiunt, non solum aliena uota dirumpunt, sed et sacrilegium operantur, nec non et ecclesie Dei fraudatores existunt. Quia ecclesie aliquid fraudari, uel auferri, sacrilegium esse a maioribus approbatur.



CAP. 296.---Ne episcoporum uel reliquorum sacerdotum uita turbetur, cap. 104.


Nullis uita presulum turbetur excessibus, quia ualde indignum est ut qui throni Dei uocantur, aliqua motione turbentur, aut inique tractentur. Unde est illud: Qui uos tangit, quasi pupillam oculi mei tangit ; et illud: Qui uos audit me audit, et qui uos spernit me spernit ; et rursus: Qui scandalizauerit unum de pusillis istis, melius est illi ut suspendatur mola asinaria in collo eius, et demergatur in profundum maris .



CAP. 297.---Quod sacrilegium sit auferre que a principibus concessa sunt ecclesiis, uel que singuli antistites impetrauerunt, et ut clerici non accusentur ad iudices seculares, sed ad episcopos proprios, cap. 111.

Quecunque a singulis regibus circa sacrosanctas  ecclesias sunt constituta, uel singuli quique antistites pro causis ecclesiasticis impetrarunt, sub pena sacrilegii iugi solidata eternitate seruentur. Clerici etiam non secularibus iudicibus, sed episcopali audientie reseruentur; fas enim non est ut diuini muneris ministri temporali potestati subdantur.



CAP. 298.---De his qui ecclesiastica priuilegia uiolant uel dissimulant, cap. 116.

Si ecclesie uenerabilis priuilegia cuiusquam fuerint temeritate uiolata, uel dissimulatione neglecta, commissum hoc in triplo, iuxta legum sanctionem, ecclesie cui factum est, componatur, nobisque bannus noster in triplo, hoc est ter 40 sol. persoluatur.



CAP. 299.---Ut socios suos nominet apud quem pars rapine fuerit inuenta, capitulo 137.

 Apud quem scelus agnoscitur, et pars rapine fuerit inuenta, statim socios suos nominare cogatur. Quod si nominare noluerit, teneatur ad uindictam.



CAP. 300.---Contra priorum definitionem filio uel heredi non licere uenire, cap. 150.

Filio uel heredi contra priorum iustam aut legitimam definitionem uenire non liceat, quia iuste repellitur presumptio illius qui facta seniorum iniuste conatur irrumpere.



CAP. 301.---De his qui furibus conscii fuerint. cap. 160.

Non solum ille qui furtum fecerit. sed etiam et quicunque conscius fuerit, uel furto ablata sciens susceperit, in numero furantium habeatur, et simili uindicte subiaceat.



CAP. 302.---De eo qui filios non habuerit, et in eorum locum alium sibi heredem facere uoluerit, cap. 212.


Qui filios non habuerit, et alium quemlibet heredem sibi facere uoluerit, coram rege, uel coram comite et scabinis, uel missis dominicis qui ab eo ad iustitias faciendas in prouincia fuerint ordinati, traditionem faciat.



CAP. 303.---De fugitiuis et peregrinis, ut distringantur, cap. 222.

De fugitiuis ac peregrinis ut distringatur, ut scire possimus qui sint, aut unde uenerunt.



CAP. 304.---De armillis et bruniis negotiatoribus non dandis, cap. 223.

Ut armille et brunie non dentur negotiatoribus.



CAP. 305.---Ne quis presumat hominem sine causa ad iudicium mittere, cap. 228.


Ut nullus presumat hominem ad iudicium mittere sine causa, nisi iudicatum fiat.



CAP. 306.---Ut nullus presumat telonium rodaticum uel pulueraticum recipere, cap. 243.

Ut nullus homo presumat telonium per uias uel per uillas rodaticum, nec pulueraticum recipere.



CAP. 307.---De eo cui non recte iudicatur, cap. 253.

Ut si aliquis uoluerit dicere quod iuste ei non iudicetur, tunc in presentiam nostram ueniat, aliter uero non presumat in presentiam nostram uenire pro alterius iustitia dilatanda.



CAP. 308.---Ne aliquis ab ignoto homine equum, bouem, uel aliud animal emat, cap. 294.

Ut nullus comparet caballum, bouem, aut iumentum,  uel aliud animal, nisi illum hominem cognoscat qui eum uendidit, et de quo est, et ubi manet, et quis est eius senior.



CAP. 309.---De episcopo qui ab aliquo impetitur, ut si ipse questionem aliquam retulerit, per episcopos iudices causa terminetur, cap. 309.

Si quis episcopus a quoquam impetitur, uel ille aliquam questionem retulerit, per episcopos iudices causa finiatur, siue quos eis primates dederint, siue quos ipsi uicinos ex consensu delegerint.



CAP. 310.---Si possessor per uiolentiam expellatur, cap. 354.

Quicunque uiolenter expulerit possidentem priusquam pro ipso iudicis sententia procedat, si causam meliorem habuerit, ipsam causam de qua agitur perdat. Ille uero qui uiolentiam pertulit, uniuersa in  statu quo fuerant recipiat, et que possedit securus teneat. Si uero illud inuadit quod per iudicium obtinere potuit, et causam amittat, et aliud tantum quantum inuasit reddat expulso.



CAP. 311.---Si ad diripiendum quisque alios inuitasse reperiatur, cap. 353.

Si quis ad diripiendum alios inuitauerit, ut cuiuscunque rem euertat, aut pecora uel animalia quecunque diripiat, illi cuius res direpta est in septuplum que sublata sunt restituat; si uero qui cum ipso fuerint, ingenui sint, quinos solidos componere compellantur. Aut, si non habuerint unde componant, 150 flagella suscipiant. Si uero serui hoc sine domini uoluntate commiserint, centenis quinquagenis flagellis  uerberentur, et ab eis res omnes integro in statu reddantur.



CAP. 312.---Ut iudicandus si ita maluerit, ad episcopale iudicium dirigatur, et quidquid episcoporum fuerit sententia definitum, immobile permaneat, et ut unius etiam episcopi testimonium ratum sit, cap. 366.

Quicunque litem habens siue possessor siue petitor fuerit, uel in initio litis, uel decursis temporum curriculis, siue cum negotium peroratur, siue cum iam ceperit promi sententia, si iudicium elegerit sacrosancte legis antistitis, illico sine aliqua dubitatione, etiamsi alia pars refragatur, ad episcoporum iudicium cum sermone litigantium dirigatur. Multa enim, que in iudicio captione prescriptionis  uincula promi non patiuntur, inuestigat et promit sacrosancte religionis auctoritas. Omnes itaque cause que uel pretorio iure uel ciuili tractantur, episcoporum sententiis terminate, perpetuo stabilitatis iure firmentur. Nec liceat ulterius retractari negotium quod episcoporum sententiis deciderit. Testimonium etiam ab uno, licet episcopo, perhibitum, omnes iudices indubitanter accipiant, nec alius audiatur, cum testimonium episcopi a qualibet parte fuerit repromissum. Illud est enim ueritatis auctoritate firmatum, illud incorruptum, quod a sacrosancto homine conscientia mentis illibate protulerit. Hoc nos edicto salubri aliquando censuimus, hoc perpetua lege firmamus, malitiosa litium semina comprimentes.



CAP. 313.---Ex libro legum Theodosii tertio, cap. XII, de incestis, cap. 410.


Quod incesti non sint legitimi heredes, sed infamia sint notate utreque persone.



CAP. 314.---Ut ita ualeat commutatio, sicut et emptio, cap. 417.

Commutatio si non fuerit per uim et metum extorta, talem qualem et emptio habeat firmitatem.



CAP. 315.---De homicidis, maleficis, ueneficis, conuictis, appellare uolentibus non audiendis, ex lib. uII, cap. 181.

In ciuilibus causis uel leuioribus criminibus legibus dilatio prestanda est. Homicide, adulteri, uenefici, conuicti, si appellare uoluerint, non audiantur.



CAP. 316.---De causis in iudicio conuincendis, et de sententia aduersus absentes infirmanda, et de causis in iudicio non reuoluendis, et ut absentes non damnentur, et quod absentes per alium nec accusare nec accusari possint cap. 204.


Conuinci nemo potest in iudicio sine testibus aut scriptura. Sententia, absente parte alia, a iudice data, nullam obtinet firmitatem. Causa inter presentes iudicata, post decendium reuolui, non potest, nec inter absentes post uicendium. In causa capitali absens nemo damnetur, neque absens per alium accusatorem accusari potest.



CAP. 317.---Ut ea que ad perpetuam utilitatem sunt instituta, inconuulsa permaneant, cap. 227.

 Que ad perpetuam utilitatem sunt instituta, nulla commutatione uarientur. Nec ad priuatum trahantur commodum, que ad bonum sunt commune prefixa. Et manentibus terminis quos statuerunt patres, nemo damnet alienum, sed intra fines proprios atque legitimos, prout quis uoluerit, in latitudine se caritatis exerceat.



CAP. 318.---De iudicibus contra legem iudicantibus, et legem audire nolentibus, cap. 249.

Quicunque iudex oblatas sibi in iudicio leges uel iuris species audire noluerit, et contra eas iudicauerit, ex hac re conuictus, in carcerem deportetur.



CAP. 319.---Quod de criminbus definitis non liceat postmodum mouere certamen, cap. 291.

 De his criminibus de quibus absolutus est, ab eo qui accusauit refricari accusatio non potest.



CAP. 320.---De tenendis ad solutionem qui debitum promittunt, cap. 297.

Si quis pro alterius debito se pecuniam promiserit redditurum, ad solutionem statute promissionis est retinendus.



CAP. 321.---De his qui ad uendendum alterius rem acceperint, quid agendum sit, cap. 298.

Si facto pretio rem uendendam aliquis cuicunque tradiderit, et dum ab eo uendenda profertur, quacunque occasione perierit, ei perit qui eam dederat distrahendam. Ceterum, si rem acceptam, non rogante domino, sed promittente eo qui accepit,  dum uellet uenundare, perdiderit, sibi rei perdite ingerit detrimentum.



CAP. 322.---De his qui aliis aliquid debent, et ipsis ab eis aliquid debetur, ut in solutionem computentur, cap. 303.

Si quis debeat alicui solidos decem, et ille qui debet de quacunque ratione debeantur illi a creditore suo solidi quinque, et ueniat creditor, totos decem solidos a debitore petat; si probauerit ille debitor sibi ab eo quinque solidos deberi quare illum solidum pro totis decem solidis conuenit, causam perdit qui noluit debitum compensare. Similis ratio est de frumento, uel de aliis speciebus.



CAP. 323.---De his qui filiisfamilias aliquid commodauerint quid agendum sit, cap. 304.

Qui filiofamilias contra interdicta legum inscio  patre pecuniam commodauit, eam nec uiuente nec mortuo patre ab eodem poterit postulare.



CAP. 324.---De peruasoribus finium priusquam causa iudicio terminetur, cap. 425.

Si peruasor finium fuerit approbatus, eo quod priusquam aliquid iudicio terminetur, id quod alter tenuerat inuasisse, non solum illud quod male presumpserit amittat; sed ne unusquisque rem alienam occupet, cum fuerit in causa deuictus peruasor iuris alieni, tantum spatii restituat quantum presumpserit inuadere.



CAP. 325.---Quod non solum qui furtum fecerint, sed et qui ad hoc perficiendum adiutorium aut consilium dederint, furti actione sunt tenendi, cap. 340.

 Non tantum qui furtum fecerit, sed etiam is cuius opere aut consilio furtum factum fuerit, furti actione tenebitur.



CAP. 326.---Qui sint agnati, et qui sint cognati, cap. 341.

Agnati sunt, qui per uirilem sexum descendunt. Cognati autem per femineum. Et ideo patrui uel patruorum filii agnati sunt, et non cognati; auunculi uero et auunculorum filii, cognati sunt et non agnati.



CAP. 327.---De his qui domos effregerint, uel uillas exspoliauerint, aut expugnauerint, uel rapinas fecerint, quid agendum sit, cap. 343.

Si qui edes aliquas uillasue exspoliauerint, effregerint, expugnauerint, uel rapinas fecerint, si quidem  id turba cum telis coacta fecerint, capite puniantur. Telorum autem appellatione omnia ex quibus saluti hominis noceri possit accipientur.



CAP. 328.---De his qui latrones uel reliquos malefactores susceperint, cap. 344.

Receptores aggressorum, itemque latronum, eadem pena afficiuntur qua ipsi latrones. Sublatis enim susceptoribus grassantium cupido conquiescit.



CAP. 329.---De his qui incendium fecerint, cap. 345.

Si aliquis malitie studio incendium miserit, de hoc crimine conuictus penis grauissimis iubetur interfici. Quod si per negligentiam factum incendium comprobatur, damnum quod cuicunque illatum fuerit,  resque que incendio perierit, duplici satisfactione sarciatur.



CAP. 330.---Quod hi, qui pro iniuria mediocri damna subire compeluntur, infames efficiantur, cap. 353.

Qui pro iniuria mediocri estimate iniurie damna subire compellitur, quamuis ciuiliter uideatur addictus, tamen infamis efficitur.



CAP. 331.---De his qui res alienas uiolenter occupant, quidquid ibi perditum uel alienatum fuerit, eis quibus competebant pleniter restaurent, cap. 345

Si ex rebus quas uiolenter aliquis occupauit, quelibet sub quacunque occasione perierint aut arserint, uel serui uiolenter occupati mortui fuerint, qualibet fraude illius qui occupauit id quod perit factum  non uideatur, tamen ab ipso quecunque perierint reddenda sunt, qui rem iuris alieni uiolenter uisus est occupasse.



CAP. 332.---De familiaribus, uel hominibus tam liberis quam seruis dominum accusantibus, uel secreta eius prodentibus, quid agendum sit, cap. 440.

Si quis ex familiaribus uel ex seruis cuiuslibet domus, cuiuscunque criminis delator atque accusator emerserit, eius existimationem, caput atque fortunas petiturus cuius familiaritati uel dominio inheserit, ante exhibitionem testium, ante examinatum iudicium, in ipsa expositione criminum atque accusationis exordio ultore gladio feriatur. uocem enim funestam potius intercidi quam audiri oportet. Eorum uero accusandi sacerdotes  uel testificandi in eos os obstruimus, quos non humanis, sed diuinis uocibus mortuos esse scimus.



CAP. 333.---De causis definitis minime renouandis, cap. 450.

Flagitari iudicium non debet de causa que definita, uel iudicata est.



CAP. 334.---De eo qui post ueritatem repertam aliquid deinceps discutit, cap. 370.

Quisquis enim post ueritatem repertam aliquid ulterius discutit, mendacium querit. Idcirco ab omnibus caute agendum est.



CAP. 335.---De his qui seruorum matrimonia dirimunt, cap. 472.

 Dictum nobis est quod quidam legitima seruorum matrimonia potestatiua quadam presumptione dirimant, non attendentes illud euangelicum: Quod Deus coniunxit, homo non separet . Unde nobis uisum est ut coniugia seruorum non dirimantur, etiamsi diuersos dominos habeant, sed in uno coniugio permanentes dominis suis seruiant. Et hoc in illis obseruandum est, ubi legalis coniunctio fuit, et per uoluntatem dominorum.



CAP. 336.---De his qui ex industria peccant, cap. 375.

Sed nec hoc pretereundum putamus, quod quidam ex industria peccantes propter eleemosynarum largitionem quamdam sibi promittunt impunitatem,  Eleemosyna enim exstinguit peccata, iuxta illud: Ardentem ignem exstinguit aqua, et eleemosyna exstinguit peccata ; sed ea que aut necessitate, aut casu, aut qualibet fiunt fragilitate. Ea uero que ex industria ad cuiuslibet libidinem explendam idcirco fiunt ut eleemosynis redimantur, nequaquam eis redimi possunt. Quia, qui hoc perpetrant, uidentur Deum mercede conducere, ut eis impune peccare liceat. Non ergo idcirco quis peccare debet ut eleemosynam faciat, sed ideo eleemosynam facere debet, quia peccauit. Mentem enim et corpus que libido traxit ad culpam, afflictio et contritio debet reducere ad ueniam.



CAP. 337.---Ut comites et iudices uiles personas non admittant ad testimonium, cap. 371

 Summopere admonendi sunt comites et iudices ne uiles et indignas personas coram se permittant ad testimonium accedere, quoniam multi sunt qui periurare pro nichilo ducunt, in tantum ut pro unius diei satietate, aut pro quolibet paruo pretio ad iuramentum conduci possint, animas suas periurio perdere minime formidant. Quamobrem tales nequaquam ad quodlibet testimonium admittendi sunt. Et hoc notandum quod non solum illi qui periurant, sed etiam qui periuris consentiunt, simili plectendi sunt damnatione.



CAP. 338.---De eo qui decimam dare neglexerit ecclesie cuius esse debet, alterique ecclesie eamdem dederit, cap. 377.

Quicunque decimam abstrahit de ecclesia ad  quam per iustitiam dari debet, et eam presumptuose, uel propter munera aut amicitiam uel aliam quamlibet occasionem ad alteram ecclesiam dederit, a comite uel a misso nostro distringatur, ut eiusdem decime quantitatem cum sua lege restituat.



CAP. 339.---De malis scabinis eiiciendis, cap. 378.

Ut missi nostri ubicunque malos scabinos inueniunt eiiciant, et totius populi consensu in loco eorum bonos eligant, et cum electi fuerint, iurare faciant ut scienter iniuste iudicare non debeant.



CAP. 340.---De melioribus et ueracioribus eligendis, cap. 379.

Ut omni comitatu hi qui meliores et ueraciores inueniri possunt eligantur a missis nostris ad inquisitiones faciendas et rei ueritatem dicendam, et adiutores  comitum sint ad iustitias faciendas.



CAP. 341.---De scabinis qui propter munera aut amicitiam iniuste iudicauerint, cap. 380

uolumus ut quicunque de scabinis deprehensus fuerit propter munera aut propter amicitiam uel inimicitiam iniuste iudicasse, per fideiussores missus ad presentiam nostram ueniat. De cetero omnibus scabinis denuntietur, ne quis deinceps etiam iustum iudicium uendere presumat.



CAP. 342.---De eo qui res alienas malo ingenio emptas filio suo aut cuilibet persone legitimos annos non habenti tradiderit, cap. 381.

Quicunque res alienas cuilibet homini uendiderit, et ipse homo easdem res comparatas habet per malum ingenium, proprio filio aut alteri cuilibet, necdum  legitimos annos habenti, iustitie tollende causa tradiderit, uolumus atque firmiter precipimus ut, si pater eiusdem paruuli uixerit, ipse intret in causam rationem reddendi pro filio suo. Si autem ipse pater mortuus est, tunc legitimus eius propinquus, qui iuste ei tutor, aut defensor esse uidetur, pro ipso rationem reddere compellatur. Similiter de aliis omnibus iustitiis ad eum pertinentibus, excepta sua legitima hereditate que ei per successionem parentum suorum legitime euenire debuit. Quod si quis hanc nostram iussionem contempserit uel neglexerit, sicut de ceteris contemptoribus, ita de eo agatur. Is uero qui easdem res primus inuasit, nec non et emptores excepta sola persona paruuli, hoc quod fraudulenter admiserunt intra patriam emendare  cogantur, et postea sicut contemptores iussionis nostre sub fideiussoribus ad nostram presentiam uenire compellantur.



CAP. 343.---De eo qui de obiectis se expurgar noluerit, cap. 382.

Probat illa uera esse, que aduersum se dicta sunt, qui ad ea confutanda minime uult adesse. Unde in secularibus legibus inuenitur scriptum: Iniuste uictus infra tres menses reparet causam, quod si facere neglexerit, sententia que aduersus eum collata fuerit perseueret. Et ne sit uobis contrarium, uel etiam ne miremini quod de secularibus legibus locutus sum in nostro iudicio, quia ecclesiastice leges et diuine eas recipiunt.



CAP. 344.---Ut quos regia potestas in gratiam receperit, his etiam minores potestates communicent, cap. 383.


Si quos culpatorum regia potestas aut in gratiam benignitatis receperit, aut mense sue participes effecerit, hos etiam sacerdotum et populorum conuentus suscipere in ecclesiastica communione debebit, et quod principalis pietas recipit, nec a sacerdotibus Dei extraneum habeatur.



CAP. 345.---Ut seculari potentia compescantur qui monitis sacerdotum obedire contemnunt. Libelli secundi XL, cap. 384.

Qui sacerdotum admonitionibus nolunt obedire, uolentes in suis criminibus perdurare, oportet eos per disciplinam secularis potentie a tam praua cerceri consuetudine.



CAP. 346.---De hominibus impari conditione coniugatis, cap. 16.


Homines liberi qui uxores fiscalinas regias, et femine libere que fiscalinos regios accipiunt, nec de hereditate parentum, nec de causa querenda, nec de testimonio pro hac re abiiciantur.



CAP. 347.---De eo qui latroni dederit mansionem, cap. 23.

Quicunque latroni mansionem dederit, si Francus, cum duodecim similibus Francis iuret quod ipse latronem eum fuisse non scisset. Si iurare non poterit, quasi latro iudicetur.



CAP. 348.---De rixantibus, si alter eorum quoquomodo percussus lecto decubuerit.

Si rixati fuerint uiri, et percusserit alter proximum suum lapide uel pugno, et ille mortuus non  fuerit, et iacuerit in lecto, si surrexerit et ambulauerit foris super baculum suum, innocens erit, ita tamen ut operas et impensas eius in medicis restituat.



CAP. 349.---Si in apertam negligenter cisternam quoddam ceciderit iumentum, cap. 16.

Si quis aperuerit cisternam et foderit, et non operuerit eam, cecideritque bos uel asinus in eam, dominus cisterne reddet pretium; quod autem mortuum est, ipsius erit.



CAP. 350.---Si bos alienus bouem alterius uulnerauerit, domino sciente uitiosum esse bouem suum, cap. 17.

Si bos alienus bouem alterius uulnerauerit, et ille mortuus fuerit, uendent bouem uiuum, et diuident pretium et cadauer. Si uero sciebat dominus eius  quod bos uitiosus erat, et noluit eum custodire, reddat bouem pro boue, et cadauer integrum accipiat



CAP. 351.---De eo qui furatus fuerit ouem aut bouem, cap. 18.

Qui furatus fuerit bouem, aut ouem, quinque boues pro uno restituat, et quatuor oues pro una.



CAP. 352.---De fure, si inter furandum occisus fuerit, cap. 19.

Si effregerit fur domum, siue suffodiens fuerit inuentus, et accepto uulnere mortuus fuerit, percussor non erit reus sanguinis. Quod si orto sole hoc fecerit, homicidium perpetrauit.



CAP. 353.---De eo qui ledit agrum uel uineam, et sinit iumentum suum aliena depascere, cap. 20.

 Si leserit quispiam agrum uel uineam, et dimiserit iumentum suum ut depascatur aliena, quidquid optimum habuerit in agro uel in uinea, pro damni estimatione restituat.



CAP. 354.---De eo qui ignem accendit per quem alicui damnum euenit, cap. 21.

Si egressus ignis inuenerit spicas, et comprehenderit aceruos frugum, siue stantes segetes in agris, reddat damnum qui ignem succenderit.



CAP. 355.---uindicta in aduocatum cupidum, cap. 57.

Si aduocatus in causa suscepta iniqua cupiditate fuerit repertus, a conuentu honestorum, iudiciorumque communione separetur, et uideant ne iudicis, et assertoris personam accipiat.



CAP. 356.---Pena serui delatoris domini sui, cap. 177


Seruus si super dominum suum fuerit delator etiam si obiecta probauerit, puniatur.



CAP. 357.---Omnes qui sunt anathema ne publicam habeant uocem, cap. 215.

Omnium anathematum uox in accusatione uel testimonio, aut humano iudicio plenius non audiatur.



CAP. 358.---Ut fures et malefactores idoneis testibus conuicti secundum legem moriantur, cap. 257.

De furibus et malefactoribus, decreuimus obseruari ut si quinque aut septem bone fidei homines absque inimicitia preposita criminosum cum sacramenti  interpositione esse dixerint, sicut contra legem fecit, sic secundum legem moriatur



CAP. 359.---Ne quis debitorem teneat contempto fideiussore, cap. 334.

Si quis contempto fideiussore debitorem suum tenere maluerit, fideiussor ut heres eius a fideiussione liberatur.



CAP. 360.---De consciis alienorum peccatorum. cap. 336.

Peccatorum alienorum conscii nisi emendationis et salutis causa prodiderint, delinquunt.



CAP. 361.---Ut contra extraneos parentela aut propinquitas testimonium minime dicat, cap. 348.

Fratres, sorores, uterini, patrui, auunculi, matertere,  seu eorum filii, item nepotes, neptes, consobrini, uel amitini, seu etiam quidam ex propria consanguinitate in iudicio aduersus extraneos testimonium dicere non permittimus, nisi forsitan parentes eiusdem cognationis inter se litem habuerint, aut in causa de qua agitur aliam omnino ingenuitatem deesse constiterit.



CAP. 362.---Quod ea que Domino consecrantur, ad ius ecclesiasticum pertineant, cap. 394.

Ea que Domino offeruntur uel consecrantur ad ius pertinent sacerdotum. Et sacrilegi sunt omnes qui ea auferunt, uel in aliud transferunt.



DECRETI PARS DECIMA SEPTIMA Continens speculatiuas sanctorum Patrum sententias de fide, spe et caritate.



CAP. 1.---Quanta sit dignitas conditionis humane, et ne quis ab ea seruili conditione degeneret .


Tanta dignitas humane conditionis esse dignoscitur, ut non solum iubentis sermone, ut alia sex dierum opera, sed consilio sancte Trinitatis, et opera diuine maiestatis creatus sit homo, ut ex primo conditionis honore intelligeret quantum suo Conditori deberet, dum tantum in conditione mox dignitatis priuilegium prestitit ei Conditor ut tanto ardentius amaret Conditorem, quanto mirabilius se ab eo conditum intelligeret. Faciamus, inquit, hominem ad imaginem et similitudinem nostram . Nec ob hoc solum quod sancte Trinitatis concilio sic ab excellentia Conditoris conditus sit  [sit excellenter a Conditore conditus], sed etiam quod ad imaginem et similitudinem suam ipse Creator omnium eum creauit, quod nulli alii ex creaturis donauit. Que imago diligentius interioris hominis nobilitate est consideranda. Primo siquidem, ut sicut Deus semper ubique totus est, omnia uiuificans, mouens, et gubernans, sicut Apostolus confirmat dicens quod in eo piuimus, mouemur, et sumus , sic anima in suo corpore ubique tota uiget, uiuificans illud, mouens et gubernans. Neque enim in maioribus sui corporis membris maior est, in minoribus minor; sed in minimis tota, et in maximis tota. Et hec est imago unitatis omnipotentis Dei, quam anima habet in se, que quoque  quamdam sancte Trinitatis habet similitudinem. Primo in eo, quia sicut Deus est, uiuit et sapit, ita anima secundum suum modum est, uiuit et sapit. Est quoque et alia Trinitatis similitudo in ea qua ad imaginem sui Conditoris perfecte quidem et summe Trinitatis, que est in Patre, et Filio et Spiritu sancto condita est. Et licet unius sit illa nature,  tres tamen in se dignitates habet, id est, intellectum, uoluntatem, memoriam. Quod idem licet aliis uerbis, in Euangelio designatur, cum dicitur: Diliges Dominum Deum tuum ex toto corde tuo, et ex tota anima tua, et ex tota mente tua , id est, ex toto intellectu, et ex tota uoluntate, et ex tota memoria. Nam sicut ex Patre generatur Filius, ex Patre et Filio procedit Spiritus sanctus, ita per intellectum generatur uoluntas, et ex his item ambobus procedit memoria, sicut facile a sapiente quolibet intelligi potest. Nec enim anima perfecta potest esse sine his tribus, nec horum trium unum aliquid, quantum ad suam pertinet beatitudinem, sine aliis duobus integrum constat. Et sicut Deus Pater, Deus Filius, Deus Spiritus sanctus, non tres  dii, sed unus est Deus, tres habens personas, ita et anima intellectus, anima uoluntas, anima memoria, non tamen tres anime in uno corpore, sed una anima tres habens dignitates, atque in his tribus eius imaginem mirabiliter gerit in sua natura noster interior homo, ex quibus quasi excellentioribus anime dignitatibus iubemur diligere Conditorem, ut quantum intelligitur, diligatur, et quatenus diligitur semper in memoria habeatur. Nec solum sufficit de eo intellectus, nisi fiat uoluntas in amore; nec duo hec sufficiunt, nisi memoria addatur, qua semper in mente intelligentis et diligentis maneat Deus, sic ut nullum possit esse momentum, quo presentem eum non habeat memoria. Et hec de imagine  habeto. Nunc uero de similitudine aliqua intellige, que in moribus cernenda est, ut sicut Deus creator, qui hominem ad similitudinem suam creauit caritas est, et bonus est, et iustus, patiens, mundus, et misericors [multum et misericors], et cetera uirtutum insignia que de eo leguntur, ita homo creatus est, ut uirtutes easdem haberet, quas  quanto plus quisque in semetipso babet, tanto propinquior est Deo, et maiorem sui Conditoris gerit similitudinem. Quando uadit aliquis per deuia uitiorum et diuortia criminum, ab hac nobilissima sui Conditoris similitudine degener oberrat; tunc fiet de eo quod scriptum est: Et homo cum in honore esset non intellexit, comparatus est iumentis insipientibus, et similis factus est illis . Quis maior honor potuit homini esse quam ut ad similitudinem sui Conditoris conderetur, et eisdem uirtutum uestimentis ornaretur quibus et Conditor? [Ita nullum debet esse momentum, quo homo utens Dei bonitate et misericordia, non sit memor eius  ] de quo scriptum est: Dominus regnauit, decorem indutus est , id est, omnium uirtutum et totius  bonitatis decore ornatus. Sed quod maius homini potest esse dedecus, aut infelicior miseria, quam ut hac similitudinis gloria Dei conditoris amissa, ad informem et irrationabilem brutorum iumentorum dilabatur similitudinem? Quapropter quisque diligentius prime conditionis sue excellentiam, et uerendam sancte Trinitatis in seipso imaginem agnoscat, honoremque similitudinis diuine ad quam creatus est, nobilitate morum, exercitio uirtutum, dignitate meritorum habere contendat, ut quando apparebit qualis sit, similis ei appareat, qui se mirabiliter ad similitudinem suam in primo Adam condidit, mirabiliusque in secundo reformauit.



CAP. 2.---Quod anima cum sit incorporea corporis tamen possit habere similitudinem. Augustinus ad litteram .


Animam uero non esse corpoream, non me putare, sed plane scire, audeo profiteri; tamen habere posse corporis et corporalium omnino membrorum similitudinem quisquis negat potest negare animam que in somnis uidet uel ambulare se, uel sedere, uel hac atque illac egressu, aut etiam uolatu ferri ac referri, quod sine quadam similitudine corporis non fit. Proinde si hanc similitudinem etiam apud inferos gerit, non corporalem, sed corpori similem, ita etiam in locis uidetur esse non corporalibus, sed corporalium similibus, siue in requie, siue in doloribus. Quanquam et illud me nondum inuenisse confiteor, inferos appellatos, ubi iustorum anime requiescunt. Et Christi quidem animam uenisse  usque ad ea loca in quibus cruciantur peccatores, ut eos solueret a tormentis, quos esse soluendos occulta sua nobis iustitia iudicabat, non immerito creditur.



CAP. 3.---Quod etiam Christus secundum carnem fuit in lumbis Abrahe quando Leui decimatus est. Augustinus .

Me non parum mouet, quamuis nullius hominis anima sit in lumbis patris sui, secundum carnem tamen in lumbis Abrahe constitutum Leui decimatum , et ibi constitutum secundum carnem Christum non decimatum. Secundum rationem quippe illam seminalem ibi fuit Leui, qua ratione per concubitum uenturus erat in matrem, secundum  quam rationem non ibi erat Christi caro, quamuis secundum ipsam ibi fuerit Marie caro. Quapropter nec Leui nec Christus in lumbis Abrahe secundum animam, secundum carnem uero, et Leui et Christus. Sed Leui secundum concupiscentiam carnalem, Christus autem secundum solam substantiam corporalem. Cum enim sit in semine et uisibilis corpulentia, et inuisibilis ratio, utrumque concurrit [cucurrit] ex Abraham, uel etiam ex ipso Adam usque ad corpus Marie, quod [quia] et ipsum eo modo conceptum et exortum est; Christus autem uisibilem carnis substantiam de carne uirginis sumpsit. Ratio uero conceptionis eius non a semine uirili, sed de longe aliter ac desuper uenit. Proinde secundum hoc quod de matre accepit, etiam in [de]  lumbis Abrahe fuit. Ille est ergo decimatus in Abraham, qui licet secundum carnem tantum, sic tamen fuit in lumbis eius, quemadmodum in sui patris etiam ipse Abraham, id est qui est sic natus de patre Abraham, quemadmodum de suo patre natus est Abraham, per legem scilicet in membris repugnantem legi mentis , et inuisibilem concupiscentiam, quamuis eam casta et bona iura nuptiarum non sinant ualere, nisi quantum ex ea possunt generi substituendo prospicere. Non autem et ille ibi decimatus est, cuius caro inde non feruorem uulneris, sed materiam medicaminis traxit. Nam cum ipsa decimatio ad prefigurandam medicinam pertinuerit, illud in Abrahe carne decimabatur quod curabatur, non illud unde curabatur. Eadem namque  caro non Abrahe tantum, sed ipsius primi, terrenique hominis simul habebat et uulnus preuaricationis, et medicamentum uulneris. uulnus preuaricationis in lege membrorum repugnante legi mentis, que per omnem inde propagatam carnem seminali ratione quasi transcribitur. Medicamentum autem uulneris in eo quod inde sine opere concupiscentiali in sola materie corporali per diuinam conceptionis formationisque rationem de uirgine assumptum est, propter mortis sine iniquitate consortium, et sine falsitate resurrectionis exemplum.



CAP. 4.---Quod omnia peccata in baptismo deleantur. Aug. in Enchiridio .

A paruulo enim recens nato usque ad decrepitum senem, sicut nullus est probibendus a baptismo, ita  nullus est qui non peccato moriatur in baptismo. Sed paruuli tantum originali, maiores autem etiam his omnibus moriuntur peccatis, quecunque male uiuendo addiderunt ad illud quod nascendo traxerunt. Sed ideo etiam ipsi peccato mori plerumque dicuntur, cum procul dubio non uni, sed multis peccatis omnibusque moriantur, quecunque iam propria commiserunt, uel cogitatione, uel locutione, uel opere. Quia etiam per singularem numerum pluralis numerus significari solet, sicut ait ille:

Uterumque armato milite complent,
uIRG., II Aeneid., uers. 28  quamuis hoc multis militibus fecerint. Et in nostris litteris legitur: Ora ergo ut auferat a nobis serpentem . Non ait serpentes, quos patiebatur populus, ut hoc diceret et innumerabilia talia. Cum ergo et illud originale unum alio [plurali] numero significatur, quando dicitur in remissionem peccatorum baptizari paruulos, nec dicimus in remissionem peccati, illa contraria locutio est, qua per pluralem locutionem significatur numerus singularis, sicut in Euangelio de Herode mortuo dictum est: Mortui sunt enim qui querebant animam pueri . Non dictum est, mortuus est. Et in Exodo: Fecerunt, inquit, sibi deos aureos , cum unum uitulum fecerint tantum, de quo dixerunt: Hi sunt dii tui, Isrel, qui te eduxerunt de  terra Aegypti . Et hic pluralem ponentes pro singulari.



CAP. 5.---Quod in uno Ade peccato plura inueniantur peccata. Ex eodem .

Quamuis et in illo peccato uno, quod per unum hominem intrauit in mundum, et in omnes homines pertransiit , propter quod etiam paruuli baptizantur, possint intelligi plura peccata, si unum ipsum in sua quasi membra singula diuidatur. Nam et superbia est illie, quia homo in sua potius esse quam in Dei potestate dilexit; et sacrilegium, quia Deo non credidit; et homicidium, quia semetipsum precipitauit in mortem; et fornicatio spiritalis, quia integritas mentis humane serpentina suasione corrupta est; et furtum, quia cibus prohibitus usurpatus  est; et auaritia, quia plusquam illi sufficere debuit appetiuit ; et si quid aliud in hoc uno admisso diligenti consideratione inueniri potest.



CAP. 6.---Paruulos ante baptismum parentum suorum peccatis obligari. Ex eodem .

Parentum quoque peccatis paruulos obligari, non solum primorum hominum, sed etiam suorum de quibus ipsi nati sunt non improbabiliter dicitur. Illa quippe diuina sententia: Reddam peccata patrum in filios , tenet eos utique antequam per regenerationem ad Testamentum Nouum incipiant pertinere.  Quod Testamentum prophetabatur, cum diceretur per Ezechielem, non accepturos filios peccata patrum suorum , nec ulterius futuram in Isrel parabolam  illam: Patres manducauerunt unam acerbam, et dentes filiorum obstupescunt . Ideo enim quisque renascitur, ut saluetur [soluatur] in eo quidquid peccati est cum quo nascitur. Nam peccata que male agendo postea committuntur, possunt et penitendo sanari, sicut etiam post baptismum fieri uidemus. Ac per hoc non est instituta regeneratio nisi quia uitiosa est generatio, usque adeo ut etiam de legitimo matrimonio procreatus dicat: In iniquitatibus conceptus sum, et in peccatis mater mea me in utero aluit . Neque hic dixit, in iniquitate uel peccato, cum et hoc recte dici possit, sed iniquitates et peccata dicere maluit. Quia etiam in illo uno quod in omnes homines pertransiit,  atque tam magnum est, ut in eo mutaretur et conuerteretur in necessitatem mortis humana natura, reperiuntur, sicut supra disserui, plura peccata et alia parentum, que [qui etsi] non ita possunt mutare naturam, reatu tamen obligant filios, nisi gratuita gratia et misericordia diuina subueniat.



CAP. 7.---De eadem re. Ex eodem .

Sed de peccatis aliorum parentum, quibus ab ipso Adam usque ad patrem suum, progenitoribus suis quisque succedit, non immerito disceptari potest, utrum omnium malis actibus, et multiplicatis delictis originalibus quis cum nascitur implicetur, ut tanto peius quanto posterius quisque nascatur. An propterea Deus in tertiam et quartam generationem de peccatis parentum eorum posteris comminetur  , quia iram suam quantum ad progeneratorum culpas non extendit ulterius moderatione miserationis sue, ne illi quibus regenerationis gratia non confertur, nimia sarcina in ipsa sua eterna damnatione premerentur, si cogerentur ab initio generis humani omnium precedentium parentum suorum originaliter peccata contrahere et penas eis debitas pendere. An aliud aliquid de re tanta Scripturis sanctis diligentius perscrutatis tractatis ualeat, uel non ualeat reperiri, temere affirmare non audeo.



CAP. 8.---Originale delictum non posse solui, nisi per Christum. Ex eodem .

Illud tamen unum peccatum, quod tam magno in loco et habitatione felicitatis [magnum in loco et  habitu tante infelicitatis, sic hodie August.] admissum est, ut in uno homine originaliter, atque ut ita dixerim radicaliter, totum genus humanum damnaretur, non soluitur ac diluitur, nisi per unum mediatorem Dei et hominum, Iesum Christum, qui solus potuit ita nasci ut ei opus non esset renasci.



CAP. 9.---De resurrectione mortuorum. Item, ex eodem .

Iam uero de resurrectione carnis, non sicut quidam reuixerunt iterumque sunt mortui, sed in eternam uitam, sicut Christus ipse resurrexit, quemadmodum possim breuiter disputare, et omnibus questionibus, que de hac re moueri solent, satisfacere, non inuenio. Resurrecturam tamen carnem omnium quicunque nati sunt hominum, atque nascentur,  et mortui sunt atque morientur, nullo modo potest dubitare Christianus.



CAP. 10.---De abortiuis uel informibus partibus. Ex eodem .

Unde primo occurrit de abortiuis fetibus questio, qui iam quidem nati sunt in uteris matrum, sed nondum ita ut iam possint renasci. Si enim resurrecturos eos dixerimus, de his qui iam formati sunt tolerari potest utcunque quod dicitur. Informes uero abortus quis non procliuius perire arbitretur, sicut semina que concepta non fuerint? Sed quis negare audeat, etsi affirmare non audeat, id acturam resurrectionem, ut quidquid forme defuit impleatur? Atque ita iam non desit perfectio que accessura  erat tempore, quemadmodum non erunt uitia que accesserant tempore, ut neque in eo quod aduersum atque contrarium dies attulerant, natura turpetur, sed integretur quod nondum erat integrum, sicut instaurabitur quod fuerat uitiatum.



CAP. 11.---Quid resurrecturus sit infans, etiamsi recepto uitali spiritu mortuus fuerit antequam natus. Ex eodem .

Ac per hoc scrupulosissime quidem inter doctissimos queri ac disputari potest, quod utrum ab homine inueniri possit ignoro quando incipiat homo in utero uiuere. Utrum sit quedam uita occulta que nondum motibus uiuentis appareat. Nam negare uixisse puerperia, que propterea membratim exsecantur et eiiciuntur ex uteris pregnantium, ne matres quoque, si mortua ibi relinquantur, occidant  impudentia nimia uidetur. Ex quo autem incipit homo uiuere, ex illo utique iam mori potest. Mortuus uero, ubicunque illi mors potuit euenire, quomodo ad resurrectionem non pertineat mortuorum, reperire non possum.



CAP. 12.---Animam non humano semine propagari sed, formato iam corpore, diuinitus creari. Augustinus dicit .

Animas hominum non esse dicimus ab initio inter ceteras intellectuales naturas, nec simul creatas, ut Origenes finxit: neque cum corporibus per coitum seminari, sicut Luciferiani, Cyrillus et aliqui Latinorum presumentes affirmant, quasi nature consequentia seruiente; sed dicimus corpus tantum per coniugii copulam seminari, Dei uero iudicio  coagulari in uulua, et compingi atque formari; formato iam corpore, animam creari atque infundi, ut uiuat in utero homo ex anima constans et corpore, egrediaturque uiuus ex utero plenus humana substantia; creationem uero anime solum Creatorem omnium nosse.



CAP. 13.---Quod due anime non sint in uno homine, sed una tantum. Item Augustinus .

Non duas animas esse dicimus in uno homine, sicuti quidam Iacobus et alii Syrorum disputatores scribunt, ut una animalis sit, qua animetur corpus, et immista sit sanguini, et altera spiritualis que rationem ministret; sed dicimus unam esse eamdemque in homine, que et corpus sua societate uiuificet,  et semetipsam sua ratione disponat, habens in se libertatem arbitrii, ut in sua substantia eligat cogitationem quam uult.



CAP. 14.---Quod solus homo habeat substantiuam animam. Item Augustinus .

Solum hominem credimus habere animam substantiuam ex qua corpus uiuit, et rationem suam et ingenia uiuaciter tenet [que exuta corpore uiuit, et sensus suos atque ingenia etc. Sic hodie August.] Neque cum corpore moritur sicut Arabs [Aratus habet August.] asserit, neque post modicum interuallum, sicut Zenon, quia substantialiter uiuit.



CAP. 15.---Quod pecudum anime cum carne mortis finiantur. Item Augustinus .

Pecudum anime non sunt substantie, sed cum  ipsa carnis uiuacitate nascuntur, et cum carne mortis finiuntur. Et ideo nec ratione reguntur, sicut Plato et Alexander putant, sed ad omnia nature incitamenta ducuntur.



CAP. 16.---Quod anima humana cum carne non moriatur. Item August. .

Anima humana non cum carne moritur, quia non cum carne, ut superius diximus, seminatur, sed formato in uentre matris corpore, Dei iudicio dicimus eam creari et infundi, ut uiuat homo intus in utero, et sic natiuitate procedat in mundum.



CAP. 17.---Quod homo constet duabus substantiis. August. .

Duabus substantiis constat homo: anima tantum et carne. Anima cum ratione sua, et caro cum sensibus suis, id est uisu, auditu, gustu, odoratu, et  tactu, quos tamen sensus absque anime societate non mouet caro: anima uero et sine carne rationem suam integre tenet.



CAP. 18.---Quod non sit tertius in substantia hominis spiritus, ut quidam affirmant. August. .

Non est tertius in substantia hominis spiritus, ut Didymus contendit, sed spiritus ipsa est anima. Anima uero pro spirituali natura, uel pro eo quod spiret in corpore, spiritus est appellata. Anima uero ex eo uocatur quod ad uiuificandum animet corpus. Tertium uero qui ab Apostolo cum corpore et anima inducitur spiritum, gratiam sancti Spiritus esse intelligamus, quam orat Apostolus ut integra perseueret in nobis , nec nostro uitio aut minuatur  aut fugetur a nobis, quia Spiritus sanctus discipline effugiet fictum .



CAP. 19.---Quod Deus sicut ex nichilo bona facere potuit, ita, cum uoluit, per incarnationis sue mysterium etiam perdita bona reparauit. Gregorius in suis Moralibus .

Omnipotens Deus sicut ex nichilo bona facere potuit, ita, cum uoluit, per incarnationis sue mysterium etiam perdita bona reparauit.



CAP. 20.---Hominem idcirco per Christum ad Dei gratiam reuocatum, quia carnis infirmitate peccauit; apostatam uero angelum non posse reparari, quia sponte cecidit. Ex eodem .

Duas uero ad intelligendum se creaturas fecerat, angelicam uidelicet et humanam. Utramque uero superbia perculit, atque ab statu ingenite rectitudinis  fregit, sed una tegmen carnis habuit, alia uero nichil infirmum de carne gestauit. Angelus namque solummodo spiritus, homo uero et spiritus est et caro. Misertus ergo Creator ut redimeret, illam ad se debuit reducere, quam in perpetratione culpe ex infirmitate aliquid constat habuisse, et eo amplius debuit apostatam angelum repellere, quo cum a persistendi fortitudine corruit, nichil infirmum ex carne gestauit. Unde et recte Psalmista, cum misertum redemptorem hominibus diceret, ipsam quoque causam misericordie expressit, dicens: Et memoratus est quia caro sunt . Ac si diceret: Quo eorum infirma uidit, eo districte culpas punire noluit.



CAP. 21.---Quod tres Deus uitales spiritus crearit: unum, qui carne non tegeretur; alium, qui carne tegeretur, sed non cum carne moreretur; tertium, qui carne tegeretur, et cum carne moreretur. Ibid. .


Habent etiam infideles fidem, sed utinam in Deum. Quam si utique haberent, infideles non essent. Sed hinc in sua perfidia redarguendi sunt, hinc ad fidei gratiam prouocandi, quia si de ipso suo uisibili corpore credunt quod minime uiderunt, cur inuisibilia non credunt, que corporaliter uideri non possunt?  Nam quia post mortem carnis uiuat anima, patet ratio, sed fidei admista. Tres quippe uitales spiritus creauit omnipotens Deus: unum qui carne non tegitur; alium qui carne tegitur, sed non cum carne moritur; tertium qui carne tegitur, et  cum carne moritur. Spiritus namque est qui carne non tegitur, angelorum; spiritus qui carne tegitur, sed cum carne non moritur, hominum; spiritus qui carne tegitur et cum carne moritur, iumentorum, omniumque brutorum animalium. Homo itaque, sicut in medio creatus est, ut esset inferior angelo, superior iumento, ita aliquid habet commune cum summo, aliquid commune cum infimo: immortalitatem scilicet spiritus cum angelo, mortalitatem uero carnis cum iumento, quousque et ipsam mortalitatem carnis gloria resurrectionis absorbeat, et inherendo spiritui caro seruetur in perpetuum, quia et ipse spiritus inherendo carni seruatur in Deum. Que tamen caro nec in reprobis inter supplicia  perfecte deficit, quia semper deficiendo subsistit, ut qui spiritu et carne peccauerunt, semper essentialiter uiuentes, et carne et spiritu sine fine moriantur.



CAP. 22.---Quod homo in prima conditione sua libero arbitrio donatus sit. Augustinus .

Libertati arbitrii sui commissus est homo statim in prima conditione, ut sola uigilantia mentis adnitente, etiam perfecta custodia perseueraret, si uellet, in id quod creatus fuerat. Postquam uero seductione serpentis per Euam cecidit a nature bono , perdidit pariter uigorem arbitrii, non tamen electionem, ne non esset suum quod emendaret peccatum, nec immerito indulgeretur quod arbitrio diluisset. Manet ergo ad querendam salutem  arbitrii libertas, id est rationalis uoluntas, sed admonente prius Deo et inuitante ad salutem, [ut uel eligat, uel sequatur, uel agat occasionem salutis, hoc est inspirationem Dei. Ut autem consequatur quod eligit, uel quod sequitur, uel quod occasione agit, Dei esse, libere confitemur. Initium ergo salutis nostre, Deo miserante, habemus  ,] ut acquiescamus salutifere inspirationi, nostre potestatis est. Ut adipiscamur quod acquiescendo admonitioni cupimus [quod adipisci desideramus], diuini est muneris. Ut non labamur, adepto salutis munere, sollicitudinis nostre est, et celestis pariter  adiutorii; ut labamur, potestatis nostre est et ignauie.



CAP. 23.---Quod omnes homines in preuaricatione Ade naturalem possibilitatem perdidissent. Ex decretis Celestini pape, cap. 5 .

In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine per liberum arbitrium posse consurgere, nisi eum gratia Dei miserentis [miserantis] erexerit, pronuntiante beate memorie papa Innocentio atque dicente in epistola sua ad Carthaginense concilium : »Liberum enim arbitrium olim ille perpessus, dum suis inconsultius utitur bonis, cadens, in preuaricationis profunda demersus est, et nichil quemadmodum exinde  resurgere posset, inuenit, suaque in eternum libertate deceptus, huius ruina iacuisset [ruine latuisset] oppressus, nisi eum post Christi, pro sua gratia, releuasset aduentus, qui per noue regenerationis purificationem omne preteritum uitium sui baptismatis lauacro purgauit.«



CAP. 24.---De eadem re. Ex decretis eiusdem .

Quod nemo nisi per Christum libero bene utatur arbitrio, idem magister in epistola ad Mileuitanum concilium data  predicat, dicens: »Aduertetandem prauissimarum mentium peruersam doctrinam [o prauissimarum mentium doctrina], quod primum hominem ita libertas ipsa decepit, ut dum indulgentius frenis eius utitur, in preuaricationem  presumptionis ceciderit, nec ex hac potuit erui, nisi ei prouidentia regenerationis, statum pristine libertatis Christi Domini reformasset aduentus.«



CAP. 25.---Quod homo sic positus sit in paradiso, si obediens permaneret, ut quandoque ad celestem patrium sine carnis morte transiret. Greg. .

Ad hoc in paradiso homo positus fuerat, ut si se ad Conditoris sui obedientiam uinculis caritatis astringeret, ad celestem patriam angelorum quandoque sine carnis morte transiret. Sic namque est immortalis conditus, ut tamen si peccaret, et mori posset. Et sic mortalis est conditus, ut si non peccaret, etiam non mori posset, atque ex merito  liberi arbitrii beatitudinem illius regionis attingeret, in qua uel peccare uel mori non posset. Ubi igitur post redemptionis tempus carnis morte interposita, electi transeunt, illuc procul dubio parentes primi si in conditionis sue statu perstitissent, etiam sine morte corporum transferri potuissent.



CAP. 26.---Quod nos carnales in huius exsilii cecitate nati, puero in carcere nato et nutrito comparemur .

Postquam de paradisi gaudiis culpa exigente pulsus est primus humani generis parens, in huius exsilii atque cecitatis quam patimur erumnam uenit,  quia peccando extra semetipsum fusus, iam illa celestis patrie gaudia, que prius contemplabatur, uidere non potuit. Homo quippe in paradiso assueuerat uerbis Dei perfrui, et beatorum angelorum spiritibus cordis munditia, et celsitudine uisionis interesse; sed postquam huc cecidit, ab illo quo implebatur mentis lumine recessit. Ex cuius uidelicet carne, nos in huius exsilii cecitate nati audimus quidem esse celestem patriam, audimus eius ciues angelos Dei, audimus eorumdem angelorum socios spiritus iustorum et perfectorum, sed carnales quique quia illa inuisibilia scire non ualent per experimentum, dubitant utrumne sit quod corporalibus oculis non uident. Que nimirum dubietas primo parenti nostro inesse non potuit, quia exclusus  a paradisi gaudiis, hoc quod amiserat, quoniam uiderat, recolebat. Hi autem sentire uel recolere audita non possunt, quia eorum nullum, sicut ille saltem, de preterito experimentum tenent. Ac si enim pregnans mulier mittatur in carcerem, ibique puerum pariat: qui natus, in carcere nutriatur et crescat, cui si fortasse mater que genuit eum, solem, lunam, stellas, montes et campos, uolantes aues, currentes equos nominet, ille uero qui in carcere natus est et nutritus, nichil aliud quam tenebras carceris sciat, et hec quidem esse audiat, sed quia per experimentum non nouit, ueraciter esse diffidat, ita in hac exsilii sui cecitate nati homines, dum esse summa et inuisibilia audiunt, diffidunt an uera sint, quia sola hec in quibus nati sunt,  infima et uisibilia nouerunt. Unde factum est ut ipse inuisibilium et uisibilium Creator ad humani generis redemptionem Unigenitus Patris ueniret, et Spiritum sanctum ad corda nostra mitteret, quatenus per eum uiuificati crederemus, que hic [adhuc, or.] scire per experimentum non possumus. Quotquot ergo hunc spiritum hereditatis nostre pignus accepimus, de uita inuisibilium non dubitamus. Quisquis autem in hac credulitate adhuc solidus non est, debet procul dubio maiorum dictis prebere fidem, eisque iam per Spiritum sanctum inuisibilium experimentum habentibus credere, quia stultus puer est, si matrem ideo estimat de luce mentiri, quia ipse nichil aliud quam tenebras carceris  agnouit.



CAP. 27.---Quod per semetipsum nemo bonus fieri possit. Ex decr. Celest. pape .

Neminem esse per semetipsum bonum, nisi participationem sui ille donet qui solus est bonus. Nunquid nos de eorum post hec rectum mentibus estimemus, qui sibi se putant deberi quod boni sunt, nec illum considerant cuius quotidie gratiam consequuntur, qui sine illo tantum se assequi posse confidunt?



CAP. 28.---De eadem re. Ex decretis eiusdem .

Neminem etiam baptismatis gratia renouatum, idoneum esse ad superandas diaboli insidias, et ad deuincendas  carnis concupiscentias, nisi per quotidianum adiutorium Dei perseuerantiam bone conuersationis acceperit. Nam quamuis hominem redimeret a preteritis ille peccatis, tamen eum sciens iterum posse peccare, ad reparationem sibi, quemadmodum posset illum et post ista corrigere, multa seruauit, quotidiana prestans illi remedia, quibus nisi freti confisique nitamur, nullatenus humanos uincere poterimus errores. Necesse est enim ut quo auxiliante uincimus, eo iterum non adiuuante uincamur.



CAP. 29.---De eadem re. Ex decretis eiusdem .

Quod, ita Deus in cordibus hominum atque in ipso libero operetur arbitrio, ut sancta cogitatio,  pium consilium, omnisque motus bone uoluntatis ex Deo sit, quia per illum aliquid boni possumus, sine quo nichil possumus . Ad hanc enim nos professionem idem doctor instituit, qui cum ad totius orbis episcopos de diuine gratie opitulatione loqueretur. Quod ergo, ait, tempus interuenit quo eius non egeamus auxilio? In omnibus igitur actibus, causis, cogitationibus, motibus, adiutor et protector orandus est . Superbum est enim ut quidquam sibi humana natura presumat, clamante Apostolo: Non est nobis colluctatio aduersus carnem et sanguinem, sed contra principes et potestates eris huius, contra spiritalia nequitie in celestibus . Et sicut iterum ipse dicit: Infelix ego homo! quis me  liberabit de corpore mortis huius? Gratia Dei per Iesum Christum Dominum nostrum . Et iterum: Gratia Dei sum id quod sum, et gratia eius in me uacua non fuit, sed plus illis omnibus laboraui. Non ego autem, sed gratia Dei mecum .



CAP. 20.---Quod gratia diuina non solum peccata dimittat, sed etiam adiuuet ne committantur. Greg. in Moralib.

Quod gratia Dei non solum peccata dimittat, sed etiam adiuuet ne committantur, et lex impleatur, non sicut Pelagius ait, facile, quasi sine gratia Dei difficilius possit impleri. Illud etiam quod intra Carthaginensis synodi decreta constitutum est, quasi proprie apostolice sedis amplectimur, quod scilicet  tertio capitulo definitum est, ut quicunque dixerit gratiam Dei qua iustificamur per Iesum Christum Dominum nostrum, ad remissionem solam peccatorum ualere que iam commissa sunt, non etiam ad adiutorium, ut non admittantur, anathema sit. Et iterum quarto capitulo: »Quisquis dixerit gratiam Dei per Iesum Christum, propter hoc tantum nos adiuuare ad non peccandum, quia per ipsam nobis reuelatur et aperitur intelligentia mandatorum Dei, ut sciamus quid appetere et quid uitare debeamus, non autem per illam nobis prestari, ut quod faciendum cognouimus, etiam facere diligamus atque ualeamus, anathema sit.« Cum enim dicat Apostolus: Scientia inflat, caritas uero edificat , ualle impium est ut credamus  ad eam que inflat nos habere gratiam Christi, et ad eam que edificat non habere, cum sit utrumque donum Dei, et scire quid facere debeamus, et diligere ut faciamus, ut, edificante caritate, scientia non possit inflare. Sicut autem de Deo scriptum est: Qui docet hominem scientiam , ita etiam scriptum est: Charitas ex Deo est : Item quinto capitulo, ut quisquis dixerit ideo nobis gratiam iustificationis dari, ut quod facere per liberum iubemur arbitrium, facilius possimus implere per gratiam, quanquam et si gratia non daretur non quidem facile, sed tamen possemus etiam sine illa implere diuina mandata, anathema sit. De fructibus etiam [enim] mandatorum Dominus loquebatur, ubi non ait: Sine me difficilius  potestis facere; sed ait: Sine me nichil potestis facere .



CAP. 31.---Quod predestinatio Dei ita sit ordinata, ut ea nociua que predestinata sunt electorum precibus solui queant .

Obtineri nequaquam possunt que predestinata non fuerint, sed ea que sancti uiri orando efficiunt, ita predestinata sunt ut precibus obtineantur. Nam ipsa quoque perennis regni predestinatio ita est ab omnipotenti Deo disposita, ut ad hoc electi ex labore perueniant, quatenus postulando mereantur accipere, quod eis omnipotens Deus ante secula disposuit donare. PETRUS. Probari mihi apertius uelim si potest predestinatio precibus adiuuari. GREGORIUS. Hoc quod ego, Petre, intuli, concite uolet  probari. Certe etenim nosti, quia ad Abraham Dominus dixit: In Isaac uocabitur tibi semen . Cui etiam dixerat: Patrem multarum gentium constitui te . Cui rursum promisit dicens: Benedicam tibi, et multiplicabo semen tuum sicut stellas celi, et sicut arenam que est in littore maris . Ex qua re aperte datur intelligi quia omnipotens Deus semen Abrahe predestinauerat per Isaac multiplicare, et tamen scriptum est: Deprecatus est Isaac Dominum pro uxore sua eo quod esset sterilis, qui exaudiuit eum, et dedit conceptum Rebecce . Si ergo multiplicatio generis Abrahe per Isaac predestinata fuit, cur coniugem sterilem accepit? Sed nimirum constat quia predestinatio precibus impleretur, quando is  in quo Dominus multiplicare semen Abrahe predestinauerat, oratione obtinuit ut filium habere potuisset.



CAP. 32.---De Dei preuidentia et simul prouidentia. Aug. in lib. de Predest. dicit:

Omne iudicium secundum sui naturam que sibi subiecta sunt comprehendit. Est autem semper Deo eternus, ac presentarius status. Scientia quoque omnem temporis supergressa motionem, in sue manet simplicitate presentie, infinitaque preteriti ac futuri spatia complectens, omnia quasi iam gerantur in sua simplici cognitione considerat. Itaque si presentiam pensare quis uelit qua cuncta dignoscit, non esse presentiam, quasi futuri, sed scientiam nunquam deficientis instantie rectius estimabit.  Unde non preuidentia, sed prouidentia potius dicitur, quod porro ab rebus infimis constituta, quasi ab excelso rerum cacumine cuncta prospiciat. Quid igitur dicendum est, ut necessaria fiant que diuino lumine lustrentur, cum ne homines quidem necessaria faciant esse que uideant? Num enim que presentia cernuntur, aliquam eis necessitatem uidentis addit intuitus? Minime. Atqui si est diuini humanique presentis digna collatio, uti homines hoc temporario presenti quedam uident, ita illo omnia suo cernit eterno. Quare hec diuina prenotio naturam rerum proprietatemque non mutat, taliaque apud se presentia spectat, qualia in tempore olim futura prouenient; nec rerum iudicia confundit, unoque sue mentis intuitu tam necessarie  quam non necessarie uentura dignoscit. Sicuti aliquis cum pariter ambulare in terra hominem, et oriri in celo solem uidet, quanquam simul sit, utrumque in conspectu tamen discernit, et hoc uoluntarium illud esse necessarium iudicat, ita igitur cuncta respiciens diuinus intuitus, qualitatem rerum minime perturbat, apud se quidem presentium, ad conditionem uero temporis, futurarum. Quo fit ut hoc non sit opinio, sed ueritate potius nixa cognitio, cum exstaturum quid esse cognoscit, quod idem existendi necessitate carere non nesciat. Hic si quis dicat quod euenturum Deus uidet id non euenire non posse, quod autem non potest non euenire, id ex necessitate contingere, respondebit illi, res quidem solidissime ueritatis, sed cui uix aliquis nisi diuini  speculator accesserit. Firmatur namque idem uenturum cum ad diuinam notitiam refertur necessarium, cum uero in sua natura perpenditur, liberum prorsus atque absolutum uideri. Due etenim sunt necessitates: simplex una, ueluti qua necesse est omnes homines esse mortales; altera conditionis, ut si aliquem ambulare quis sciat, eum ambulare necesse est. Quod enim quisque nouit, id esse aliter ac notum est nequit. Sed hec minime secum illam simplicem trahit. Hanc enim necessitatem non propria facit natura, sed conditionis adiectio. Nulla enim necessitas cogit incedere uoluntate gradientem, quamuis eum tum cum graditur, incedere necessarium sit. Eodem ergo modo si quid prouidentia  presens uidet, id esse necesse est, tametsi nullam nature habeat necessitatem. Atqui ea Deus futura que ex arbitrii libertate proueniunt, presentia contuetur. Hec igitur ad intuitum relata diuinum, necessaria fiunt per dispositionem diuine notionis, per se uero considerata, ab absoluta nature sue libertate non desinunt. Fient igitur procul dubio cuncta que futura Deus esse prenoscit, sed eorum quedam de libero proficiscuntur arbitrio, que, quamuis eueniant existendo, tamen naturam propriam non amittunt, quia priusquam fierent, etiam non euenire potuissent.



CAP. 33.---Quod diuina eternitas nec fuisse, nec futurum esse habeat. Gregor. in Moral. .


Sed quia beatus Iob sancto eternitatis Spiritu impletur, et fuisse uel futurum esse eternitas non habet; cui nimirum nec preterita transeunt, nec que futura sunt ueniunt, quia cuncta per presens uidet.



CAP. 34.---Quod cuncta que hominibus fiunt, absque Omnipotentis occulto consilio non ueniant. Greg. in Moral. suis dicit :

Nulla que in hoc mundo hominibus fiunt, absque omnipotentis Dei occulto consilio ueniunt. Nam cuncta Deus secutura presciens, ante secula decreuit, qualiter per secula disponantur.



CAP. 35.---De eadem re. Gregorius .


Nec propheta igitur fallax, quia tempus mortis innotuit, quo uir ille mori merebatur, nec Dominica statuta conuulsa sunt, quia ut ex largitate Dei anni uite crescerent, hoc quoque quod ante secula prefixum fuit, atque spatium uite quod inopinate foris est additum, sine augmento prescientie Dei fuit intus statutum.



CAP. 36.---Quod Deus singulis dies suos prefigat, ut nec minui nec augeri possint. Gregorius in Moralibus .

Prefixi dies singulis ab interna Dei prescientia, nec augeri possunt nec minui, nisi contingat ut ita presciantur, ut aut cum optimis operibus longiores sint, aut pessimis breuiores, sicut Ezechias augmentum  dierum meruit impensione lacrymarum , et sicut de peruersis scriptum est: Indisciplinatis obuiat mors. Sed sepe iniquus, quamuis in occulta Dei presentia longa uite eius tempora non sint predestinata, ipse tamen qui carnaliter uiuere appetit longos animo dies proponit, et quia ad illud tempus peruenire non ualet quod exspectat, quasi antequam dies illius impleantur, perit. Quod tamen intelligere et aliter possumus. Plerumque enim quosdam cernimus et peruerse agere, et usque ad senectutem ultimam peruenire. Quomodo enim dicitur: Antequam dies eius impleantur, peribit , cum in quibusdam sepe uideamus quia etate longa iam membra deficiunt, et tamen prauitatem suam eorum  desideria exsequi non desistunt.



CAP. 37.---Quod Deus peccata dissimulet. Greg. in Moral. .

Omnipotens Deus, quid nobis profuturum esse ualeat sciens, dissimulat exaudire dolentium uocem, ut augeat utilitatem, ut purgetur uita per penam, et quietis tranquillitas, que hic inueniri non ualet, alibi queratur.



CAP. 38.---Quod Deus cuncta disponat et consideret uniuersorum finem. Greg. in Moral. .

Tempus ergo posuit tenebris, et uniuersorum finem ipse considerat . Uniuersorum nomine et electos uoluit et reprobos comprehendi. Nam bona faciens et ordinans Deus, mala uero non faciens,  sed ab iniquis facta ne inordinate eueniant, ipse disponens, considerat uniuersorum finem, et patienter tolerat omnia, atque intuetur electorum terminum, quo ex malo mutentur ad bonum. Intuetur etiam reproborum finem, quo de malo opere dignum se trahantur ad supplicium. uidit finem persequentis Sauli, quo prostratus diceret: Domine, quid me uis facere?  uidit finem quasi obsequentis discipuli, quod pro commisso scelere guttur laqueo stringeret , seque et peccantem puniret, et deterius puniendo deciperet. uidit Niniuitas delinquentes, sed considerauit finem delinquentium penitentia correctorum . uidit quoque Sodomam delinquentem , sed considerauit finem ardoris luxurie,  ignem gehenne. uidit gentilitatis finem, quod possessa iniquitatum tenebris, quandoque fidei luce claresceret. uidit etiam terminum Iudee, quod ab ea luce fidei quam tenebat, obdurate perfidie tenebris cecaretur.



CAP. 39.---Item de predestinatione. Ex dictis Fulgentii .

Neque enim est alia Dei predestinatio, nisi futurorum operum eius eterna preparatio. Et hic preparationem predestinationem nominauit. Proinde siue preparationem seu predestinationem in sanctorum dictis positum inuenerimus, unum idemque significare docemur.



CAP. 40.---Item de predestinatione. Ex dictis Ambrosii.

 His omnibus testimoniis predestinati ostenduntur mali ad penam, sed non predestinati ad peccatum. Quoniam eorum que facturus est Deus, predestinator est. Que uero non fecit nec facturus est, ea non predestinauit. Quia autem iudicaturus est mundum et impios iusto supplicio pro iniquitatibus suis damnaturus, propterea et eos predestinauit ad penam, et penam predestinauit illis. Ad peccatum autem eos non predestinauit, quoniam non est Deus auctor iniquitatis. Quoniam sicut iustitia ex Deo est, et omne opus bonum, ita iniquitas et omne opus prauum ex diabolo.



CAP. 41.---Item de predestinatione. Ex dictis Augustini

 Predestinationis enim nomine non aliqua uoluntatis humane coactitia necessitas exprimitur, sed misericors et iusta diuini operis sempiterna dispositio preiudicatur.



CAP. 42.---Item de predestinatione. Ex dictis Isidori.

Quia ergo Deus nulla necessitate compellitur, ut aliquid nolens promittat; nullius itaque aduersitatis impeditur obstaculo quo id quod promisit aut minus quam uult, aut tardius faciat. Proinde potuit, sicut uoluit, quosdam predestinare ad gloriam, quosdam ad penam. Sed quos predestinauit ad gloriam, predestinauit ad iustitiam. Quos autem predestinauit ad penam, non predestinauit ad culpam. Item, paulo superius. In sanctis igitur coronat Deus iustitiam  quam eis gratis ipse tribuit, gratis seruauit, gratisque perfecit. Iniquos autem condemnat pro impietate uel iniustitia quam in eis ipse non fecit. In illis enim opera sua glorificat, in istis autem opera sua condemnat.



CAP. 43.---Item de predestinatione. Ex dictis Augustini.

Fidelibus congruit credere et fateri Deum bonum et iustum prescisse quidem peccatores homines, quia nichil eum latere potuit futurorum. Neque enim uel futura essent si in eius presentia non fuissent, non tamen predestinasse quemlibet hominem ad peccatum; quia si ad peccatum aliquod Deus hominem predestinaret, pro peccatis hominem non puniret. Dei enim predestinatione aut peccatorum  preparata est pia remissio, aut peccatorum iusta punitio.



CAP. 44.---Item de predestinatione. Ambrosius dicit:

Iniquos itaque quos presciuit Deus hanc uitam in peccato terminaturos predestinauit supplicio interminabili puniendos. In quo sicut culpanda non est prescientia humane iniquitatis, ita predestinatio iustissime laudanda est ultionis, ut agnosceretur non ab eo predestinatum hominem ad qualecunque peccatum, quem predestinauit peccati merito puniendum. Deus itaque omnia hominum opera siue bona siue mala presciuit, quia cum latere nichil potuit, sed sola bona predestinauit, que se in filiis gratie facturum esse presciuit. Mala uero  futura opera illorum quos non predestinauit ad regnum, sed ad interitum presciuit potentissima diuinitate, et ordinauit prouida bonitate.



CAP. 45.---Item de predestinatione. Ex dictis Augustini.

Dominus ipse suo sermone nos perdocuit in eo, quod a se ostendit paratum non solum regnum ubi letentur boni, sed et ignem eternum ubi crucientur mali. Bonis etenim dicturus est: uenite, benedicti Patris mei, percipite regnum quod uobis paratum est a constitutione mundi . Malis autem dicturus est: Ite, maledicti, in ignem eternum, qui preparatus est diabolo et angelis eius . Ecce  ad quid Deus iniquos et impios predestinauit, id est, ad supplicium iustum, non aliquod opus iniustum, ad penam non ad culpam, ad punitionem non ad transgressionem, ad interitum quem ira iusti iudicis peccantibus reddidit, non ad interitum, quo in se iram Dei peccantium iniquitas prouocauit. Quod beati Apostoli predicatio manifestat, qui malos quos in eternum damnaturus est Deus, uasa uocat ire, non culpe. Ait enim: Quod si uolens Deus iram ostendere, et notam facere potentiam suam, sustinuit in multa patientia uasa ire apta in interitum, ut ostenderet diuitias glorie sue in uasa misericordie que preparauit in gloria . In hac extrema sententia notandum quod de Euangelio sumens testimonium, ait predestinatos malos in  ignem eternum, eo quod dicturus est Dominus in iudicio non solum bonis ut percipiant regnum Dei paratum a constitutione mundi, uerum quod malis dicturus est: Ite, maledicti, in ignem eternum, qui paratus est diabolo et angelis eius . Ex hoc enim approbat quod iniquos et impios Dominus predestinauerit ad supplicium, ex eo quod illis dicturus est: Ite in ignem eternum. Unde qui uolunt dicere quod pena predestinata sit iniustis, non iniusti predestinati ad penam, uiderint qualiter huius auctoris dicta intelligant. Cui enim paratur pena, is nimirum preparatur ad penam.



CAP. 46.---Item de eodem. Augustinus.

uasis uero ire nunquam Deus redderet interitum, si non spontaneum inueniretur homo habere peccatum;  quia nec Deus peccanti homini iuste inferret iram, si homo ex predestinatione Dei cecidisset in culpam.



CAP. 47.---Item de predestinatione. Ex dictis Fulgentii .

Sicut enim prescientia Dei neminem compellit ad peccatum, cum utique prescierit singulorum ante secula eterna peccata; ita quoque et predestinatio eius neminem compellit ad penam, licet et antequam nascatur aliquis predestinatus sit permansurus in iniquitate ad penam [predestinatus sit, si permansurus est in iniquitate, etc.].



CAP. 48.---Item de predestinatione. Ex dictis Ambrosii.

Sicut enim nemo potest imputare Deo quod peccat,  ita quoque quod pro peccatis puniendus sit. Peccat enim propria uoluntate delinquens, puniendus est autem iusto iudicio iudicantis. Et sicut peccati causa non ex Dei prescientia descendit, quia nullus idcirco peccat, quia Deus eum peccaturum prescierit, sed idcirco, quia magis proprie concupiscentie obedierit, quam precepto prohibentis Dei a peccato; ita quoque nullus idcirco ad penam uadit, quia hoc in predestinatione Dei ante fuerat. Ex eo enim quod prescitus est in peccatis permansurus, et sine penitentie fructu uitam presentem terminaturus, ex eo deputatus est ad penam. Et sicut causa peccati concupiscentia est, qua magis obeditur uoluntati carnis quam precepto diuino; ita pene deputatio  causa est peccati perpetratio, et postea pro peccato nulla digna satisfactio.



CAP. 49.---Item de predestinatione. Ex dictis eiusdem.

Et Scriptura dicit: Considera opera Domini, quia nemo potest corrigere, quem ille despexerit .



CAP. 50.---Item de predestinatione. Ex dictis Augustini.

Nemo quisquam bene credit in Deum, qui dubitat prescientia illius celum terramque contineri, mundumque prouidentia diuina regi. Et sicut nichil latet sapientiam eius, ita dispositio illius uniuersa moderatur et regit. Sicut nulla est creatura occulta in conspectu eius.



CAP. 51.---De creatione angelorum. Idem Augustinus .


In principio creauit Deus celum et terram, et aquam ex nichilo , et cum adhuc tenebre aquam ipsam occultarent, et aqua terram absconderet, facti sunt angeli et omnes celestes uirtutes, ut non esset otiosa Dei bonitas, sed haberet in quibus per multa ante spatia bonitatem suam ostenderet, et ita hic uisibilis mundus ex his que creata fuerant [materia que a Deo facta fuerat. Sic hodie August.], factus est et ordinatus.



CAP. 52.---Quod nichil sit incorporeum et inuisibile preter solum Deum .

Nihil incorporeum et inuisibile in natura credendum, nisi solum Deum. Qui ideo incorporeus creditur,  quia ubique est, et omnia implet atque constringit. Ideo et inuisibilis omnibus creaturis est, quia incorporeus est.



CAP. 53.---Quod omnis creature sit corporea. August. .

Creatura omnis corporea est, angeli et omnes celestes uirtutes corporee, licet non carne subsistant. Ideo autem corporeas esse credimus intellectuales creaturas, quoniam localiter circumscribuntur, sicut et anima humana que carne clauditur, et demones, qui substantia [per substantiam] angelice nature sunt.



CAP. 54.---Quod omnes intellectuales nature immortales sint. August. .

 Immortales esse credimus intellectuales naturas, quia carne carent, nec habent quod cadat, ut resurrectione egeat post ruinam.



CAP. 55.---Quod omnes apostate angeli ante ruinam liberum arbitrium habuerint .

Unaqueque enim res quasi tot passibus ad aliud tendit, quot mutabilitatis sue motibus subiacet. Sola autem natura incomprehensibilis ab statu suo nescit moueri, que, ab eo quod semper idem est, nescit immutari. Nam si angelorum substantia a mutabilitatis motu fuisset aliena, bene ab auctore condita, nequaquam in reprobis spiritibus a beatitudinis sue arce cecidisset. Mire autem omnipotens Deus naturam summorum spirituum bonam, sed mutabilem  condidit, ut, si qui permanere nollent, ruerent, et qui in conditione persisterent, tanto in ea iam dignius, quanto ex arbitrio starent, et eo maioris apud Deum meriti fierent, quo mutabilitatis sue motum uoluntatis statione fixissent.



CAP. 56.---Cur angelorum spiritus irremissibiliter peccarint, homo uero peccans ueniam meruerit. Gregor., in Moral. .

Angelorum spiritus idcirco irremissibiliter peccauerunt, quia tanto robustius stare poterant, quanto eos carnis admistio non tenebat. Homo uero idcirco post culpam ueniam meruit, quia per carnale corpus aliquid quo semetipso minor esset, accepit. Unde et apud respectum iudicis argumentum pietatis est hec eadem infirmitas carnis.



CAP. 57.---Quod angeli custodes hominibus preponantur. Gregorius .


Quia uero angeli hominibus presint per prophetam testatur angelus, dicens: Princeps regni Persarum restitit mihi . Quod uero angeli a superiorum angelorum potestatibus dispensentur, Zacarias propheta perhibet, qui ait: Ecce angelus qui loquebatur in me egrediebatur, et angelus alius egrediebatur in occursum eius, et dixit ad eum: Curre et loquere ad puerum istum, dicens: Absque muro habitabitur Hierusalem .



CAP. 58.---Quod singulis hominibus singuli angeli dentur custodes. Ex dictis cuiusdam in uitis Patrum.

Abbas Paulus simplex habebat gratiam ut ingredientes in ecclesiam senes aspiceret, et ex ipsa facie  eorum uniuscuiusque cogitationes, siue male essent seu bone, sentiret. Cum ergo uenissent ad ecclesiam et ingrederentur senes, uidit eos clara facie et leto animo ingredi, et angelos eorum cum gaudio pariter cum ipsis: unum autem nigrum et nebulosum habentem corpus, et demones hinc atque inde trahentes eum cum admisso freno in naribus, et angelum sanctum eius de longe sequentem tristem. Beatus ergo Paulus cepit flere amarissime, et pectus suum tondere, sedens ante ecclesiam, propter eum quem talem uiderat. Omnes autem alii senes uidentes eum sic flentem, ceperunt eum rogare, ut si quid in illis uidisset, cum eis ingrederetur in congregationem. Ille autem noluit ingredi, sed  semper flebat propter eum quem sic uiderat. Post paululum autem cum absoluta congregatio discederet, iterum omnium uultus circumspiciebat, si tales egrederentur quales ingressi sunt. Et uidit illum quem antea uiderat nigrum et nebulosum, egressum de ecclesia clara facie et candido corpore, et demones de longe sequentes eum, et sanctum angelum eius prope eum hilarem et gaudentem super eum nimis.



CAP. 59.---Quod dextra Dei sit angelorum pars electa, sinistra autem eius pars angelorum reproba. Gregorius .

Quid est ergo quod exercitus celi a dextris et sinistris eius stare perhibetur?  Deus enim qui ita est intra omnia, ut etiam sit  extra omnia, nec dextra nec sinistra concluditur; sed dextra Dei, angelorum pars electa, sinistra autem, angelorum reproba pars designatur. Non enim ministrant Deo solummodo boni qui adiuuent, sed etiam mali qui probent [alii qui reprobent]. Non solum qui a culpa redeuntes subleuent, sed etiam qui redire nolentes grauent. Nec quod celi exercitus dicitur, angelorum pars reproba in eo intelligi posse prohibetur. Quas enim suspendi in ere nouimus, aues celi nominamus. Et de iisdem spiritibus Paulus dicit: Contra spiritualia nequitie in celestibus . Quorum caput enuntians ait: Secundum principem potestatis eris huius . A dextera ergo Dei et sinistra angelorum exercitus stat, quia et uoluntas electorum spirituum  diuine pietati concordat, et reproborum sensus sue malitie seruiens, iudicio districtionis eius obtemperat. Unde et mox fallax spiritus in medium prositiisse describitur, per quem Achab rex exigentibus suis meritis decipiatur. Neque enim fas est credere bonum spiritum fallacie deseruire uoluisse, ut diceret: Egrediar et ero mendax spiritus in ore omnium prophetarum eius . Sed quia Achab rex peccatis precedentibus dignus erat ut tali debuisset deceptione damnari, quatenus qui sepe uolens ceciderat in culpam, quandoque nolens caperetur ad penam. Occulta iustitie licentia malignis spiritibus datur, ut quos uolentes in peccatis laqueo strangulant, in peccati penam etiam nolentes trahant. Quod ergo illic a dextris et sinistris  Dei exercitus celi astitisse describitur , hoc hic inter filios Dei Satan adfuisse perhibetur. Ecce a dextris Dei steterunt angeli qui nominantur filii Dei; ecce a sinistris stant angeli, quia adfuit inter eos etiam Satam.



CAP. 60.---Quod immundi spiritus in hoc celi terreque medio uagentur. Gregor .

Celum uero erem dici paulo ante iam diximus; unde et aues celi nominamus. Et scimus quod immundi spiritus qui e celo ethereo lapsi sunt, in huius celi terreque medio uagantur, qui tanto magis corda hominum ascendere ad celestia inuident, quanto se a celestibus per elationis sue immunditiam proiectos uident.



CAP. 61.---De hoc, si pax in sublimibus retineatur. Greg. .


Sed inter hec libet inquirere, si pax in sublimibus summa retinetur, quid est quod per angelum Danieli dicitur: Ego ueni propter sermones tuos, princeps autem regni Persarum restitit mihi uiginti et uno diebus, et ecce Michel unus de principibus primis uenit in adiutorium mihi . Et paulo post: Nunc reuertar ut prelier aduersus principem Persarum Cum enim egrederer, apparuit princeps Grecorum adueniens  Quos itaque alios principes gentium, nisi angelos appellat, qui sibi resistere exeunti potuissent? Que ergo pax in sublimibus esse potest, si inter ipsos quoque angelicos spiritus preliandi certamen  agitur, qui semper conspectui ueritatis assistunt? sed quia certa angelorum ministeria dispensandis singulis quibusque gentibus prelata sunt, cum subiectorum mores aduersus se uicissim prepositorum spirituum opem merentur, ipsi qui presunt spiritus contra se uenire referuntur. Is namque angelus qui Danieli loquebatur, captiuis Isrelitici populi in Perside constitutis prelatus cognoscitur. Michel autem eorum qui de eadem plebe in Iudea terra remanserant, prepositus inuenitur. Unde et ab hoc eodem angelo paulo post Danieli dicitur: Nemo est adiutor meus in omnibus his, nisi Michel princeps uester  De quo et hoc quod premisisimus, dicit: Et ecce Michel unus de principibus primis uenit in adiutorium mihi. Qui dum nequaquam  simul esse, sed uenire in adiutorium dicitur, aperte ei populo prelatus agnoscitur, qui captus in alia parte tenebatur.



CAP. 62.---Quod diaboli uoluntas sit semper iniqua, potestas autem eius nunquam iniusta. Greg. .

Sciendum uero est quia Satane uoluntas semper iniqua est, sed nunquam potestas iniusta, quia a semetipso uoluntatem habet, sed a Domino potestatem: quod enim ipse facere inique appetit, hoc Deus fieri non nisi iuste permittit. Unde bene in libris Regum dicitur: Spiritus Domini malus irruebat in Saul . Ecce unus idemque spiritus, et Domini appellatur et malus: Domini uidelicet, per licentiam potestatis iuste; malus autem, per desiderium  uoluntatis iniuste. Formidari igitur non debet qui nichil nisi permissus ualet. Sola ergo uis illa timenda est que, cum hostem seuire permiserit, ei ad usus iusti iudicii et iniusta illius uoluntas seruit. Paululum uero manum postulat extendi, quia exteriora sunt que expetit conteri. Neque enim Satan aliquid multum se facere putat, nisi cum in anima sauciat, ut ab illa patria feriens reuocet, a qua ipse longe telo superbie sue prostratus iacet.



CAP. 63.---Quod quatuor modis loquatur Deus ad diabolum, et tribus modis diabolus ad Deum. Gregor. .

Sciendum uero est quia, sicut hoc loco discimus, quatuor modis loquitur Deus ad diabolum, tribus modis diabolus ad Deum, quia et uias iniustas eius  arguit, et electorum suorum contra illum iustitiam proponit, et tentandam eorum innocentiam ei concedendo permittit, et aliquando eum ne tentare audeat prohibet. Iniustas enim uias eius redarguit, sicut iam dictum est: Unde uenis?  Electorum suorum contra illum iustitiam proponit, cum ait: Considerasti seruum meum Iob, quod non sit similis ei super terram?  Tentandam eorum innocentiam ei concedendo permittit, sicut dicit: Ecce uniuersa que habet in manu tua sunt . Rursusque eum a tentatione prohibet, cum dicit: Tantum in eum ne extendas manum tuam . Tribus autem modis loquitur diabolus ad Deum, cum uel uias suas insinuat, uel electorum innocentiam fictis criminibus accusat, uel tentandam eamdem  innocentiam postulat. uias quippe suas insinuat, quia ait: Circuiui terram, et perambulaui eam . Electorum innocentiam accusat, quia dicit: Nunquid frustra timet Iob Deum? Nonne tu uallasti eum ac domum eius, uniuersamque substantiam per circuitum?  Tentandam eamdem innocentiam postulat, cum dicit: Extende manum tuam, et tange cuncta que possidet, nisi in faciem benedixerit tibi .



CAP. 64.---Quod non sit palma uictorie nisi labore certaminis. Gregorius .

Sine labore certaminis non est palma uictorie. Unde ergo uictores sunt, nisi quia contra antiqui hostis insidias decertauerunt? Malignus quippe spiritus cogitationi, locutioni, atque operi nostro semper  assistit, si fortasse quid inueniat unde apud examen eterni iudicis accusator existat. uis etenim nosse quomodo ad decipiendum semper assistat? Quidam qui nunc nobiscum sunt rem quam narro testantur, quod uir uite uenerabilis, Stephanus nomine, ualerie prouincie presbyter fuit, huius nostri Bonifacii diaconi atque dispensatoris Ecclesie cognatione proximus. Qui quadam die de itinere domum regressus, mancipio suo negligenter loquens, precepit, dicens: »ueni, diabole, discalcea me.« Ad cuius uocem mox ceperunt se caligarum corrigie in summa uelocitate dissoluere, ut aperte constaret quod ei ipse qui nominatus fuerat ad extrahendas caligas diabolus obedisset. Quod mox ut presbyter uidit, uehementer expauit, magnisque  uocibus cepit clamare, dicens: »Recede, miser, recede, non enim tibi sed mancipio meo locutus sum.« Ad cuius uocem protinus recessit, ita ut inuente sint magna iam ex parte dissolute corrigie, ex parte remanserint. Qua in re colligi potest antitiquus hostis, qui tam presto est factis corporalibus, quam nimiis insidiis nostris cogitationibus insistat.



CAP. 65.---De creatura, natura, ministerio angelorum, et de casu apostatarum. Sanctus Isidorus in libro Officiorum sic loquitur :

Angelorum nomen officii est, non nature. Nam secundum naturam spiritus nuncupantur. Quando  enim de celis ad annuntiandum hominibus mittuntur, ex ipsa annuntiatione angeli nominantur. Natura enim spiritus sunt. Tunc autem angeli uocantur, quando mittuntur. Natura angelorum mutabilis est, sed facit eos incorruptos caritas sempiterna. Gratia dicimus, non natura esse incommutabiles angelos. Nam si natura incommutabiles essent, diabolus utique non cecidisset. Mutabilitati itaque nature suffragatur in illis contemplatio Creatoris. Inde et priuatus est apostata angelus, dum fortitudinem suam non a Deo, sed a se uoluit custodiri. Ante omnem creaturam angeli facti sunt, dum dictum est: Fiat lux . De ipsis enim dicit Scriptura: Prior omnium creata est sapientia . Lux enim dicuntur, participando luci  eterne; sapientia uero dicuntur, ingenite inherendo Sapientie. Et dum mutabiles sint natura, non tamen sinit eos contemplatio mutari diuina. Ante omnem creaturam [creationem, or.] mundi creati sunt angeli, et ante omnem creationem angelorum diabolus conditus est, sicut scriptum est: Ipse est principium uiarum Dei . Unde et ad comparationem angelorum archangelus appellatus est. Prius enim creatus exstitit ordinis prelatione, non temporis quantitate. Primatum habuisse inter angelos diabolum excellentia prelationis constat, ex qua fiducia cecidit, ita ut sine reparatione laberetur. Cuius prelationis excellentiam propheta his uerbis annuntiat: Cedri non fuerunt altiores illo in paradiso Dei, abietes non adequauerunt summitatem  illius Omne lignum paradisi non est assimilatum ei, quoniam speciosiorem fecit eum Deus . Distat conditio angeli a conditione hominis; homo enim ad Dei similitudinem conditus est; archangelus uero qui lapsus est, signaculum Dei similitudinis appellatus est, testante Domino per Ezechielem: Tu signaculum similitudinis, plenus sapientia, perfectus decore, in deliciis paradisi Dei fuisti . Quanto enim subtilior est eius natura, tanto plenius exstitit ad similitudinem diuine ueritatis expressa. Prius de celo cecidisse diabolum liquet quam homo conderetur. Nam mox ut factus est, in superbiam erupit, et precipitatus de celo est. Nam, iuxta ueritatis testimonium: Ab initio mendax fuit, et in ueritate non stetit ,  quia statim ut factus est, cecidit. Fuit quidem in ueritate conditus, sed non stando confestim a ueri tate est lapsus. Uno superbie lapsu, dum Deo per tumorem se conferunt, et homo cecidit, et diabolus. Sed homo reuersus ad penitentiam Deo se inferiorem esse cognoscit; diabolus uero non solum hoc contentus quod se Deo equalem existimans cecidit, insuper etiam superiorem se Deo dicit, secundum Apostoli dictum, qui ait de Antichristo: Qui aduersatur, et extollitur supra omne quod dicitur Deus, aut quod colitur . Diabolus ideo iam non petit ueniam, quia non compungitur ad penitentiam. Membra uero eius sepe per hypocrisin deprecantur, quod tamen pro mala conscientia adipisci  non merentur. Discat humana miseria quod ea causa citius prouocetur Deus prestare ueniam, dum infirmo compatitur homini, quia ipse homo traxit ex parte inferiori infirmitatem peccandi, hoc est ex carne, qua inclusa anima detinetur. Apostate uero angeli ideo ueniam non habent, quia carnalis fragilitatis nulla infirmitate grauati sunt ut peccarent. Homines autem post peccatum idcirco reuertuntur ad ueniam, propterea quod ex lutea materia pondus traxerunt infirmitatis, ideoque pro infirma carnis conditione reditus patet homini ad salutem, sicut et Psalmista dicit: Ipse scit figmentum nostrum. Memento, Domine, quod terra sumus . Et iterum: Memorare, inquit, que sit mea substantia . Postquam apostate angeli ceciderunt,  reliqui perseuerantia eterne beatitudinis solidati sunt. Unde et post celi creationem in principio repetitur: Fiat firmamentum. Et uocatum est firmamentum celum . Nimirum ostendens quod post angelorum ruinam, hi qui permanserunt firmitatem meruerunt eterne perseuerantie et beatitudinis, quam antea minus acceperant. Unde oportet agnosci quod malorum iniquitas sanctorum seruiat utilitati, quia unde mali corruunt, inde boni proficiunt. Bonorum angelorum numerus, qui post ruinam angelorum malorum est diminutus, ex numero electorum hominum supplebitur, qui numerus soli Deo est cognitus. Inter angelos distantia potestatum est, et pro graduum dignitate ministeria eisdem sunt distributa, aliique aliis  preferuntur, tam culmine potestatis quam scientia uirtutis. Subministrant igitur alii aliorum preceptis atque obediunt iussis. Unde et ad prophetam Zacariam angelus angelum mittit, et quecunque annuntiare debeat precipit . Nouem esse distinctiones, uel ordines angelorum sacre Scripture testantur, id est, angeli, archangeli, throni, dominationes, uirtutes, principatus, potestates, cherubim et seraphim. Horum ordinum numerum etiam Ezechiel propheta describit sub totidem nominibus lapidum, cum de primatu apostate angeli loqueretur: Omnis, inquit, lapis pretiosus operimentum tuum: sardius, et topazius, et iaspis, chrysolithus, et onyx, et berillus, sapphirus, carbunculus, et smaragdus , quo numero lapidum ipsi  ordines designati sunt angelorum; quos apostata angelus ante lapsum, quasi in uestimento ornamenti sui affixos habuit, ad quorum comparationem dum se clariorem cunctis aspexit, confestim intumuit, et cor suum ad superbiam eleuauit. Angeli semper in Deo gaudent, non in se. Malus uero ideo est diabolus, quia non que Dei, sed que sua sunt requisiuit. Nulla autem maior iniquitas, quam non in Deo, sed in se uelle quempiam gloriari. Angeli in uerbo Dei cognoscunt omnia antequam fiant in re; et que apud homines adhuc futura sunt, angeli, iam reuelante Deo, nouerunt. Preuaricatores angeli, etiam sanctitate amissa, non tamen amiserunt uiuacem nature angelice sensum. Triplici enim modo pre scientie acumine uigent, id est, subtilitate nature,  experientia temporum, reuelatione superiorum potestatum. Quoties Deus quocunque flagello huic mundo irascitur, ad ministerium uindicte apostate angeli mittuntur; qui tamen diuina potestate cercentur, ne tantum noceant quantum cupiunt. Boni autem angeli ad ministerium salutis humane deputati sunt, ut curas administrent mundi, et regant omnia iussu Dei, testante. Apostolo: Nonne omnes, inquit, sunt administratorii spiritus in ministerium missi, propter eos qui hereditatem capient salutis?  Angeli corpora in quibus hominibus apparent de superno ere sumunt, solidamque speciem ex celesti elemento induunt, per quam humanis obtutibus manifestius demonstrentur. Singule gentes  prepositos angelos habere creduntur: quod ostenditur testimonio angeli Danieli loquentis: Ego, inquit, ueni ut nuntiarem tibi, sed princeps regni Persarum mihi restitit . Et post alia: Non est qui me adiuuet nisi Michel princeps noster . Item omnes homines angelos habere probantur, loquente Domino in Euangelio: Amen dico uobis quia angeli eorum semper uident faciem Patris mei, qui in celis est . Unde et Petrus in Actibus apostolorum cum pulsaret ianuam dixerunt intus apostoli: Non est Petrus, sed angelus eius est . Si Deum angeli contuentur et uident, cui Petrus apostolus dicit: In quem desiderant angeli Dei conspicere?  item Deum non contuentur, nec uident quo modo, iuxta sententiam Domini,  angeli eorum semper uident faciem Patris, qui in celis est?  Sed bene utrumque est. Nam ueraciter credimus quod Deum angeli et uident et uidere desiderant, et habent et habere festinant, et amant et amare nituntur. Si enim sic uidere desiderant, ut effectu desiderii non perfruantur, desiderium hoc necessitatem habet. Necessitas ista penalis est et [sed a, or.] beatis angelis omnis pena longe est, quia nunquam simul pena et beatitudo conueniunt. Rursum si eos dicimus Dei uisione satiari, satietas fastidium habere solet; et scimus illos Dei uisionem, quam et desiderant, fastidire non posse. Quid ergo est, nisi ut miro modo simul utrumque credamus, quia et desiderant et satiantur? Sed desiderant sine labore, et satiantur sine  fastidio. Ne enim sit in desiderio necessitas, desiderantes satiantur. Et iterum, ne sit in satietate fastidium, satiati [satiari, or.] desiderant. uident ergo angeli faciem Patris per satietatem, sed quia satietas ista fastidium nescit, angeli desiderant in eum prospicere semper. Ubicunque in Scripturis sanctis pro Deo angelus ponitur, non Pater, non Spiritus sanctus, sed pro incarnationis dispensatione, solus Filius intelligitur. Ante Dominice incarnationis aduentum, discordia inter homines et angelos fuit; ueniens autem Christus pacem in se et angelis et hominibus fecit. Eo quippe nato clamauerunt angeli: In terra pax hominibus bone uoluntatis . Per incarnationem igitur Christi, non solum Deo reconciliatus est homo, uerum etiam pax  inter angelos et homines reformata est. Discordia igitur ante aduentum Christi angelorum et hominum fuisse per id maxime intelligitur, quod salutati in ueteri Testamento ab hominibus angeli, despiciunt se salutari [resalutari] ab eis. Quod in Nouo Testamento a Ioanne factum, non solum reuerenter angelus suscipit, uerum etiam ne faciat interdicit . Ob hoc homo in ueteri Testamento despicitur, nec resalutatur ab angelo, eo quod homo adhuc nondum transisset in Deum. Suscipitur autem homo a Deo, et reuerenter salutatur ab angelo. Nam et Mariam angelus Gabriel legitur salutasse , et Ioanni angelum salutanti ab eodem angelo dicitur: uide ne feceris, conseruus  enim tuus sum et fratrum tuorum . Per quod agnoscitur per incarnationem Dominicam pacem hominibus fuisse et angelis redditam.



CAP. 66.---Quod supernorum ciuium numerus et finitus sit, et infinitus. Gregor. in Moral. .

Supernorum ciuium numerus et infinitus et definitus exprimitur, ut qui Deo est numerabilis, esse nobis innumerabilis demonstretur, quamuis aliud est assistere, aliud ministrare. Assistunt enim ille procul dubio potestates, que ad quedam hominibus nuntianda non exeunt. Ministrant uero hi qui ad explenda officia nuntiorum ueniunt, sed tamen ipsi quoque contemplatione ab intimis non recedunt. Et  quia plures sunt qui ministrant quam hi qui principaliter assistunt, assistentium numerus quasi definitus, ministrantium uero infinitus ostenditur.  Angelicos uero spiritus recte Dei milites dicimus, quia decertare eos contra potestates ereas non ignoramus. Que tamen certamina non labore sed imperio peragunt, quia quidquid agendo contra immundos spiritus appetunt, ex adiutorio cuncta regentis possunt.



CAP. 67.---Quod omnis culpa ante discessum munere oblationis soluatur. Ex Dialog. Gregor. .

Sed neque hoc silendum existimo quod actum in monasterio meo ante hoc triennium reminiscor. Quidam namque monachus, Iustus nomine, medicinali  arte fuerat imbutus, qui mihi, in eodem monasterio constituto, sedulo obsequi atque in assiduis egritudinibus meis excubare consueuerat. Hic itaque languore corporis preuentus ad extrema deductus est. Cui in ipsa molestia sua frater germanus, nomine Copiosus, seruiebat, qui ipse quoque nunc in hac urbe per eamdem medicine artem temporalis uite stipendia sectatur. Sed predictus Iustus cum iam se ad extrema peruenisse cognouisset, eidem fratri suo Copioso quia occultos tres aureos haberet innotuit. Quod nimirum fratribus non potuit celari. Sed subtiliter indagantes, atque illius omnia medicamenta perscrutantes, eosdem tres aureos in medicamine inuenerunt absconsos. Quod mox ut mihi nuntiatum est, tantum malum de fratre,  qui nobiscum communiter uixerat, equanimiter ferre non ualui; quippe quia eiusdem mei monasterii semper regula fuerat, ut cuncti fratres ita communiter uiuerent quatenus eis singulis nulla habere propria liceret. Tunc nimio merore percussus, cogitare cepi, uel quid ad purgationem morientis facerem, uel quid ad exemplum uiuentibus fratribus prouiderem. Pretioso igitur eiusdem monasterii preposito ad me ascito dixi: uide ut nullus ex fratribus se ad eum morientem iungat, nec sermonem consolationis ex cuiuslibet eorum ore percipiat, sed cum in morte constitutus fratres exquisierit, ei suus frater carnalis dicat quia, propter aureos quos occulte habuit, a cunctis fratribus abominatus sit,  ut saltem in morte de culpa mentem ipsius amaritudo transuerberet, atque a peccato quod perpetrauit, purget. Cum uero mortuus fuerit, corpus illius cum fratrum corporibus non ponatur, sed quolibet fossam in sterquilinio facite, et in ea corpus eius proiicite, ibique super eum tres aureos quos reliquit iactate, omnes simul clamantes: Pecunia tua tecum sit in perditionem , et sic eum terra cooperite. In quibus utrisque rebus unam morienti, alteram uero uolui uiuentibus fratribus prodesse, ut et illum amaritudo mortis a culpa solubilem faceret, et istos auaritie tanta damnatio misceri in culpa prohiberet [terreret et a culpa prohiberet]. Quod ita factum est; nam cum idem monachus peruenisset ad mortem, et anxie quereret fratribus se commendare,  nullusque e fratribus se ei applicare, et loqui dignaretur, ei carnalis frater cur ab omnibus esset abominatus innotuit. Qui protinus de reatu uehementer gemuit, atque in ipsa tristitia e corpore exiuit. Qui ita est sepultus ut dixi. Sed fratres omnes, ex eadem eius sententia perturbati, ceperunt singuli extrema queque et uilia, que eis semper habere regulariter licuerat, ad medium proferre, uehementerque formidare ne quid apud se esset unde reprehendi potuissent. Cum uero post mortem eius triginta iam essent dies euoluti, cepit animus meus defuncto fratri compati, eiusque cum dolore graui supplicia pensare, et si quod esset ereptionis eius remedium querere. Tunc euocato ad me eodem Pretioso monasterii mei preposito, tristis dixi: Diu est quod frater  ille qui defunctus est in igne cruciatur, debemus ei caritatis aliquid impendere, et eum, in quantum possumus, ut eripiatur adiuuare. uade itaque, et ab hodierna die diebus triginta continuis offerre pro eo sacrificium stude, ut nullus omnino pretermittatur dies, quo pro absolutione illius salutaris hostia non immoletur [offeratur]. Qui protinus abscessit, et paruit. Nobis autem alia curantibus, atque euolutos dies non numerantibus, idem frater qui defunctus fuerat, nocte quadam fratri suo germano Copioso per uisionem apparuit. Quem ille cum uidisset, inquisiuit dicens: Quid est, frater? Quomodo es? Cui ille respondit: Nunc usque male fui, sed iam modo bene sum, quia hodie communionem recepi. Quod idem Copiosus pergens protinus fratribus in monasterio  indicauit. Fratres uero sollicite computauerunt dies, et repererunt quod ipse dies exstitit, quo pro eo tricesima oblatio fuit impleta. Cumque et Copiosus nesciret quid pro eo fratres egissent, et fratres ignorarent quid de illo Copiosus uidisset, uno eodemque tempore, dum cognoscit ille quid isti egerant, atque illi cognoscunt quid ipse uiderat, concordante simul uisione et sacrificio, res apte claruit quia frater, qui defunctus fuerat, per salutarem hostiam supplicium euasit.



CAP. 68.---Quod sacra oblatio post mortem animabus prodesse possit, si non sint culpe indissolubiles. Ex Dial. Greg. .

Si culpe post mortem insolubiles non sunt, multorum  solet animas etiam post mortem sacra oblatio hostie salutaris adiuuare, ita ut hanc nonnunquam ipse defunctorum anime expetere uideantur. Nam predictus Felix episcopus a quodam uenerabilis uite presbytero, qui usque ante biennium uixit, et in diecesi Centumcellensis urbis habitabat, atque ecclesie Beati Ioannis que in loco qui Tauriana dicitur sita est, preerat, cognouisse se asserit quod idem presbyter in eo loco in quo aque calide uapores nimios faciunt, quoties necessitas corporis exigebat, lauari consueuerat. Ubi dum die quadam fuisset ingressus, inuenit quemdam incognitum uirum ad suum obsequium preparatum, qui sibi de pedibus calceamenta abstraheret, uestimenta susciperet, et exeunti de caloribus sabana preberet, atque  omne ministerium cum magno famulatu perageret. Cumque hoc sepius fieret, idem presbyter die quadam ad balnea iturus, intra semetipsum cogitans dixit: uiro illi qui mihi solet tam deuotissime ad lauandum obsequi, ingratus apparere non debeo, sed aliquid me necesse est ei pro munere portare. Tunc duas secum oblationum coronas detulit. Qui mox ut peruenit ad locum, hominem inuenit, atque ex more eius obsequio in omnibus usus est. Lauit itaque, et cum iam uestitus uoluisset egredi, hoc quod secum detulerat, obsequenti sibi uiro pro benedictione obtulit petens ut benigne susciperet quod ei caritatis gratia offerret. Cui ille merens afflictusque respondit: Mihi ista quare das, Pater? Iste panis sanctus est, et ego hunc manducare  non possum. Etenim quem uides, aliquando huius loci dominus fui, sed pro culpis meis hic post mortem deputatus sum. Si autem mihi prestare uis, omnipotenti Deo pro me offer hunc panem, ut pro peccatis meis interuenias, et tunc te exauditum esse cognosce, cum huc ad lauandum ueneris, et me minime inueneris. In quibus uerbis disparuit, et is qui homo esse uidebatur, euanescendo innotuit quia spiritus fuit. Idem uero presbyter hebdomada continua sese pro eo in lacrymis afflixit, salutarem quotidie hostiam obtulit, et reuersus postea ad balneum, eum minime inuenit. Qua ex re quantum prosit animabus immolatio sacre oblationis ostenditur, quando hanc et ipsi mortuorum spiritus a uiuentibus petunt, et signa indicant quibus per eam absoluti  uideantur.



CAP. 69.---Quod beatius sit quemque liberum hinc exire, quam post mortem libertatem querere .

Cunctis ostendatur, quia si insolubiles culpe fuerint, ad absolutionem prodesse minime etiam mortuis uictima sacre oblationis possit. Sed sciendum est quia illis sacra uictima mortuis prosit, qui hic uiuendo obtinuerint, ut eos etiam post mortem bona adiuuent que hic pro ipsis ab aliis fiunt. Inter hec autem pensandum est quod tutior uia sit, ut bonum quod quisque post mortem suam sperat agi per alios, agat, dum uiuit, ipse per se. Beatius quippe est liberum exire quam post uincula libertatem querere.



CAP. 70.---Quod nullus debeat rogare pro peccato quod est ad mortem. Gregor. in Moral. .


Peccatum quippe usque ad inferos ducitur, quod ante finem uite presentis per correctionem ad penitentiam non emendatur. De quo uidelicet peccato per Ioannem dicitur: Est peccatum ad mortem; non pro illo dico ut roget quis . Peccatum namque ad mortem est peccatum usque ad mortem, quia scilicet peccatum quod hic non corrigitur, eius uenia frustra postulatur. De hoc adhuc subditur: Obliuiscatur eius misericordia . Omnipotentis Dei misericordia obliuisci eius dicitur, qui omnipotentis Dei iustitiam fuerit oblitus. Quisquis  enim eum nunc iustum non timet, post inuenire non ualet misericordem.



CAP. 71.---Quod omnes anime electorum credende sint esse in celo, et iniquorum anime in inferno. Ex Dialog. Gregor. .

Inquisitioni mee iam uideo sufficienter satisfactum, sed et hoc est adhuc quod questione animam pulsat, quia, cum superius dictum sit esse iam sanctorum animas in celo, restat procul dubio ut iniquorum quoque anime esse non nisi in inferno credantur. Et quid de hac re habeat ueritas ignoro. Nam humana estimatio non habet peccatorum animas posse ante iudicium cruciari. GREG.: Si esse sanctorum animas in celo sacri eloquii satisfactione credidisti, oportet ut per omnia esse credas et iniquorum  animas in inferno, quia ex retributione eterne iustitie ex qua iam iusti gloriantur, necesse est per omnia ut et iniusti crucientur. Nam sicut electos beatitudo letificat, ita credi necesse est quod a die exitus sui ignis reprobos exurat.



CAP. 72.---Quod sicut finis non est gaudio bonorum, sic finis non est tormentis malorum. Ex Dial. Greg. .

PETRUS.---Nunquid nam, queso te, dicimus eos qui semel illic mersi fuerint semper arsuros? GREGORIUS. ---Constat nimirum et incunctanter uerum est quia, sicut finis non est gaudio bonorum, ita finis non erit tormentis malorum. Nam cum ueritas dicat: Ibunt hi in supplicium eternum, iusti autem  in uitam eternam , quia uerum est quod promisit, falsum procul dubio non erit quod minatus est Deus.



CAP. 73.---Quod non ita sit, ut quidam affirmant, quod Deus ob hoc penam minatus sit eternam peccantibus ut corrigeret a malis. Ex Dial. Greg. .

PETRUS.---Quid si quis dicat: Idcirco Deus peccantibus eternam penam minatus est, ut eos a peccatorum perpetratione compesceret? GREGORIUS. ---Si falsum est quod minatus est ut ab iniustitia corrigeret, etiam falsa est pollicitus, ut ad iustitiam prouocaret. Sed quis hoc dicere, uel insanus presumat? Et si minatus est quod non erat impleturus, dum asserere cum misericordem uolumus, fallacem,  quod nefas est dicere, predicare compellimur.



CAP. 74.---Cur peccata que cum fine perpetrata sunt, sine fine puniantur. Ex Dialog. Gregor, .

PETRUS.---Scire uelim quomodo iustum sit ut culpa, que cum fine perpetrata est, sine fine puniatur. GREGORIUS.---Hoc recte diceretur si districtus Iudex non corda hominum, sed facta pensaret. Iniqui enim ideo cum fine deliquerunt, quia cum fine uixerunt. Nam uoluissent utique, si potuissent, sine fine uiuere, ut potuissent sine fine peccare. Ostendunt enim, quia in peccato semper uiuere cupiunt, qui nunquam desinunt peccare dum uiuunt. Ad magnam ergo iustitiam iudicantis pertinet, ut nunquam  careant supplicio, qui in hac uita nunquam uoluerunt carere peccato.



CAP. 75.---Quod pius sit Deus, et non pascatur cruciatu miserorum: iustus autem, et ideo non sedatur in perpetuum ab iniquorum ultione. Ex Dialog. Greg. .

PETRUS.---Sed nullus iustus crudelitate pascitur, et delinquens seruus a domino iusto idcirco cedi precipitur ut a nequitia corrigatur. Ad hoc enim uapulat ut emendari debeat. Iniqui autem gehenne igni traditi, si ad correctionem non ueniunt, quo fine semper ardebunt? GREGORIUS.---Omnipotens Deus quia pius est, miserorum cruciatu non pascitur. Quia autem iustus est, ab iniquorum ultione in perpetuum non sedatur. Sed iniqui omnes eterno supplicio deputati sua quidem iniquitate puniuntur,  et tamen ad aliquid ardebunt, scilicet ut iusti omnes et in Deo uideant gaudia que percipiunt, et in illis respiciant supplicia que euaserunt, quatenus in eternum tanto magis diuine gratie debitores se esse cognoscant quanto magis in eternum mala puniri conspiciunt, que eius adiutorio uicerunt.



CAP. 76.---De hoc, si ante restitutionem corporum anime iustorum in celum recipiantur. Ex Dial. Greg. .

PETRUS.---Placet quod dicis. Sed uelim nosse si nunc ante restitutionem corporum, in celum recipi ualeant anime sanctorum. GREGORIUS.---Hoc neque de omnibus iustis fateri possumus, neque de omnibus negare. Nam sunt quorumdam iustorum anime que a celesti regno quibusdam adhuc mansionibus  differuntur. In quo dilationis damno quid aliud innuitur, nisi quod perfecte iustitie aliquid minus habuerunt? Et tamen luce clarius constat quia perfectorum iustorum anime mox ut huius carnis claustra exeunt, in celestibus sedibus recipiuntur. Quod et ipsa per se ueritas testatur, dicans: Ubicunque fuerit corpus, illuc congregabuntur et aquile . Quia ubi ipse Redemptor noster est corpore, illuc procul dubio colliguntur et anime iustorum. Et Paulus dissolui desiderat, et cum Christo esse . Qui ergo Christum esse in celis non dubitat, nec Pauli animam esse in celo negat. Qui etiam de dissolutione sui corporis atque in habitatione patrie celestis dicit:  Scimus quia si terrestris domus nostra huius habitationis dissoluatur, quod edificationem habemus ex Deo, domum non manufactam, sed eternam in celis .



CAP. 77.---Quod iusti in die iudicii animarum simul et corporum gloria letabuntur. Ex Dial. Greg. .

PETRUS.---Si igitur nunc in celo sunt anime iustorum, quid est hoc quod in die iudicii pro sue iustitie retributione recipient? GREGORIUS.---Hoc eis nimirum crescit in iudicio, quod nunc animarum sola, postmodum uero etiam corporum beatitudine perfruantur, ut in ipsa quoque carne gaudeant, in qua dolores pro Domino cruciatusque pertulerunt. Pro hac quippe geminata eorum gloria  scriptum est: In terra sua duplicia possidebunt . Hinc etiam ante resurrectionis diem de sanctorum animabus scriptum est: Date sunt illis singule stole albe, et dictum est illis ut requiescerent tempus adhuc modicum, donec impleretur numerus conseruorum et fratrum eorum . Qui itaque nunc singulas acceperunt, in iudicio binas stolas habituri sunt, quia modo animarum tantummodo, tunc autem animarum simul et corporum gloria letabuntur.



CAP. 78.---De hoc, si boni bonos in regno, uel mali malos in supplicio agnoscant. Ex Dial. Greg. .

PETRUS.---Nosse uellem si boni bonos in regno, uel mali malos in suppliciis agnoscant? GREGORIUS.---  Huius rei sententia in uerbis est Dominicis , quam iam superius protulimus, luce clarius demonstrata. In quibus cum dictum esset: Homo quidam erat diues, et induebatur purpura et bysso, et epulabatur quotidie splendide, et erat quidam mendicus, nomine Lazarus, qui iacebat ad ianuam eius ulceribus plenus, cupiens saturari de micis que cadebant de mensa diuitis, et nemo illi dabat, sed et canes uen iebant et lingebant ulcera eius subiunctum est, quod Lazarus mortuus portatus est ab angelis in sinum Abrahe, et mortuus diues sepultus est in inferno. Qui eleuans oculos suos, cum esset in tormentis, uidit Abraham a longe et Lazarum in sinu eius, et ipse clamans dixit: Pater Abraham, miserere mei, et mitte Lazarum ut intingat extremum digiti sui in aquam  ut refrigeret linguam meam. Cui Abraham dixit: Fili, recordare quia recepisti bona in uita tua, et Lazarus similiter mala. Diues autem de seipso iam spem salutis non habens, ad promerendam suorum salutem conuertitur, dicens: Rogo te, pater, ut mittas eum in domum patris mei; habeo enim quinque fratres, ut testetur illis ne et ipsi ueniant in hunc locum tormentorum. Quibus uerbis aperte declaratur quia et boni bonos, et mali malos agnoscant. Si igitur Abraham Lazarum minime recognosceret, nequaquam ad diuitem positum in tormentis de transacta eius contritione loqueretur dicens quod mala receperit in uita sua. Etsi mali malos non recognoscerent, nequaquam diues in tormentis positus  fratrum suorum etiam absentium meminisset. Quomodo enim presentes non posset agnoscere, qui etiam pro absentium memoria curauit exorare? Qua in re illud quoque ostenditur quod nequaquam ipse requisisti, quia et boni malos, et mali cognoscunt bonos. Nam et diues ab Abraham cognoscitur, cui dictum est: Recordare quia recepisti bona in uita tua; et electus Lazarus a reprobo est diuite cognitus, quem mitti precatur ex nomine, dicens: Mitte Lazarum ut intingat extremum digiti sui in aquam, ut refrigeret linguam meam. In qua uidelicet cognitione utriusque partis cumulus retributionis excrescit, ut et boni amplius gaudeant, qui secum eos letari conspiciunt quos amauerunt, et mali dum cum eis torquentur quos in hoc munde despecto  Deo, dilexerunt, eos non solum sua, sed etiam eorum pena consumat. Fit autem in electis quiddam mirabilius, quia non solum eos cognoscunt quos in hoc mundo nouerunt, sed uelut uisos ac cognitos recognoscunt bonos, quos nunquam uiderunt. Nam cum antiquos Patres in illa eterna hereditate uiderint, eis incogniti per uisionem non erunt quos in opere semper nouerunt. Quia enim illic omnes communi claritate Deum conspiciunt, quid est quod ibi nesciant, ubi scientem omnia sciunt? Nam quidam noster uite uenerabilis uir, religiosusque ualde et laudabilis, cum ante triennium moreretur, sicut religiosi alii qui presentes fuerunt testati sunt, in hora sui exitus Ionam prophetam Ezechielem quoque et Danielem cepit aspicere. Quos dum uenisse ad  se diceret, et depressis luminibus eis reuerentie obsequium preberet, ex carne eductus est. Qua in re aperte datur intelligi que erit in illa incorruptibili uita notitia, si uir iste adhuc in carne positus, prophetas sanctos, quos nimirum nunquam uiderat, agnouit. Solet autem plerumque contingere ut egressura anima eos etiam recognoscat, cum quibus pro qualitate culparum uel etiam premiorum, in una est mansione deputanda; quod multi in eo exitu uident, quos aut in regno aut in supplicio pares habebunt.



CAP. 79.---De hoc, si ignis purgatorius credendus sit qui post mortem animas a peccatis expurget. Ex Dial. Greg. .

PETRUS.---Discere uellem si post mortem ignis purgatorius esse credendus est. GREGORIUS.---In  Euangelio Dominus dicit: Ambulate dum lucem habetis . Per prophetam quoque ait: Tempore accepto exaudiui te, et in die salutis adiuui te . Quod Paulus apostolus exponens dixit: Ecce nunc tempus acceptabile , etc. Salomon quoque ait: Quodcunque potest manus tua facere, instanter operare, quia nec opus, nec ratio, nec scientia, nec sapientia erit apud inferos quo tu properas . Dauid quoque ait: Quoniam in seculum misericordia eius . Ex quibus nimirum sententiis constat quia qualis hinc quisque egreditur, talis in iudicio presentatur. Sed tamen de quibusdam leuibus culpis esse ante iudicium purgatorius ignis credendus est, eo quod ueritas ait:  Quia si quis in Spiritum sanctum blasphemiam dixerit, neque in hoc seculo dimittetur ei, neque in futuro . In qua sententia datur intelligi quasdam culpas in hoc seculo, quasdam uero in futuro posse laxari. Quod enim de uno negatur, consequenter intellectus patet quia de quibusdam conceditur. Sed tamen  hoc de paruis minimisque peccatis fieri posse credendum est, sicut est assiduus otiosus sermo, immoderatus risus, uel peccatum cure rei familiaris  aut non in grauibus rebus error ignorantie, que cuncta etiam post mortem grauant, si adhuc in hac uita positis minime fuerint relaxata. Nam et cum Paulus dicat Christum esse fundamentum , atque subiungat: Si quis superedificauerit super hoc fundamentum, aurum, et argentum, lapides pretiosos, ligna, fenum, stipulam, uniuscuiusque opus quale sit ignis probabit; si cuius opus arserit, detrimentum patietur, ipse autem saluus erit, sic tamen quasi per ignem . Quamuis hoc de igne tribulationis in hac nobis uita adhibito possit intelligi, attamen si quis hec de igne future purgationis accipiat, pensandum sollicite est quia illum dixit per ignem posse saluari, non qui super hoc fundamentum ferrum, es, uel plumbum edificat, id est peccata maiora, et idcirco duriora, atque iam tunc insolubilia, sed ligna, fenum, stipulam, id est peccata minima atque leuissima, que ignis facile consumit. Hoc tamen sciendum est quia illic saltem de  minimis nil quisque purgationis obtinebit, nisi bonis hoc actibus in hac uita adhuc positus ut illic obtineat promereatur.



CAP. 80.---Quod unus sit gehenne ignis, sed non uno modo omnes cruciet. Ex Dial. Greg. .

PETRUS.---Queso te: Unus esse gehenne ignis credendus est, an quanta peccatorum diuersitas fuerit, tanta quoque et ipsa estimanda sunt incendia esse preparata? GREGORIUS.---Unus quidem est gehenne ignis, sed non uno modo omnes cruciat peccatores. Uniuscuiusque etenim quantum exigit culpa, tantum illic sentietur pena. Nam sicut in hoc mundo sub uno sole multi consistunt, nec tamen eiusdem solis ardorem equaliter sentiunt, quia  alius plus, atque alius minus estuat, ita illic in uno igne non unus est modus incendii, quia quod hic diuersitas corporum, hoc illic agit diuersitas peccatorum, ut et ignem non dissimilem habeant, et tamen eosdem singulos dissimiliter exurat.



CAP. 81.---Quot genera sint oblationis pro defunctis facienda. Ex dictis August. .

Quatuor sunt genera oblationis: pro ualde bonis gratiarum actiones sunt, hoc est, Deo gratias agunt quia bene uixerunt; pro non ualde bonis, ut plena remissio fiat; pro non ualde malis, propitiationes sunt, ut tolerabilior sit damnatio; pro ualde malis etsi nulla sunt adiumenta mortuorum, qualescunque consolationes uiuorum sunt.



CAP. 82.---Cur sanctorum anime pro peccatoribus non orent, quando eos in igne eterno ardere prospexerint. Ex Dial. Greg. .


PETRUS.---Et ubi est quod sancti sint, si pro inimicis suis quos tunc ardere uiderint non orabunt? quibus utique dictum est: Pro inimicis uestris orate?  GREGORIUS.---Orant pro inimicis suis eo tempore quo possunt ad fructuosam penitentiam eorum corda conuertere, atque in ipsa conuersione saluare. Quid enim aliud pro inimicis orandum est, nisi hoc quod Apostolus ait, ut det illis Deus penitentiam ad cognoscendam ueritatem, et resipiscant a diaboli laqueis, a quo captiui tenentur ad ipsius uoluntatem?  PETRUS.---Et quomodo pro illis tunc orabit, qui iam nullatenus possunt ad iustitie opera ab iniquitate commutari? GREGORIUS.  ---Eadem itaque ratio cur non oretur tunc pro hominibus eterno igne damnatis, que nunc etiam causa est ut non orent sancti homines pro hominibus infidelibus impiisque defunctis, nisi quia de eis quos utique deputatos eterno supplicio iam nouerint, ante illum iam iudicis iusti conspectum orationis sue meritum cassari refugiunt? Quod si nunc quoque uiuentes iusti mortuis et damnatis iniustis minime compatiuntur, quando adhuc aliquid iudicabile de sua carne sese perpeti etiam ipsi nouerunt, quanto districtius tunc iniquorum tormenta respiciunt, quando ab omni uite corruptione exuti, ipsi iam iustitie uicinius atque arctius inherebunt? Sic quippe eorum mentes per hoc quod iustissimo iudici inherent uis districtionis absorbet, ut omnino  eis non liceat [libeat] quidquid ab illius eterne regule subtilitate discordat.



CAP. 83.---Quod duobus modis uita dicatur, duobus etiam mors intelligatur. Ex Dial. Gregor. .

PETRUS.---Non est iam quod responderi debeat aperte rationi, sed hec nunc questio mentem mouet: Quomodo anima immortalis dicitur, dum constat quod in perpetuo igne moriatur? GREGORIUS.--- Quia duobus modis uita dicitur, duobus etiam modis mors debet intelligi. Aliud est namque quod in Domino uiuimus, aliud uero quod in hoc quod conditi uel creati sumus, id est, aliud beate uiuere, et aliud essentialiter. Anima itaque et mortalis esse intelligitur et immortalis. Mortalis quippe, quia beate uiuere  amittit. Immortalis autem, quia essentialiter uiuere nunquam desinit, et nature sue uitam perdere non ualet, nec cum in perpetua fuerit morte damnata. Illic enim posita beata esse perdet, et esse non perdet. Ex qua re semper agitur [cogitur] ut et mortem sine morte, et defectum sine defectu, et finem sine fine patiatur.



CAP. 84.---Quod electi seu reprobi ad loca communia deducantur in tormentis. Ex Dial. Greg. .

Quod uero siue electi siue reprobi, quorum communis causa in opere fuerit, ad loca etiam communia deducantur, ueritatis uerba nobis satisfacerent, etiam si exempla deessent. Ipsa quippe ueritas propter electos in Euangelio dicit: In domo Patris mei mansiones multe sunt . Si enim dispar  in illa beatitudine eterna retributio non esset, una potius mansio quam multe essent. Multe ergo mansiones sunt, in quibus et distincti bonorum ordines propter meritorum consortium communiter letantur, et tamen unum denarium omnes laborantes accipiunt , qui multis mansionibus distinguuntur, quia et una est beatitudo quam illic percipiunt, et dispar retributionis qualitas, quam per opera diuersa consequuntur. Que nimirum ueritas iudicii sui diem denuntians ait: Tunc dicam messoribus: Colligite zizania, et alligate ea in fasciculos ad comburendum . Messores quippe angeli zizania in fasciculos ad comburendum ligant, dum pares paribus in tormentis similibus sociant,  ut superbi cum superbis, luxuriosi cum luxuriosis, auari cum auaris, fallaces cum fallacibus, inuidi cum inuidis, infideles cum infidelibus ardeant. Cum ergo similes in culpa ad tormenta similia adducantur, quia eos locis penalibus angeli deputant, quasi zizaniorum fasciculos ad comburendum ligant.



CAP. 85.---De hoc, quod in domo Dei multe mansiones sunt. Gregor. in Moral. .

In Euangelio ueritas dicit: In domo patris mei mansiones multe sunt . Sed in eisdem multis mansionibus erit aliquo modo ipsa retributionum diuersitas concors, quia tanta uis amoris in illa pace nos sociat ut quod in se quisque non acceperit, hoc se accepisse in alio exsultet. Unde et non eque laborantes in uinea, eque cuncti denarium  sortiuntur . Et quidem apud Patrem mansiones multe sunt, et tamen eumdem denarium dispares laboratores accipiunt, quia una cunctis erit beatitudo letitie, quamuis non una sit omnibus sublimitas uite.



CAP. 86.---Quod illum quem semel culpa ad penam pertrahit, misericordia ulterius ad ueniam non reducat. Greg. in Moral. .

Sicut consumitur nubes et pertransit, sic qui descendit ad inferos, non ascendet . Nubes quippe ad altiora suspenditur, sed densata uento impellitur ut currat; calore autem solis dissipatur, ut euanescat. Sic nimirum corda sunt hominum que per accepte rationis ingenium ad alta emigrant; impulsa autem maligni spiritus flatu, prauis desideriorum  suorum motibus huc illucque pertrahuntur, sed districta [districto] respectu superni iudicis quasi solis calore liquefiunt, et semel locis penalibus tradita ad operationis usum ultra non redeunt. uir igitur sanctus elationis cursum defectumque humani generis exprimens dicit: Sicut consumitur nubes et pertransit, sic qui descendit ad inferos, non ascendet. Ac si aperte loqueretur, dicens: In altum currendo deficit, qui superbiendo ad interitum tendit; quem si semel culpa ad penam pertrahit, misericordia ulterius ad ueniam non reducit.



CAP. 87.---Quod Deus dicatur zelans, dicatur iratus, dicatur penitens, dicatur misericors, dicatur prescius. Gregor. in Moral. .

Deus ergo quomodo zelans est, qui in custodienda castitate nostra nullo mentis cruciatu tangitur? Quomodo  irascitur, qui in ulciscendis uitiis nostris nulla perturbatione animi commouetur? Quomodo est penitens, qui id quod semel fecerit, te fecisse nequaquam dolet? Quomodo habet misericordiam, qui nunquam cor miserum habet? Quomodo est prescius, dum nulla nisi que futura sunt presciantur? Et scimus quia Deo nichil futurum est, ante cuius oculos preterita nulla sunt, presentia non transeunt, futura non ueniunt; quippe quia omne quod nobis fuit et erit in eius prospectu presto est, et omne quod presens est, scire potest potius quam prescire. Et tamen dicitur zelans, dicitur iratus, dicitur penitens, dicitur misericors, dicitur prescius. ut quia castitatem anime uniuscuiusque custodit,  humano modo zelans uocetur, quamuis mentis cruciatu non tangatur, et quia culpas percutit, dicitur irasci, quamuis nulla animi perturbatione moueatur, et quia ipse immutabilis id quod uoluerit mutat, penitere dicitur, quamuis rem mutet, consilium non mutet; et cum miserie nostre subuenit, misericors uocatur.



CAP. 88.---Cur Deus suos electos sic permittat mori, ut in uita illorum non ostendat cuius sanctitatis sint. Ex Dial. Greg. .

PETRUS.---Quid est hoc, queso te, quod omnipotens Deus sic permittit mori, quos tamen post mortem, cuius sanctitatis fuerint non patitur celari? GREGORIUS.---Cum scriptum sit: Iustus quacunque morte preuentus fuerit, iustitia eius non auferetur ab eo; electi qui procul dubio ad perpetuam  uitam tendunt, quid eis obest si ad modicum dure moriantur? Et est fortasse nonnunquam eorum culpa, licet minima, que in eadem debeat morte resecari. Unde fit ut reprobi potestatem quidem contra uiuentes accipiant, sed illis morientibus hoc in eis grauius uindicatur quod contra bonos potestatem sue crudelitatis acceperunt, sicut idem carnifex qui eumdem uenerabilem diaconum uiuentem ferire permissus est; gaudere super mortuum permissus non est. Quod sacra quoque testantur eloquia. Nam uir Dei contra Samariam missus, quia per inobedientiam in itinere comedit, hunc in eodem itinere leo occidit . Sed statim illic scriptum est: Quia stetit leo iuxta asinum, et non comedit  de cadauere . Ex qua re ostenditur quod peccatum inobedientie in ipsa morte fuit laxatum, quia idem leo qui uiuentem presumpsit occidere, contingere non presumpsit occisum. Qui enim occidendi ausum habuit, de occisi cadauere comedendi licentiam non accepit, quia is qui culpabilis in uita fuit, punita inobedientia erat iam iustus ex morte. Leo ergo qui prius peccatoris uitam necauerat, custodiuit postmodum cadauer iusti.



CAP. 89.---Quod miseris mors sine morte fiat. Greg. in Mor. .

Fit ergo miseris mors sine morte, finis sine defectu, quia et mors uiuit, et finis semper incipit, et deficere defectus nescit. Quia igitur et mors perimit, et non exstinguit; dolor cruciat, sed nullatenus  pauorem fugat; flamma comburit, sed nequaquam tenebras decutit, quantum ad notitiam presentis uite colligitur, supplicia ordinem non habent, que non suam per omnia qualitatem tenent.



CAP. 90.---Quod in inferno peccatoribus ad consolationem ignis non luceat, sed ut magis torqueat. Greg. in Moral. .

Quamuis illic ignis et ad consolationem non lucet, et tamen ut magis torqueat, ad aliquid lucet. Nam sequaces quosque suos secum in tormento reprobi flamma illustrante usuri sunt, quorum amore deliquerunt, quatenus qui eorum uitam carnalem contra precepta Conditoris amauerunt, ipsorum quoque eos interitus in augmento sue damnationis affligat.



CAP. 91.---De eadem re. In Moralibus .


Sicut ergo electis ignis ardere nouit ad solatium, et tamen ardere ad supplicium nescit, ita e diuerso gehenne flamma reprobis et nequaquam lucet ad consolationis gratiam, et tamen lucet ad penam, ut damnatorum oculis supplicium et nulla claritate candeat, et ad doloris cumulum qualiter crucientur ostendat. Quid hic mirum si gehenne ignem credimus habere supplicium simul obscuritatis et luminis, quando experimento nouimus, quia et tedarum flamma lucet obscura? Tunc edax flamma comburit quos nunc carnalis delectatio polluit. Tunc infinite patens inferni barathrum deuorat quos nunc inanis elatio exaltat; atque qui quolibet ex uitio hic uoluntatem callidi persuasoris expleuerunt, tunc cum suo  duce reprobi ad tormenta perueniunt  Et quamuis angelorum atque hominum longe sit natura dissimilis, una tamen pena implicat, quos unus in crimine reatus ligat.



CAP. 92.---Quod humana anima ita immortalis mori possit, et ita mortalis ut mori non possit. Greg. in Moral. .

Quia ergo nostre mortalitatis hoc tempus non ita ut male sit, sed ita perit ut non sit, querendum est quid sit quod non ita ut non sit, sed ita perire optatur, ut male sit. Humana enim anima seu angelicus spiritus ita immortalis est, ut mori possit, ita mortalis ut mori non possit. Nam beate uiuere, siue per uitium, siue per supplicium perdit, essentialiter autem uiuere, neque per uitium, neque per supplicium  amittit. A qualitate enim uiuendi deficit, sed omnimodo subsistendi interitum nec moriens sentit. Ut ergo breuiter dixerim, et immortaliter mortalis est, et mortaliter immortalis.



CAP. 93.---Quod corporeus sit ignis gehenne, et non indigeat alia materia nisi reproborum cruciatu. Gregor. in Moral. .

Miro ualde modo paucis uerbis expressus est ignis gehenne. Ignis namque corporeus ut esse ualeat ignis, corporeis indiget fomentis. Qui cum necesse est ut reseruetur, per congesta ligna procul dubio nutritur, nec ualet nisi succensus, esse, et nisi refotus, subsistere. At contra gehenne ignis cum sit corporeus, et in se missos reprobos corporaliter exurat, nec studio humano succenditur, nec lignis  nutritur, sed creatus semel durat inexstinguibilis, et succensione non indiget, et ardore non caret Bene ergo de hoc iniquo dicitur: Deuorabit eum ignis qui non succenditur . Quia omnipotentis iustitia futurorum prescia ab ipsa mundi origine gehenne ignem creauit, qui in pena reproborum esse semel inciperet, sed ardorem suum etiam sine lignis nunquam finiret. Sciendum uero est quod omnes reprobi, quia et in anima et carne simul peccauerunt, illic in anima et carne pariter cruciantur.



CAP. 94.---Cur anima in corpore manens et egrediens uideri non possit. Ex Dialog. Gregor. .

GREGORIUS.---Quid mirum, Petre, si egredientem animam non uidisti, quam et manentem in corpore  non uides? Nunquidnam modo cum mecum loqueris, quia in me uidere non uales animam meam, idcirco me esse exanimem credis? Natura quippe anime inuisibilis est, atque ita ex corpore inuisibiliter egreditur, sicut in corpore inuisibiliter manet. PETRUS.---Sed uitam anime in corpore manentis pensare possum ex ipsis motibus corporis, quia nisi corpori anima adesset, eiusdem membra corporis moueri non possent. uitam uero anime post carnem in quibus motibus, quibusue operibus uideam, dicas ut ex rebus uisis esse colligam, quod uidere non possum.



CAP. 95.---Quod nullus dubitare debeat esse ea inuisibilia que Deo inuisibili subministrant. Ex Dial. Gregor. 

GREGORIUS.---Sicut uis anime uiuificat et mouet  corpus, sic uis diuina implet que creauit omnia, et alia inspirando uiuificat, aliis uero tribuit ut uiuant, aliis hoc solummodo prestat ut sint. Quia uero esse non dubitas creantem et regentem, implentem et circumplectentem, transcendentem et subsistentem, incircumscriptum atque inuisibilem Deum, ita dubitare non debes hunc inuisibilia obsequia habere. Debent quippe ea que ministrant ad eius similitudinem tendere cui ministrant, ut que inuisibili seruiunt, esse inuisibilia non dubitentur. Hec autem que esse credimus, nisi sanctos angelos et spiritus iustorum? Sicut ergo motum considerans corporis, uitam anime in corpore manentis perpendis animo, ita uitam anime excuntis a corpore perpendere debes a summo, quia potest inuisibiliter uiuere,  quam oportet in obsequio inuisibilis Conditoris manere. PETRUS.---Recte totum dicitur, sed mens refugit credere, quod corporeis oculis non ualet uidere.



CAP. 96.---Quod nulla uisibilia uideri uel cognosci possint, nisi per inuisibilia. Ex Dial. Gregor. .

GREGORIUS.---Cum Paulus dicat: Est enim fides sperandarum rerum substantia, argumentum non apparentium , hoc ueraciter dicitur credi quod non ualet uideri. Nam credi iam non potest quod uideri potest. Ut tamen te breuiter reducam ad te, nulla uisibilia nisi per inuisibilia uidentur. Ecce enim cuncta corporea oculus tui corporis aspicit, nec tamen ipse corporeus oculus aliquid uideret corporeum, nisi hunc res incorporea ad uidendum  acueret. Nam tolle mentem que non uidetur, et incassum patet oculus qui uidebat. Subtrahe animam corpori, remanent procul dubio oculi in corpore aperti. Si igitur per se uidebant, cur discedente anima nichil uident? Hinc ergo intellige, quia quoque ipsa uisibilia non nisi per inuisibilia uidentur. Ponamus quoque ante oculos mentis domum edificari, immensas moles leuari, pendere magnas in machinis columnas, quis, queso te, hoc opus operatur? Corpus uisibile quod illas moles manibus trahit, an inuisibilis anima que uiuificat corpus. Tolle enim quod non uidetur in corpore, et mox immobilia remanent cuncta, que moueri uidebantur uisibilia corpora metallorum. Qua in re pensandum  est quia in hoc quoque mundo uisibili, nichil nisi per creaturam inuisibilem disponi potest. Nam sicut omnipotens Deus aspirando uel implendo ea que ratione subsistunt, et uiuificat et mouet inuisibilia, ita ipsa quoque inuisibilia implendo mouent, atque sensificant [sensim uiuificant] carnalia corpora que uidentur. PETRUS.---Istis fateor allegationibus libenter uictus, prope nulla iam esse hec uisibilia existimare compellor; qui prius in me infirmantium personas suscipiens de inuisibilibus dubitabam. Itaque placent cuncta que dicis; sed tamen sicut uitam anime in corpore manentis ex motu corporis agnosco, ita uitam anime post corpus apertis quibusdam rebus attestantibus agnoscere cupio.



CAP. 97.---Quod incorporeus spiritus in inferno a corporeo igne affligatur. Ex Dialog. Gregor. .


GREGORIUS.---Si uiuentis hominis incorporeus spiritus tenetur in corpore, cur non post mortem cum incorporeus spiritus sit, etiam corporeo igne teneatur? PETRUS.---In uiuente quolibet idcirco incorporeus spiritus tenetur in corpore, quia uiuificat corpus.



CAP. 98.---Quod incorporeus spiritus uiuificare possit, et ibi tenere, ubi a corporeo cruciatur igni. Ex Dial. Gregor. 

GREGORIUS.---Si incorporeus spiritus, Petre, in hoc teneri potest quod uiuificat, quare non penaliter et ibi teneatur ubi mortificatur? Tener i autem per ignem spiritum hominis dicimus, ut in tormento ignis sit uiuendo atque sen tiendo.  Ignem namque eo ipso patitur, quod uidet, et quia cremari se aspicit, crematur. Sicque fit ut res corporea incorpoream exurat, dum ex igne uisibili ardor ac dolor inuisibilis trahitur, ut per ignem corporeum mens in incorporea etiam incorporea flamma crucietur. Quamuis colligere ex dictis euangelicis possumus quia incendium anima non solum uidendo, sed etiam experiendo patiatur. ueritatis etenim uoce diues mortuus in inferno dicitur sepultus . Cuius anima quia in igne teneatur insinuat uox diuitis qui Abraham deprecatur, dicens: Mitte Lazarum ut intingat extremum digiti sui inaquam, ut refrigeret linguam meam, quia crucior in hac flamma . Dum ergo diuitem peccatorem  damnatum ueritas in ignibus perhibet, quis iam sapiens reproborum animas teneri ignibus neget? PETRUS.---Ecce ratione et testimonio ad crudelitatem flectitur animus, sed dimissus iterum ad rigorem redit. Quomodo enim res incorporea a re corporea teneri atque affligi possit ignoro.



CAP. 99.---De apostatis spiritibus, quod incorpore sint credendi. Ibidem.

GREGORIUS.---Dic, queso te, apostatas spiritus a celesti gloria deiectos, corporeos an incorporeos esse suspicaris? PETRUS.---Quis sane sapiens esse spiritus corporeos dixerit.



CAP. 100.---Quod gehenne ignis corporeus esse credendus sit. Ibidem.

GREGORIUS.---Gehenne ignem esse corporeum,  an incorporeum fateris? PETRUS.---Ignem gehenne corporeum esse non ambigo, in quo corpora certum est cruciari.



CAP. 101.---De hoc quod scribitur, Deum nemo uidit unquam, et qualiter illud intelligendum sit. Greg. in Moral. .

Deum nemo uidit unquam, inquit Ioannes . Rursumque cum testamenti ueteris Patres intueor, multos horum, teste ipsa sacre lectionis historia, Deum uidisse cognosco. uidit quippe Iacob Dominum, et ait: uidi Dominum facie ad faciem, et salua facta est anima mea . uidit Moyses Dominum, de quo scriptum est: Loquebatur Dominus ad Moysen facie ad faciem, sicut loqui solet homo ad amicum suum . uidit Dominum  Iob qui dixit: Auditu auris audiui te, nunc autem oculus meus uidet te . uidit Isaias Dominum qui ait: Anno quo mortuus est rex Ozias, uidi Dominum sedentem super solium excelsum et eleuatum . uidit Micheas Dominum qui dicit: uidi Dominum sedentem super solium suum, et omnem exercitum celi assistentem ei a dextris et a sinistris . Quid ergo est quod tot ueteris testamenti Patres Deum se uidisse testati sunt, et tamen de hac sapientia que Deus est, dicitur: Abscondita est ab oculis omnium uiuentium . Et Ioannes ait: Deum nemo uidit unquam , nisi hoc quod patenter datur intelligi, quia quandiu hic mortaliter uiuitur, uideri per quasdam imagines Deus potest, sed per ipsam  nature sue speciem non potest, ut anima gratia spiritus afflata per figuras quasdam Deum uideat, sed ad ipsam uim eius essentie non pertingat? Hinc est quod Iacob qui Deum se uidisse testatur, hunc non nisi in angelo uidit . Hinc est quod Moyses qui cum Deo facie ad faciem loquitur, sicut loqui solet homo ad amicum suum , inter ipsa uerba sue locutionis dicit: Si inueni gratiam in conspectu tuo, ostende mihi temetipsum manifeste, ut uideam te . Certe enim si Deus non erat cum quo loquebatur, ostende mihi Deum diceret, et non ostende temetipsum. Si autem Deus erat cum quo loquebatur facie ad faciem, cur petebat uidere quem uidebat? Sed ex hac eius petitione colligitur quia eum sitiebat per incirconscriptam  nature sue claritatem cernere quem iam ceperat per quasdam imagines uidere, ut sic superna essentia mentis eius oculis adesset, quatenus ei ad eternitatis uisionem nulla imago creata temporaliter interesset. Et uiderunt ergo patres testamenti ueteris Dominum, et tamen iuxta Ioannis uocem: Deum nemo uidit unquam . Et iuxta beati Iob sententiam: Sapientia, que Deus est, abscondita est ab oculis omnium uiuentium  quia in hac mortali carne consistentibus, et uideri potuit per quasdam circumscriptas imagines, et uideri non potuit per incirconscriptum lumen eternitatis . Sin uero a quibusdam potest in hac adhuc mortali carne consistentibus,  sed tamen inestimabili uirtute crescentibus, quodam contemplationis acumine eterna Dei claritas uideri, etc.



CAP. 102.---De duplici pena damnatorum. Ex dictis Isidori .

Duplex damnatorum pena est in gehenna, quorum et mentem urit tristitia, et corpus flamma iuxta uicissitudinem [iusta uicissitudine], ut qui mente tractauerunt quod perficerent corpore, simul et animo puniantur et corpore. Ignem gehenne ad aliquid lumen habere, et ad aliquid non habere, hoc est, habere lumen ad damnationem, ut uideant impii unde doleant, et non habere ad consolationem, ne uideant unde gaudeant. Apta fit comparatio de camino trium puerorum, ad exemplum ignis gehenne. Nam sicut ille  ignis non arsit ad trium puerorum supplicium, et arsit ad comburenda ligamina uinculorum , ita ignis gehenne et lucebit miseris ad augmentum penarum, ut uideant unde doleant, et non lucebit ad consolationem, ne uideant unde gaudeant. Inter huius uite et future infelicitatis miseriam multa discretio est. Illic enim et miseria est propter cruciationem dolorum, et tenebre propter lucis auersionem. Quorum unum in hac uita, id est miseria, est, aliud non est. In inferno autem utrumque est.



CAP. 103.---De penis impiorum. Ex dictis eiusdem .

Sicut fasciculi signorum ad combustionem de similibus colligantur, ita in die iudicii similis culpe  rei suis similibus iungentur, ut ex equo pena constringat quasi in fasciculum, quos actio similes fecit in malum. Sicut unusquisque sanctus in futuro iudicio pro quantitate uirtutum glorificabitur, ita et unusquisque impius pro quantitate facinorum condemnabitur. Nec deerit in supplicio futuro damnationis ordo, sed iuxta qualitatem criminum discretio erit penarum, propheta firmante. De charorum suorum quoque suppliciis additur etiam pena defunctis, sicut apud inferos diuiti sermo predicat euangelicus , sicut pro augendo Iude supplicio dicit etiam psalmus: Commotione moueantur filii eius, et mendicent . Impii ex hoc durius in iudicio puniendi sunt mentis dolore, ex quo uisuri sunt iustos glorie beatitudinem meruisse.  Cunctis uidentibus est precipitandus diabolus, quando sub aspectu omnium bonorum angelorum et hominum, cum eis qui de parte eius erunt, in ignem eternum mittendus est. Dum sublatus fuerit diabolus ut damnetur, multi electi, qui in corpore sunt inueniendi, Domino ad iudicium ueniente, metu concutiendi sunt, uidentes tali sententia impium esse punitum, quo terrore purgandi sunt, quia si quid eis ex corpore adhuc peccati remanserit, metu ipso quo diabolum damnari conspiciunt, purgabuntur. Hinc est quod ait Iob: Cum sublatus fuerit timebunt angeli, et territi purgabuntur . Multos perire posse ex eis in die iudicii, qui nunc electi esse uidentur et sancti,  dicente Propheta: uocabit Dominus iudicium ad ignem, et deuorabit abyssum multam, et comedet partem domus . Pars quippe domus deuorabitur, quia illos etiam infernus absorbebit, qui nunc se esse in preceptis celestibus gloriantur. De quibus et Dominus ait: Multi dicent mihi in illa die: Domine, Domine, nonne in nomine tuo prophetauimus, in nomine tuo demonia eiecimus. uirtutes multas fecimus? Tunc confitebor illis, quia nunquam noui uos. Discedite a me, qui operamini iniquitatem; nescio qui estis .



CAP. 104.---De Antichristo. Ex dictis eiusdem .

Omnis qui secundum Christiane professionis normam, aut non uiuit aut aliter docet, Antichristus est. Plerique autem Antichristi tempora non  uisuri sunt, et tamen in membris Antichristi inueniendi sunt. Antequam ueniat Antichristus, multa membra eius precesserunt, et praue actionis merito caput proprium preuenerunt, secundum Apostoli sententiam, qui iam iniquitatis mysterium operari illum affirmat, etiam antequam reueletur . Magnitudo signorum faciet sub Antichristo, ut electi, si fieri potest, in errorem mittantur . Sed si electi, quomodo sunt in errorem mittendi? Ergo ibunt in errorem titubationis ad modicum, propter multitudinem prodigiorum; non tamen deiiciendi sunt a stabilitate sua terrorum impulsu atque signorum. Unde et ideo ponitur, si fieri potest, quia electi perire non possunt, sed cito resipiscentes cordis errorem religione cercebunt,  scientes predictum esse a Domino ut, dum hoc fecerint aduersarii, non conturbentur sancti. Tam mira facturus est prodigia et signa dum uenerit Antichristus, ut etiam electis quoddam cordis gignatur scrupulum, quod tamen cito exsuperet in illis ratio, per quam scient in deceptionem reproborum, et electorum probationem eadem fieri signa. In quo tempore per patientiam gloriosi erunt sancti, non per miracula sicut sancti martyres fuerunt priores. Illi enim et persecutores sustinebunt, et facientes prodigia. Proinde et durius bellum sustinebunt, quia non solum contra persequentes, sed etiam contra miraculis corruscantes dimicaturi sunt. Grauius sub Antichristi temporibus contra Ecclesiam deseuiet Synagoga, quam in ipso aduentu Saluatoris  Christianos est persecuta. Dum in martyres diabolus iam exercuerit magnam crudelitatem etiam ligatus , crudelior tamen erit sub Antichristi temporibus, quando etiam erit soluendus . Nam si tanta ligatus facere potuit, quanta solutus faciet? Quanto propinquius finem mundi diabolus uidet, tanto crudelius persecutiones exercet, ut quia se continuo damnandum conspicit, socios sibi multiplicet cum quibus gehenne ignibus addicatur. Quanto breue tempus uidet diabolus sibi restare ut damnetur , tanto in magna persecutionis ira mouetur, diuina iustitia permittente, ut glorificentur iusti, sordidentur iniqui, et ut diabolo durior crescat damnationis sententia.



CAP. 105.---Quod ante diem iudicii etiam electi periclitabuntur in aduentu Antichristi. Greg. in Mor. .


In diebus eius stupebunt nouissimi, et primos inuadet horror . Tanta enim tunc contra iustos [nos] iniquitate effrenabitur ut etiam electorum corda non paruo pauore feriantur. Unde scriptum est: Ita ut in errorem inducantur, si fieri potest, etiam electi . Quod uidelicet dicitur, non quia electi casuri sunt, sed magnis terroribus trepidaturi. Tunc uero contra eum certamen iustitie et nouissimi electi habere narrantur et primi, quia uidelicet et hi qui in fine mundi electi reperiuntur, in morte carnis prosternendi sunt; et illi etiam qui a prioribus mundi partibus processerunt, Henoch scilicet et Elias ad medium reuocabuntur, et crudelitatis  eius seuitiam in sua adhuc mortali carne passuri sunt . Huius uires in tantam potestatem laxatas nouissimi obstupescunt, et primi metuunt, quia, licet iuxta hoc quod spiritu superbie subleuatur, omnem temporalem eius potestatem despiciunt, iuxta hoc tamen quod ipsi adhuc in carne mortali sunt, in qua cruciari temporaliter possunt, ipsa que fortiter tolerant, supplicia perhorrescunt, ita ut in eis uno eodemque tempore et constantia ex uirtute sit, et pauor ex carne, quia etsi electi sunt, ut tormentis uinci nequeant, per hoc tamen quod homines sunt, et ipsa metuunt tormenta, que uincunt.



CAP. 106.---Item de Antichristo. Greg. in Moral. .

 uidit enim quod in fine mundi Satan hominem ingrediens, quem sacra Scriptura Antichristum appellat, tanta elatione extollitur, tanta uirtute principatur, tantis signis et prodigiis in sanctitatis ostensione eleuatur ut argui ab homine eius facta non ualeant, quia cum potestate terroris adiungit etiam signa ostense sanctitatis. Et ait: Quis arguet coram eo uiam eius?  Quis uidelicet hominum illum increpare audeat, cuius uisum ferre pertimescit? Sed tamen eius uiam non solum Elias et Henoch, qui in eius exprobrationem ad medium deducuntur, sed etiam omnes electi arguunt dum contemnunt, dum uirtute mentis eius malitie resistunt.



CAP. 107.---Item de Antichristo. Gregor. in Moral. .

 Hoc in loco homo humana sapientia dicitur, sed cum plus sint omnes quam innumerabiles, querendum nobis est cur ante se innumerabiles, et post se omnes trahere dicatur , nisi quod antiquus hostis reprobum tunc hominem ingressus, cunctos quos carnales inuenerit sub sue iugum ditionis rapit, qui et nunc priusquam appareat, innumerabiles quidem, non tamen omnes carnales trahit, quia quotidie a carnali opere ad uitam multi reuocantur, adque statum iustitie, alii per breuem, alii per longam penitentiam redeunt, et nunc innumerabiles rapit cum falsitatis sue stupenda hominibus signa non exhibet; cum uero coram carnalium oculis miranda eis prodigia fecerit,  post se tunc non innumerabiles, sed omnes trahit, quia qui bonis presentibus delectantur, potestati illius se absque retractione subiiciunt. Sed sicut prefati sumus, quia plus est omnem hominem quam innumerabiles trahere, cur prius dicitur quod omnem trahit, et post in augmento innumerabiles subiiciuntur? Ratio namque expetit ut prius quod minus est, et post in augmento quod maius est diceretur. Sed sciendum quia in hoc loco plus fuit innumerabiles dixisse quam omnes. Post se enim omnem hominem trahit, quia in tribus annis et dimidio omnes quos in studiis uite carnalis inuenerit, iugo sue dominationis [damnationis] astringit. Ante se uero innumerabiles traxit, quia per quinque millia, et adhuc amplius annorum curricula, quamuis carnales  omnes trahere minime potuit; multo tamen plures sunt in tam longo tempore hi, quos ante se innumerabiles rapit, quam omnes quos in tam breui tempore rapiendos inuenerit. Bene ergo dicitur: Post se omnem hominem trahit, et ante se innumerabiles, quia et tunc minus tollit, cum omnes tulerit, et nunc amplius diripit, cum corda omnium inuadit.



CAP. 108.---Quod in nouissimis Isrelite omnes per predicationem Elie conuerti debeant. Greg. in Mor. .

Sed extremo Isrelite omnes ad fidem cognita Elie predicatione concurrunt, atque ad eius protectionem quem fugerant redeunt, et tunc illud eximium multiplici aggregatione populorum conuiuium celebratur.



CAP. 109.---De hoc, cur in hac uita sepius bonis male sit. Gregor. in Moral. .


Cum ualde occulta diuina sint iudicia, cur in hac uita nonnunquam bonis male sit, malis bene, tunc occultiora sunt, cum et bonis hic bene est, et malis male. Nam cum bonis male est, malis bene, hoc fortasse deprehenditur, quia et boni si qua deliquerunt, hic recipiunt, ut ab eterna plenius damnatione liberentur, et mali bona que pro hac uita faciunt hic inueniunt, ut ad sola in posterum tormenta pertrahantur. Unde et ardenti in inferno diuiti dicitur: Memento, fili, quia recepisti bona in uita tua, et Lazarus similiter mala . At cum bonis hic bene est, et malis male, incertum ualde fit utrum boni ideo bona accipiant, ut prouocati ad aliquid  melius crescant, an iusto latentique iudicio hic suorum operum remunerationem percipiant, ut a premiis uite sequentis inanescant; et utrum malos idcirco aduersa feriant, ut ab eternis suppliciis corrigendo defendant, an hic eorum pena incipiat, ut quandoque complenda eos ad ultima gehenne tormenta perducat.



CAP. 110.---Quod etiam omnes resurgere debeant ad tormenta, non ad iudicium. Gregor. in Moral. .

Resurgunt etiam omnes infideles, sed ad tormenta ad iudicium. Non enim eorum tunc causa discutitur, quia ad conspectum districti iudicis iam cum damnatione sue infidelitatis accedunt. Professionem uero fidei retinentes, sed professionis opera non habentes,  redarguuntur ut pereant. Qui uero nec fidei sacramenta tenuerunt, increpationem Iudicis in extrema examinatione non audiunt, quia preiudicati infidelitatis sue tenebris, eius quem despexerant inuectione redargui non merentur. Illi saltem uerba Iudicis audiunt, quia eius saltem fidei uerba tenuerunt; isti in damnatione sua eterni Iudicis nec uerba percipiunt, quia eius reuerentiam nec uerbo tenus seruare uoluerunt. Illi legaliter pereunt, quia sub lege positi peccauerunt; istis in perditione sua de lege nichil dicitur, quia nichil legis habere conati sunt.



CAP. 111.---Quod omnes homines resurgere debeant. August. .

Omnium hominum erit resurrectio. Si omnium erit, ergo omnes moriuntur, ut mors in Adam data  [ab Adam ducta] omnibus eius filiis dominetur, et maneat illud priuilegium in Domino, quod de eo specialiter dicitur: Non dabis sanctum tuum uidere corruptionem . Hanc rationem maxima Patrum turba tradente suscepimus. uerum quia sunt et alii eque catholici et eruditi uiri, qui credunt anima in corpore manente immutandos ad incorruptionem et immortalitatem eos qui in aduentu Domini uiui inueniendi sunt, et hoc eis reputari pro resurrectione ex mortuis, quod mortalitatem immutatione deponant, non morte, quolibet quis acquiescat modo, non est hereticus nisi ex contentione hereticus fiat. Sufficit enim in Ecclesie lege carnis resurrectionem credere futuram de morte.



CAP. 112.---Quomodo intelligatur quod uiui et mortui dicuntur iudicandi. Idem Aug. .


Quod autem dicimus in Symbolo in aduentu Domini uiuos et mortuos iudicandos, non iustos tantum ac peccatores significari, sicut Diodorus putat, sed et uiuos eos qui in carne inueniendi sunt, credimus. Qui ob hoc morituri creduntur uel immutandi, sicut alii uolunt, ut suscitati continuo uel reformati a mortuis iudicentur [cum ante mortuis iudicentur, sic hodie Aug.].



CAP. 113.---Quod angeli apostate, et impii homines post tormenta quasi suppliciis expurgati, iustorum societate non donentur. Item Aug. .

Post resurrectionem et iudicium non credamus restitutionem futuram, quam Origenes delirat, ut demones uel impii homines post tormenta, quasi  suppliciis expurgati, uel illi in angelicam qua creati sunt redeant dignitatem, uel isti iustorum societate donentur, eo quod hoc diuine conueniat pietati, ne quid ex rationalibus pereat creaturis, sed quolibet modo saluetur. Sed nos credamus ipsi Iudici omnium, et retributori iusto qui dixit: Impii ibunt in supplicium eternum, iusti autem in uitam eternam , ut percipiant fructum operum suorum. Et iterum: Ite in ignem eternum, qui paratus est diabolo et angelis eius .



CAP. 114.Quod resurrectio fieri debeat in etate perfecte iuuentutis que profectu non indigeat. Ex dictis Isidori .

Inchoatio pacis sanctorum est in hac uita, non perfectio. Tunc autem erit plenitudo pacis, dum ad  Dei contemplationem absorpta carnis infirmitate conualuerint. Resurrectio mortuorum, ut Apostolus ait, in uirum perfectum, in mensuram etatis plenitudinis Christi futura est , in etate scilicet iuuentutis que profectu non indiget, et absque inclinatione defectus in perfectione ex utraque parte et plena est et robusta. Quamuis nunc filiorum Dei nomine homines fideles uocentur, tamen ex eo quod hanc seruitutem corruptionis patiuntur adhuc iugo seruitutis addicti, sunt accepturi plenam filiorum Dei libertatem, dum corruptibile hoc induerit incorruptionem . Nunc Deus per speculum agnoscitur , in futuro autem quisque electus facie ad faciem presentabitur , ut ipsam speciem contempletur, quam nunc per speculum  uidere conatur. In hac uita electorum numero ad dexteram pertinentium, et reproborum qui ad sinistram ituri sunt, Ecclesiam Dei compleri dicitur, in fine autem seculi zizania a frumento disiungi .



CAP. 115.---Quod districtus iudee ad iudicium ueniens, peccatorem uideat ut feriat, non ut saluet. Greg. in Moral. .

Districtus Iudex ad iudicium ueniens, et ad saluandum non uidet, et ad feriendum uidet, quia quem in presenti uita dispensationis sue miseratione non respicit, respiciendo postmodum per iustitiam exstinguit. Nunc enim peccator quisque Deum non metuit et uiuit, blasphemat et proficit, quia scilicet misericors Creator quem exspectando uult  corrigere, aspiciendo non uult punire, sicut scriptum est: Dissimulans peccata hominum propter penitentiam . Sed tunc peccator cum respicitur non subsistit, quia cum districtus Iudex merita subtiliter inquirit, reus ad tormenta non sufficit. Quamuis hoc etiam iustorum uoci congruit, quorum mens semper sollicita uenturo examini intendit. Omne enim quod agunt metuunt, dum caute considerant ante quantum Iudicem stabunt. Intuentur potentiam illius magnitudinis, et pensant quanto reatu constricti sunt proprie infirmitatis. Enumerant mala proprii operis, et contra hec exaggerant bona gratie Conditoris. Considerant praua quam districte iudicet, bona opera quam subtiliter penset, et perituros  se absque ambiguitate presciunt, si remota pietate iudicentur. Quia hoc ipsum quoque quod iuste uidemur uiuere culpa est, si uitam nostram cum indicat, hanc apud se diuina misericordia non excusat.



CAP. 116.---Quod in die iudicii duo ordines in quatuor diuidentur. Ex dictis Isidori .

Due sunt differentie uel ordines hominum in iudicio, hoc est electorum et reproborum. Qui tamen diuiduntur in quatuor. Perfectorum ordo unus est, qui cum Deo iudicat, et alius qui iudicatur. Utrique tamen cum Christo regnabunt. Similiter ordo reproborum partitur in duo, dum hi qui intra Ecclesiam sunt mali iudicandi sunt et damnandi. Qui uero extra Ecclesiam inueniendi sunt, non sunt iudicandi,  sed tantum damnandi. Primus igitur eorum ordo qui iudicantur et pereunt, opponitur illi ordini bonorum, de quo sunt qui iudicantur et regnant. Secundus eorum ordo qui non iudicantur et pereunt, opponitur illi ordini perfectorum, in quo sunt hi, qui non iudicantur et regnant. Tertius ordo eorum qui iudicantur et regnant, illi ordini contrarius est, de quo sunt qui iudicantur et pereunt. Quartus ordo eorum qui non iudicantur et regnant, opponitur illi contrario ordini, in quo illi sunt qui non iudicantur et pereunt. Gemina punitur sententia impius, dum aut hic pro suis meritis cecitate percutitur ne ueritatem uideat, aut dum in fine damnabitur ut debitas penas exsoluat.



CAP. 117.---Quod liber uite sit ipsa uisio aduenientis Iudicis, quia quidquid quis fecerit, ipso uiso statim intelliget. Gregor. in Moral. lib. XXIu, c. 9 .


Libri aperti sunt, et alius liber apertus est, qui est uite, et iudicati sunt mortui ex his que scripta erant in libris . Liber namque uite est ipsa uisio aduenientis Iudicis, in quo quasi scriptum est omne mandatum, quia quisquis eum uiderit, mox teste conscientia quidquid non fecit intelligit. Libri aperti referuntur, quia iustorum tunc uita conspicitur, in quibus mandata celestia opere impressa cernuntur. Et iudicati sunt mortui ex his que scripta erant in libris, quia in ostensa uita iustorum, quasi in expansione librorum legunt bonum quod ipsi agere noluerunt, atque ex eorum qui fecerunt  comparatione damnantur. Ne ergo unusquisque tunc uidens eos, quod non fecit defleat, nunc in eis quod imitetur attendat; quod quidem facere electi non cessant.



CAP. 118.---De gloria sanctorum post mortem. Ex dictis Isidori .

Non faciet in futurum cor miserum iustorum ex compassione damnatorum condolendi affectio; ubi tantum erit sanctorum de Dei contemplatione gaudium ut tristitie nullum tribuat introitum. Sicut comparatus color candidus nigro colori fit pulchrior, ita sanctorum requies comparata damnationi malorum gloriosior erit; sic iustitia iniustitie, sic uirtus uitio. Crescit ergo sanctorum gloria, dum debita damnantur impii pena. Post resurrectionem sanctis  in carne promissa est celorum ascensio, dicente ad Patrem Christo: uolo ut ubi ego sum, et ipsi sint mecum . Si enim membra capitis sumus, et unus in se et in nobis est Christus, utique ubi ipse ascendit, et nos ascensuri sumus.



CAP. 119.---Quod finito iudicio incipiet esse celum nouum, et terra noua. Ex dictis eiusdem .

Ut ait beatus Augustinus, peracto finitoque iudicio tunc esse desinet hoc celum et hec terra, quando incipiet esse celum nouum et terra noua . Mutatione namque rerum, non omnimodo interitu transibit hic mundus. Unde et Apostolus dicit: Preterit enim figura huius mundi , figura ergo preterit, non natura.



CAP. 120.---Contra eos qui dicunt si, post factum iudicium, erit conflagratio mundi, ubi tunc esse poterunt sancti, qui non contingantur flamma incendii. Ex dictis eiusdem .


Hanc questionem beatus Augustinus dissoluit. Querat, ait, forsitan aliquis, si post factum iudicium mundus iste ardebit, antequam pro illo celum nouum et terra noua reponantur , eo ipso tempore conflagrationis eius, ubi erunt sancti, cum eos habentes corpora in aliquo corporali loco esse necesse sit? Possumus respondere futuros esse in superioribus partibus, quo ita non ascendet flamma illius incendii, quemadmodum nec unda diluuii. Talia quippe illis erunt corpora ut illic sint ubi esse uoluerint, sed nec ignem conflagrationis illius pertimescent immortales atque incorruptibiles facti,  sicut uirorum trium corruptibilia corpora atque mortalia in camino ardenti illesa uiuere potuerunt .



CAP. 121.---Ut nullus se putet eleemosynis peccata sua posse redimere, nisi studeat uitam suam corrigere. Augustinus .

Sane cauendum est ne quisquam existimet infanda illa crimina, qualia qui agunt regnum Dei non possidebunt , quotidie perpetranda, et eleemosynis quotidie redimenda. In melius est quippe uita mutanda, et per eleemosynas de peccatis preteritis est propitiandus Deus, non ad hoc emendus quodammodo, ut ea semper liceat impune committere. Nemini enim dedit laxamentum peccandi , quamuis miserando deleat iam  facta peccata, si non satisfactio congrua negligatur.



CAP. 122.---Leuia peccata Dominica nobis dimitti oratione, si tamen debitoribus nostris ita dimittimus, sicut et nobis dimitti uolumus. Augustin. .

De quotidianis autem breuibus leuibusque peccatis, sine quibus hec uita non ducitur, quotidiana oratio fidelium satisfacit. Eorum est enim dicere: Pater noster, qui es in celis , qui iam Patri tali regenerati sunt ex aqua et Spiritu sancto . Delet omnino hec oratio minima et quotidiana peccata. Delet et illa a quibus uita fidelium etiam scelerate gesta, sed penitendo in melius mutata discedit, si quemadmodum ueraciter dicitur: Dimitte nobis debita nostra , quoniam  non desunt que dimittantur, ita ueraciter dicatur: Sicut et nos dimittimus debitoribus nostris , id est, fiat quod dicitur. Quia et ipsa eleemosyna est ueniam petenti homini ignoscere.



CAP. 123.---Quod non solum tunc eleemosyna detur, quando solatium aliquod indigenti, sed etiam quando uel uenia peccanti, uel disciplina datur erranti. Augustin. .

Ac per hoc ad omnia que utili misericordia fiunt, ualet quod Dominus ait: Date eleemosynam, et ecce omnia munda sunt uobis . Non solum autem qui dat esurienti cibum, sitienti potum, nudo uestimentum, peregrinanti hospitium, fugienti latibulum, egro uel incluso uisitationem, captiuo redemptionem, debili subiectionem, ceco deductionem, tristi  consolationem, non sano medelam, erranti uiam, deliberanti [deliranti] consilium, et quod cuique necessarium est indigenti, uerum etiam qui dat ueniam peccanti, eleemosynam dat. Et qui emendat uerbere in quem potestas datur, uel cercet aliqua disciplina, et tamen peccatum eius quo ab illo lesus aut offensus est, dimittit ex corde, uel orat ut ei dimittatur, non solum in eo quod dimittit atque orat, uerum etiam in eo quod corripit, et aliqua emendatoria pena plectit, eleemosynam dat, quia misericordiam prestat. Multa enim bona prestantur inuitis, quando eorum consulitur utilitati non uoluntati, quia ipsi sibi inueniuntur esse inimici, amici uero eorum potius illi quos inimicos putant, et reddunt errando mala pro bonis, cum reddere mala Christianus non  debeat, nec pro malis . Multa itaque sunt genera eleemosynarum, que cum facimus, adiuuamur ut dimittantur nobis debita nostra .



CAP. 124.---Perfectorum esse filiorum Dei, retribuere bona pro malis. August. .

Sed ea nichil est maius, qua ex corde dimittimus quod in nos quis peccauit. Minus enim magnum est erga eum esse beneuolum, siue etiam beneficium, qui tibi nichil mali fecerit; illud multo grandius et magnificentissime bonitatis est, ut tuum quoque inimicum diligas, et ei qui tibi malum uult, et si potest facit, tu bonum semper uelis, faciasque cum possis, audiens dicentem Iesum: Diligite inimicos uestros; benefacite eis qui uos oderunt, et orate pro  eis qui uos persequuntur . Sed dona perfectorum [sed quoniam perfectorum, sic August.] sunt ista filiorum Dei, quo quidem se debet omnis fidelis extendere, et humanum animum ad hunc affectum orando Deum, secumque agendo luctandoque perducere.



CAP. 125.---Quomodo ab imperfectis impleantur uerba Dominice orationis: Dimitte nobis debita nostra, sicut et nos dimittimus, etc. Aug. .

Tamen quia hoc tam magnum bonum tante multitudinis non est, quantam credimus exaudiri, cum in oratione Dominica dicitur: Dimitte nobis debita nostra, sicut et nos dimittimus debitoribus nostris , procul dubio uerba sponsionis huius implentur, si homo qui nondum ita profecit ut iam diligat inimicum, tamen quando rogatur  ab homine qui peccauit in eum, ut ei dimittat, dimittit ei ex corde, quia etiam sibi roganti uult utique dimitti cum orat et dicit: Sicut et nos dimittimus debitoribus nostris , id est, sic dimitte dehita nostra rogantibus nobis, sicut nos dimittimus rogantibus debitoribus nostris.



CAP. 126.---Quod nichil ualeat eleemosyna quando non corrigitur uita. August. .

Sane qui sceleratissime uiuunt, nec curant talem uitam moresque corrigere, et inter ipsa facinora et flagitia sua eleemosynas frequentare non cessant, frustra sibi ideo blandiuntur, quoniam Dominus ait: Date eleemosynam, et ecce omnia munda sunt uobis . Hoc enim quam late pateat non intelligunt,  sed ut intelligant, attendant quibus dixerit, nempe in Euangelio sic scriptum est: Cum loqueretur, rogauit illum quidam Phariseus ut pranderet apud se, et ingressus recubuit. Phariseus autem cepit intra se reputans dicere quare non baptizatus esset ante prandium. Et ait Dominus ad illum: Nunc, uos Pharisei, quod deforis est calicis et catini mundatis, quod autem intus est uestrum, plenum est rapina et iniquitate. Stulti, nonne qui fecit id quod foris est, etiam id quod intus est fecit? uerumtamen quod. superest, date eleemosynam, et ecce omnia munda sunt uobis . Ita ne hoc intellecturi sumus, ut Phariseis non habentibus fidem Christi, etiam si non in eum crediderint, nec renati fuerint ex aqua et Spiritu sancto , munda sint omnia, tantum si  eleemosynas dederint, sicut isti eas dandas putant, cum sint immundi omnes quos non mundat fides Christi, de qua scriptum est: Mundans fide corda eorum . Et dicat Apostolus: Immundis autem et infidelibus nichil est mundum, sed polluta sunt eorum mens et conscientia . Quomodo ergo Phariseis omnia munda essent, si eleemosynas darent, et fideles non essent? Aut quomodo fideles [infideles] essent, si in Christum credere, atque in eius renasci gratia noluissent [uoluissent]? Et tamen uerum est quod audierant: Date eleemosynam, et ecce omnia munda sunt uobis .



CAP. 127.---Quod non sit uocandus inimicus qui ueniam rogare disponit. Aug. .

 Iam uero qui eum in quem peccauit hominem rogat, si peccato suo mouetur ut roget, non est adhuc deputandus inimicus, ut eum diligere sit difficile, sicut difficile erat quando inimicitias exercebat.



CAP. 128.---Non remitti peccata nisi remittenti ex corde in se peccanti. Aug. .

Quisquis autem roganti et peccati sui penitenti non ex corde dimittit, nullo modo existi met a Domino sua peccata dimitti, quoniam mentiri ueritas non potest. Quem uero Euangelii lateat auditorem, siue electorem quis dixerit: Ego sum ueritas?  Qui cum docuisset orationem, hanc in ea positam sententiam uehementer commendauit, dicens. Si enim dimiseritis hominibus  peccata eorum, dimittet et uobis Pater uester celestis delicta uestra. Si autem non dimiseritis hominibus, nec Pater uester dimittet uobis peccata uestra . Ad tam magnum tonitruum qui non expergiscitur, non dormit, sed mortuus est. Et tamen potens est ille etiam mortuos excitare.



CAP. 129.---Item quomodo largienda sit eleemosyna. Aug. .

Qui autem uult ordinate dare eleemosynam a seipso debet incipere, et eam sibi primum dare. Est enim eleemosyna opus misericordie, uerissimeque dictum est: Miserere anime tue placens Deo . Propter hoc renascimur, ut Deo placeamus cui merito displicet quod nascendo contraximus. Hec est prima eleemosyna quam nobis dedimus,  quoniam nos ipsos miseros per miserantis Dei misericordiam requisiuimus, iustum iudicium eius confitentes, quo miseri effecti sumus, de quo dicit Apostolus: Iudicium quidem ex uno in condemnationem . Et magne caritati eius gratias agentes, de qua idem ipse dicit gratie predicator: Commendat autem suam dilectionem Deus in nobis, quoniam cum adhuc peccatores essemus, Christus pro nobis mortuus est , ut et nos ueraciter de nostra miseria iudicantes, et Dei caritatem quam donauit ipse, diligentes, pie recteque uiuamus. Quod iudicium et caritatem Dei cum Pharisei preterirent , decimabant tamen preter [propter] eleemosynas quas faciebant, etiam queque minutissima fructuum suorum . Et ideo  non dabant eleemosynam a seipsis incipientes, secumque prius misericordiam facientes, sicut isti eas dandas putant. Propter quem dilectionis ordinem dictum est: Diliges proximum tuum sicut teipsum . Cum ergo increpasset eos quod forinsecus se lauarent, intus autem rapina et iniquitate pleni essent, admonens quamdam eleemosynam quam sibi homo debet primitus dare, et interiora mundare: uerumtamen, inquit, quod superest, date eleemosynam, et ecce omnia munda sunt uobis . Deinde ut ostenderet quid admonuisset, et quid ipsi facere non curarent, ne illum putarent eleemosynas eorum ignorare, sed ue uobis, inquit Phariseis, tanquam diceret: Ego quidem commonui  uos ad eleemosynam dandam, per quam uobis munda sint omnia, sed ue uobis qui decimatis mentham, et rutam, et omne olus , has enim noui eleemosynas uestras, ne de illis me uos nunc admonuisse arbitremini, et preteritis iudicium et caritatem Dei. Qua eleemosyna possetis ab omni inquinamento interiori mundari, ut uobis munda esent et corpora que lauatis, hoc est enim omnia, et interiora scilicet et exteriora. Sicut alibi legitur: Mundate que intus sunt, et que foris sunt munda erunt . Sed ne istas eleemosynas que fiunt de fructibus terre respuisse uideretur: Hec, inquit, oportuit facere, id est, iudicium et caritatem Dei, et illa non preterire , id est, eleemosynas fructuum terrenorum.



CAP. 130.---Ne quis impunitatem sibi peccandi dari putet, eleemosynam dando. Aug. .


Non ergo se fallant, qui per eleemosynas quaslibet largissimas fructuum suorum, uel cuiusque pecunie impunitatem se emere existimant in facinorum suorum immanitate ac flagitiorum nequitia permanendo. Non solum enim hec faciunt, sed ita diligunt ut in eis semper optent, tantum si possint, impune uersari. Qui autem diligit iniquitatem, odit animam suam , et qui odit animam suam, non est misericors, sed crudelis; diligendo eam quippe secundum seculum, odit eam secundum Deum. Si ergo uellet ei dare eleemosynam, per quam munda illi essent omnia, odisset eam secundum seculum, et diligeret secundum Deum. Nemo autem  dat eleemosynam quamlibet, nisi unde det ab illo accipiat qui non eget. Et ideo dictum est: Misericordia eius preueniet me .



CAP. 131.---Pro inimicis similiter ut pro maximis peccatis orandum. Aug. .

Que sint autem leuia, que grauia peccata, non humano, sed diuino sunt pensanda iudicio. uidemus enim quedam ab ipsis quoque apostolis ignoscendo fuisse concessa, quale illud est quod uenerabilis Paulus coniugibus ait: Nolite fraudare inuicem, nisi ex consensu ad tempus, ut uacetis orationi, et iterum in idipsum reuertimini, ne uos tentet Satanas propter incontinentiam uestram . Quod putari posset non esse peccatum, misceri scilicet coniugi,  non filiorum procreandorum causa, quod bonum est nuptiale, sed carnalis etiam uoluptatis, ut fornicationis, siue adulterii, siue cuiusquam alterius immunditie mortiferum malum, quod turpe est etiam dicere, quo potest tentante Satana libido pertrahere, incontinentium deuitet infirmitas. Posset ergo, ut dixi, hoc putari non esse peccatum, nisi addidisset: Hoc autem dico secundum indulgentiam, non secundum imperium . Quis autem iam esse peccatum neget, cum dari ueniam facientibus apostolica auctoritas fateatur? Tale quiddam est ubi dicit: Audet quisquam uestrum aduersus alterum negotium habens, iudicari apud iniquos, et non apud sanctos?  Et paulo post: Secularia igitur iudicia,  si habueritis, inquit, eos qui contemptibiles sunt in Ecclesia, hos collocate ad iudicandum. Ad reuerentiam uobis dico: Sic non est inter uos quisquam sapiens, qui possit inter fratrem suum iudicare [inter fratrem et fratrem iudicare]. Sed frater cum fratre iudicio contendit, et hoc apud infideles . Nam et hic posset putari iudicium habere aduersus alterum non esse peccatum, sed tantummodo id extra Ecclesiam uelle iudicari, nisi secutus adiungeret: Iam quidem omnino delictum est inter uos, quia iudicia habetis uobiscum . Et ne quisquam ita hoc excusaret, ut diceret iustum se habere negotium, sed iniquitatem se pati, quam uelit a se iudicum sententia remoueri, continuo talibus cogitationibus uel excusationibus occurrit atque ait: Quare non  magis iniquitatem patimini? quare non potius fraudamini?  Ut ad illud redeatur quod Dominus ait: Si quis uoluerit tunicam tuam tollere, et iudicio tecum contendere, dimitte illi et pallium . Et alio loco: Qui abstulerit, inquit, tua, noli repetere . Prohibuit itaque suos de secularibus rebus cum aliis habere iudicium; ex qua doctrina Apostolus dicit esse delictum . Tamen cum sinit in Ecclesia talia iudicia finiri inter fratres, fratribus iudicantibus, extra Ecclesiam uero terribiliter uetat, manifestum est etiam hic quid secundum ueniam concedatur infirmis. Propter hec atque huiusmodi peccata, et alia, licet iis minora, que fiunt uerborum et cogitationum offensionibus, apostolo Iacobo confitente ac dicente: In multos  enim offendimus omnes , oportet ut quotidie crebroque oremus Deum, atque dicamus: Dimitte nobis debita nostra , nec in eo quod sequitur mentiamur, sicut et nos dimittimus debitoribus nostris .



CAP. 132.---Quedam esse peccata grauia, que ab hominibus leuia putantur. Aug. .

Sunt autem quedam que leuissima putarentur, nisi in Scripturis demonstrarentur opinione grauiora. Quis enim dicentem fratri suo: Fatue, reum gehenne putaret, nisi ueritas diceret?  Cui tamen uulneri subiecit continuo medicinam, preceptum fraterne reconciliationis adiungens; mox quippe ait: Si ergo offers munus tuum ad altare, et  ibi recordatus fueris quia frater tuus habet aliquid aduersum te , etc Aut quis estimaret quam magnum peccatum sit dies obseruare et menses, et annos, et tempora , sicut obseruant qui certis diebus, siue annis, siue mensibus, uolunt uel nolunt aliquid inchoare, eo quod secundum uanas doctrinas hominum fausta uel infausta existiment tempora, nisi huius mali magnitudinem ex timore Apostoli pensaremus, qui talibus ait: Timeo uos, ne forte sine causa laborauerim in uobis .



CAP. 133.---Quale peccatum clamor in Scriptura sancta appelletur. Aug. .

Hinc accedit quod peccata quamuis magna et horrenda, cum in consuetudinem uenerint, aut parua,  aut nulla esse creduntur, usque adeo ut non solum non occultanda, uerum etiam iam predicanda ac diffamanda uideantur. Quando sicut scriptum est: Laudatur peccator in desideriis anime sue, et qui iniqua gerit, benedicitur . Talis in diuinis libris iniquitas clamor uocatur: sicut habes apud Isaiam prophetam de uinea mala: Exspectaui, inquit, ut faceret iudicium, fecit autem iniquitatem, et non iustitiam, sed clamorem . Unde est et illud in Genesi: Clamor Sodomorum et Gomorrheorum multiplicatus est . Quia non solum iam apud eos non puniebantur illa flagitia, uerum etiam publice uelut lege frequentabantur. Sic nostris temporibus ita multa mala, etsi non talia in apertam consuetudinem iam uenerunt ut pro his non solum  excommunicare aliquem laicum non audeamus, sed nec clericum degradare. Unde cum exponerem ante aliquot annos Epistolam ad Galatas, in eo ipso loco ubi ait Apostolus: Timeo uos, ne forte sine causa laborauerim in uobis , exclamare compulsus sum: »ue peccatis hominum! que sola inusitata exhorrescimus, usitata uero pro quibus abluendis Filii Dei sanguis effusus est, quamuis tam magna sint, ut omnino claudi contra se faciant regnum Dei, sepe uiuendo omnia tolerare, sepe tolerando nonnulla etiam facere cogimur; atque utinam, o Domine, non omnia que non potuerimus prohibere, faciamus. Sed uide [uidero] utrum me immoderatus dolor incaute aliquid compulerit dicere.«



CAP. 134.---Quod daobus ex causis peccemus. August. .


Hoc nunc dicam, quod quidem et in aliis opusculorum meorum locis sepe iam dixi. Duabus ex causis peccamus, aut nondum uidendo quid facere debeamus, aut non faciendo quod debere fieri iam uidemus. Quorum duorum illud ignorantie malum est, hoc infirmitatis. Contra que quidem pugnare nos conuenit, sed profecto uincimur, nisi diuinitus adiuuemur, ut non solum uideamus quid faciendum sit, sed etiam accedente sanitate delectatio iustitia uincat in nobis earum rerum delectationes, quas uel habere cupiendo, uel amittere metuendo, scientes uidentesque peccamus; iam non solum peccatores, quod eramus etiam cum per ignorantiam peccabamus,  uerum etiam legis preuaricatores, cum id non facimus quod faciendum esse iam nouimus, uel facimus quod non faciendum esse iam scimus. Quapropter non solum si peccauimus ut ignoscat, propter quod dicimus: Dimitte nobis debita nostra, sicut et nos dimittimus debitoribus nostris : uerum etiam ne peccemus concedat [ut regat], propter quod dicimus: Ne nos inferas in tentationem . Ille rogandus est, cui dicitur in psalmo: Dominus illuminatio mea, et salus mea : ut illuminatio detrahat ignorantiam, salus infirmitatem.



CAP. 135.---Sine misericordia Dei hominem infructuosam agere penitentiam. August. (ibid. c. 82.

 Nam et ipsa penitentia quando digna causa est secundum morem Ecclesie ut agatur, plerumque infirmitate non agitur. Quia et pudor timor est displicendi, dum plus delectat hominum estimatio quam iustitia, qua se quisque humiliat penitendo. Unde non solum cum agitur penitentia, uerum etiam ut agatur Dei misericordia necessaria est. Alioquin non diceret Apostolus de quibusdam: Ne forte det illis Deus penitentiam . Et ut Petrus amare fleret, premisit euangelista et ait: Respexit eum Dominus .



CAP. 136.---Irremissibile fore peccatum illius, qui non credit in Ecclesia sancta posse omnia peccata dimitti. Augustinus .

 Qui uero in Ecclesia remitti peccata non credens,  contemnit tantam diuini muneris largitatem et in hac obstinatione mentis diem claudit extremum, reus est illo irremissibili peccato in Spiritum sanctum, in quo Christus peccata dimittit. De qua questione difficili in quodam propter hoc solum conscripto libello, enucleatissime, quantum potui, disputaui.



CAP. 137.---De rebus ad uenerabilem locum pertinentibus, non alienandis .

Omnes omnino sacerdotes a rerum ecclesiasticarum alienatione se abstineant, penas timentes quas Leoniana constitutio minatur, id est, ut is quidem qui comparauerit rem loco uenerabili, reddat cuius et antea fuerat, scilicet cum fructibus aliisque emolumentis,  que in medio tempore facta sunt. Oeconomus autem Ecclesie qui prestare omne lucrum ex huiusmodi prohibita alienatione senserit, uel qui Ecclesie damnum effecerit, a ministerio submoueatur, ita ut in posterum economus non sit. Non solum autem ipse, sed etiam successores eius hac lege teneantur, siue archieconomus alienauerit, siue respiciens alienantem episcopum non prohibuerit, multo magis si consenserit. Tabellionem, qui talia interdicta instrumento conscripsit, perpetuo exsilio tradi oportet. Magistratus autem qui eadem instrumenta admiserunt, et officiales qui operam dederunt, monumentis intimentur, et donationes uel certe alienationes actis interuenientibus infirmentur. Non solum magistratus, sed etiam dignitates alie  facultatibus suis cedant. Remittit autem constitutio ea que in preterito tempore acta sunt. Excipit autem quosdam contractus, quos in sequentibus exponit capitulis, per quos ecclesiarum immobiles res alienari possunt. Xenodochium, id est, locus uenerabilis, in quo peregrini suscipiuntur; ptochotrophium, id est, locus uenerabilis, in quo pauperes et infirmi homines pascuntur; nosocomium, id est, locus uenerabilis, in quo egroti homines curantur; orphanotrophium, id est, locus uenerabilis, in quo parentibus orbati pueri pascuntur; gerontocomium, id est, locus uenerabilis, in quo pauperes, et propter senectutem solam infirmi homines curantur; brephothrophium, id est, locus uenerabilis in quo infantes  aluntur.





NOTAE IN DECRETUM IuONIS.



PRAEFATIO AD LECTOREM.


 Decretum Iuonis, quod tandiu delituerat, et a theologis ac iurisperitis omnibus creatum, non uisum, tantopere desiderabatur, superiori seculo uir clarissimus Ioannes Molineus summo totius Ecclesie bono typis primum excudi curauerat, ut ipsemet in sua prefatione docuit. Sed quia unicum ei suppetebat manuscriptum exemplar, nec satis otii ad conferenda cum illo conciliorum et Patrum originalia, accuratum plane aut absolutum edere non potuerat. Quod erat peritorum omnium desiderium, qui tantum opus tot mendis scatere dolebant: nullus tamen de eo inuestigando restaurandoue cogitabat; cum alii aliis operibus occuparentur, alii quorum hoc seculo maxima pars, nouis auctoribus operibusque, neglectis penitus antiquis, quod maxime dolendum, toti incumberent. Nos, quia iamiam prelo subiiciendum opus audieramus, ne  cum suis iterum mendis cuderetur, tantaque Iuoni nostro, imo Ecclesie, fieret iniuria, manum operi licet ex abrupto admouimus. Etenim festinantibus typographis et currente iam prelo opus aggressi, quidquid tante rei perficiende nostrisque uotis satisfaciendo necessarium erat prestare non potuimus. Quid autem in hoc labore, quantum per angustias temporis licuit, prestitum sit, paucis, Lector, accipe. Primo nacti uetustissimum Iuonis Decretum manuscriptum ex illustri bibliotheca S. uictoris Parisiensis, editum cum illo contulimus, ex eoque plura adnotauimus et emendauimus. Deinde quia hodierna exemplaria conciliorum ac Patrum in aliquibus discordant ab antiquis, singula ferme Decreti capita cum pluribus tam uetustis quam hodiernis manuscriptis et excusis conferre studuimus; quam discrepantiam tum inter uncos ubi leuis erat, tum ubi maior in hisce notis apposuimus. Unde autem tot neui processerint facilis est coniectura. Etenim collectionis Canonum primus auctor non fuit Iuo: unde plurimam Decreti sui partem ex precedentibus canonum collectoribus mutuatus ipsissima eorum uerba, utpote apud omnes recepta, immutare non debuit. Cum etiam et credibile sit istius seculi exemplaria Iuoniano Decreto conformia fuisse; aut si quedam ab eo discreparent, id scribarum uitio euenisse, qui sepe, ut fit in hodiernorum typographorum maxima parte, cum litteras non didicissent, emendate scribere non ualebant. His itaque exemplaribus que sibi in manus deuenerant, ubi coactus erat Iuo, cum emendatiora nancisci non posset usus est. Sed et amplioribus codicibus diuersisque a nostris usum in multis apparet. Quod autem ad citationum diuersitatem attinet, id ferebant istius seculi exemplaria, in quo etiam Gratianus ipse Iuone nostro recentior hallucinatus est. Sed hoc posteriora nostra secula non sine magno labore aliqua ex parte emendarunt. Quod etiam plurima conciliorum et Patrum testimonia, que hodie non exstant, retulerit, mirum nemini uideri debet, cum multa hodie exciderint que hisce temporibus habebantur, ut plura alia que iniuria temporum magno Ecclesie detrimento perierunt; multa etiam adhuc delitescant, que, ut plurima iam nostro seculo, e tenebris aliquando studiosorum ope eruentur. Ceterum multe citationes que generatim apposite fuerant, suis locis restitute sunt, quas tamen inter uncos posuimus, ne in edito exemplari, imo et in mss. fieret immutatio multe etiam tum ex sacra Scriptura tum ex sanctis Patribus, addite sunt. Plurimum uero in hoc opere adiuti sumus tum illo insigni mss. S. uictoris Paris., tum compluribus mss. et excusis noue et antique editionis uoluminibus conciliorum et Patrum ex bibliotheca S. Germani a Pratis Paris., sine quibus hoc opus emendari uix potuisset. Porro quasdam notas que apud Gratianum habentur de industria hic omisimus; tum quia illud iam a correctoribus Romanis insigniter effectum est, et sic actum agere noluimus, quanquam ille sint proprie huius loci, et ad Iuonem prius quam ad Gratianum pertineant; tum quia non suppetiit tempus, quod tardius et festinante iam prelo opus aggressi sumus. He ergo qualescunque sint sufficient, interim dum ampliores et lucubratiores ab eruditis, quod summopere exoptamus, parabuntur.



NOTAE. IN PROLOGUM.


Excerptiones. In precedenti editione et in codice mss. S. uictoris Parisiensis, sicut etiam in omnibus Panormie et epistolarum Iuonis mss. et editis habetur Exceptiones. Sed quia recentiores dum illum citant, ut Antonius Augustinus et alii, posuerunt Excerptiones, ex quorumdam iudicio hic editum est. Ceterum prefationem hanc que uere est huius loci, ut nemini non liquet, in superioribus Iuonis epistolarum editionibus ad calcem apposuerant typographi, nec abs re, cum et inter mss. habeatur; quia tamen non est in epistola nec ad quemquam scripta reperitur, sed ad caput Decreti Iuonis, imo et Panormie, in omnibus tam mss. quam editis exemplaribus habetur, eam ex epistolis expunximus. Quod et recte animaduertit Iuretus, qui inter epistolarum Iuonis notas huius etiam prefationis, que inter epistolas numero 288 edita fuerat meminit, et eam nota illustrauit, quam, quia insignis est,  hoc loco inseruimus. Sic ergo ille:

Exceptiones ecclesiasticarum regularum. Typographus in superiore editione hunc tractatum adiecit fini harum epistolarum; quem multi ueteres codices non habent. In aliis nonnullis reperitur medie parti libri intertextus. Reuera non est proprie epistola, sed prologus quem olim prefixerat Iuo suo Decreto; nam se collegisse canones ecclesiasticos testatur, epist. 262 ad Pontium. Exstant duo diuersa uolumina, Iuonis nomine inscripta, eamdemque habent prefationem; quorum unum quod Pannormia dicitur, alterius maioris quod absolute decretum inscribitur, quasi quedam est epitome. Cuiusquidem meminit uincentius Bellouacus in Speculo, lib. XXuI, cap. 84, ubi dicit Hugonem Catalaunensem ex eodem uolumine decretorum abbreuiato composuisse libellum portatilem, qui summa decretorum Iuonis appellabatur. Ceterum in prisco exemplari Seruini sequens titulus prefixus est huic tractatui. Premium Canonum domni Carnotensis episcopi Iuonis, mirificam  introductionem continens ad discrete intelligendum et suscipiendum sacrorum iudicia dispensationes canonum, cuius summa ac precipua uidetur esse intentio, quod quicunque ecclesiasticus doctor sacras regulas ita interpretatur et moderatur ut ad regnum caritatis cuncta que docuerit uel exposuerit, referat, nec peccat nec errat: cum saluti proximorum consulens, ad finem sacris institutionibus debitum peruenire intendat. In aliis quibusdam exemplaribus strictiore uerborum clausula sequens titulus apponitur: De intelligentia et dispensatione ecclesiastice discipline. Quia igitur hic prologus additus fuerat prime editioni, patior non inuitus hic adiungi, ne quid lector desideret. Sane enim lectu dignissimus est. Obiter admonebo superioribus annis hanc eamdem prefationem, sed tamen decurtatam magna sui parte, tributam fuisse Hildeberto Cenomanensi episcopo, et illius epistolis adiectam in appendice Bibliothece sanctorum Patrum, que Lutetie primum  prodiit anno 1579, et aliis consequentibus fucum fecit editoribus  quod illud fragmentum inuenerant insertum uetusto codici Hildeberti. Adde quod Hildebertus in quadam sua epistola testatur se disposuisse in unum uolumen colligere, et ordinare decretorum excerptiones, nondum tamen ad finem perductas esse; opus enim hoc, liberum curis pectus desiderare, cuius illum immunem episcopatus fecit; bonam tamen partem expleuisse, atque ad id peragendum quod restat, episcopum depositurum. Sed hec prefatio magis redolet stylum Iuonis quam Hildeberti. Deinde nulli antiquarii  adnotarunt ab Hildeberto decretorum collectanea unquam fuisse diuulgata.

Salutem student augere. Sic ex u. c.

Sed omnibus sanitatis remedium pro sua moderatione dispensare. Hec addita ex priscis exemplaribus.

Aut apparitibus uincitur. Spiritualis. Correctum  est fide uett. codd. male antea cusum, aut a parentibus uincitur. Spirituale.

Illesi euadere. Ita melius ex u. c. quam ut antea, illi eu.

Et superba fiunt. Id rectius ex manuscripto quod antea, et sup. sunt.

Iniquorum populorum cum facultas est. Alii libri perturbato uerborum ordine habent iniquorum cum facultas est populorum.

Cum Nestorio uel sentiant, etc. Tota hec periodus aucta et restituta fuit ope et fide antiqui exemplaris Seruini; nam in reliquis mendosa. Etiam apud Gratianum passim laborat in can. 14, caus. 1, q. 7; quod accidit culpa prisci interpretis S. Cyrilli.

Parum quid a debito foras exire. Hec etiam uerba non satis apte reddita, culpa eiusdem interpretis; sententia tamen facile concipitur.

A synodo cui Carolus rex interfuit. Alii libri, cui  Carolus interfuit rex. Sunt plures similes loci in Decreto Iuonis, unde perspicuum fit reges eo seculo interfuisse synodorum ecclesiasticarum celebrationi. Nam parte tertia, cap. 227, legitur: Ex concilio Beluacensi presente Ludouico. Et parte decima quarta, cap. 117: Ex concilio apud Altheum, cui interfuit Conradus rex. Et cap. 121: Ex concilio Triburiensi, cui interfuit Arnulfus rex. Item, cap. 125: Ex concilio apud Erphesfurt cui interfuit rex Henricus. Et cap. ult.: Ex concilio apud Altheum, cui interfuit Conradus rex. Nimirum episcopi utebantur consilio principis. Nam in canone dicti concilii apud Erphesfurt dicitur: Decreuit sancta synodus cum consilio serenissimi principis. Conuenire autem inter se debent reges et sacerdotes pacis et salutis publice causa.

Et papa Gelasius dicit. Sic u. c. Inepte antea, et paparum glosa dicit, nempe orto errore ex praua interpretatione compendiose scripture quam offendi in nonnullis membranis. Et pap. Gl. dicit.



AD PARTEM I.


CAP. 1. In codice ms. S. uictoris, generalis titulus huius prime partis habetur tantum ante tertium caput, quod incipit credimus, etc., sicut et in Panormia, in qua tamen prima pars incipit absolute ab hoc capite credimus, omissis scilicet duobus precedentibus capitibus.

CAP. 150. Ille locus non est Gregorii, sed Zacarie pap., epist. 9, ante medium, ubi sic ait: Nam similiter de illo fals. ep., quem dixisti adulterati cler. et homicide filium, etc., attrectare, sed neque penitens aut talis quem sacri canones prohibent esse sacerdotem. De bap., etc.

CAP. 180. Animarum. In originali additur, quas eripi uolumus.

CAP. 246. Cum carne nascitur. Hic locus sic uidetur restituendus ex D. Gregorio: Cum carne non  nascitur, cur in ea carne que de Adam prolata est, obligata peccatis tenetur?

CAP. 290. Ut episc. Sic uidetur legendum: Ut ubi episcopus et conuentus, etc.

CAP. 293. Pueris autem quibus, etc. uariat hec lectio in originalibus conciliorum tomis. In Parisiensibus et Coloniensibus sic habetur: Pueris autem, quibus quod adhuc impuberes, a pubertate uocabulum est, etc.

Quibus satis esse non debet. In Paris. et Col. deest particula non.

Quisquis hec uiolauerit antistitum. In Par. et Col., quisquis hoc uiolauerit institutum.

CAP. 295. Hoc caput non uidetur esse illius concilii Triburiensis cuius canones exstant. Etenim caput 22 concilii Triburiensis est de adhibendo diligenti examine, si quis fidelis liber infamis cuiusdam criminis accusetur. Capite autem 16, prohibetur ut nemo sepulturam morientium uendat. De chrismate  uero et ceteris, que in hoc capite continentur, nichil.

CAP. 297. Epistola hec, ut et multe alie summorum pontificum, non distinguitur per capita.

Auctoritate. In origin. concil. habetur, ueneratione.

CAP. 305. Inquis priorum dicta. In conciliis Colon. et Paris. habetur: Inq. priorum Patrum nostrorum dicta.

In Ecclesia Isaurie. In Parisiensibus regiis habetur: In Ecclesiis Isaurie. In Colon. Ecclesie Isaurie, Ephes. Sim Hieros. et etiam aliarum ciuitatum; episcopis etiam earum ciuitatum.

Ut nullo modo coniugio se recip. In orig. ita habetur: Ut nullo modo iam se in coniugium reciperent mulieres aut uiri quicunque aliqua ratione susceperint natos proprios.

Per mundum. In concil. additur: Et uniuersorum error accrescat.

 A primo ergo, etc. Sic legitur: A primo pabulo sacrati salis, et ingressus sancte Ecclesie usque ad confirmationem Spiritus sancti per chrisma. Ab hoc ergo primo Spiritus sancti dono usque ad septimum.



AD PARTEM II.

CAP. 25, Si tamen, etc. Apud Augustinum ita legitur: Si tamen mens sine affectu peccandi sit, nam habentem adhuc uoluntatem peccandi, grauari magis, etc.

De Domini mis. Lege sic: de Domini miseratione qui peccata pie confessioni donare consueuit accedat. Porro locum istum etiam citant ex D. Aug. Algerus et Gratianus, licet aliqui dubitent esse D. Augustini. Sed de hac materia habet caput integrum D. Augustinus, scilicet 3, lib. I, ad Inquisitiones Ianuarii.

CAP. 63. Fermentum. Post hoc uerbum in uictorino habentur ista: Hic inuenit Manicheos in urbe, quos etiam exsilio deportauit.

CAP. 67.  Hoc est secundum caput epistole 1, Decretal. Anacleti pap. initio, et sic habetur: Ipsi autem quando Domino sacrificant, etc.

A fronte. In orig. est in fronte.

CAP. 68. Aquam sale, etc. Ante hec uerba habetur in uictor. hic titulus: De consuersione salis et aque.

CAP. 70. Est hec epistola 2 Sixti pap. I, cap. 1. In fine hec addenda uidentur ex originali: Et hi etiam, qui non peccauerunt mala patiantur, aut pereant, quia perit iustus sepissime pro impio.

CAP. 74. Ministratur. Additur in orig.: cultusque diuinus omni cum honorificentia et honestate a sacerdotibus reliquisque Ecclesie ministris celebratur.

CAP. 75. Concedi. Post illud postremum uerbum hec habentur in uictorino sicut et apud Gratianum: His ergo, frater carissime, omnibus que tua dilectio uoluit a nobis exponi, prout potuimus, respondere  curauimus.

CAP. 123. Quod ad episcopum pertineat. Hec non habentur in epistola Clementis.

Quicunque obediunt ei. In origin. sic habetur: Quicunque enim obediunt episcopis suis, uidentur quidem aliquid gratie conferre Deo; qui autem eis non obediunt, indubitanter, etc.

CAP. 131. Pariterque uom. In orig. habetur, parit, que uom., etc., sicut et apud Gratianum,



AD PARTEM III.

CAP. 6. In originali hoc caput uariat paululum in fine.

CAP. 45. De Ecclesiis, etc. Hoc quod in priori editione non habebatur suppletum est ex cod. ms. S. uictor.

CAP. 58. Aut aliquo tali, etc. In uict. habetur tantum, aut tali peccato discretos.

CAP. 59. Fuerint incense. Hoc caput quod in conc. Paris. est nonum concil. Moguntiacensis sub Stephano  u, et Arnulpho rege sic legitur: Fuerint incense, in capellis missas interim liceat celebrare donec ipse, etc.

Aliter omnino interdicimus. Hec non habentur in predicto capite 9.

CAP. 60. In libro Regum legitur. Hec addidimus ex orig. et Gratiano quanquam non ita necessaria.

CAP. 61. Diuinis habeb. In concil., diuinis supplicationibus consecrabant.

Sic autem legitur, etc. Corruptus est hic locus, et ita restituendus: Si autem ut legitur in concil. Laod., c. 26, quod hi qui ab, etc.

CAP. 68. In conc. ita habet hoc caput, ut institutio missarum sicut in metropolitana ecclesia agitur, ita in Dei nomine in omni Tarraconensi prouincia tam ipsius misse ordo quam psallendo uel ministrando, etc., in Paris. uero ita legitur: De institutione missarum ut quomodo in metr. Ecc. fuerit, ita in omni, etc., sicut supra.

CAP. 72.  Hoc caput non habetur apud D. Augustinum, sed desumptum est ex regula Tarnatensi, c. 15, § 4, ut doctissime adnotauit R. P. Hugo Maynardus ordinis S. Benedicti, satis notus in Concordia regularum, c. 39. Quenam autem sit illa regula Tarnatensis uidendus idem Maynardus in preludiis huius Concordie ubi de uariis regulis earumque auctoribus agit luculenter.

CAP. 79. Renati. In orig. Arenata.

CAP. 92. Dominis suis. Hec duo uerba non habentur in uictor.

CAP. 99. Inquirendum est. In uict. est distinctum caput cui inest hic titulus: De presbyteris qui ex reditibus Ecclesie res sibi comparauerint, et structuras ibi fecerint, et mulieres ibi posuerint ex conc. Rem., c. 10.

CAP. 104. De conf. cem. In omnibus tam conciliorum quam Gratiani et Panormie codicibus hoc caput incipit ab his uerbis: Sicut antiquitus, etc.,  in Panormia citatur ex concil. Antiocheno, c. 5, apud Gratianum uero titulus est: Excommunicetur qui confinia ecclesie frangere tentauerit.

CAP. 105. Idem fere habetur in conc. Agathensi, c. 66, sed pro diaconion habet diaconicon.

CAP. 149. Idem habetur in synodo sexta Romana sub Symmacho papa in medio.



AD PARTEM Iu.

CAP. 16. Hoc caput in conciliis paulo aliter habetur; sic enim habet Moguntiacum: Omnes dies Dominicos cum omni ueneratione decreuimus obseruari, et a seruili opere abstinere, et ut mercatus in eis minime sit, nec placitum, ubi aliquis ad mortem uel ad penam iudicetur. In conc. uero Francofordiensi, c. 21, habetur: Ut dies Dominica a uespera usque in uesperam seruetur.

CAP. 18. Hoc caput est ex secunda uersione huius concilii ex Isidori Mercatore, in priore autem sic habebatur:  Quoniam sunt in die Dominica quidam ad orationem genua flectentes et in diebus Pentecostes ut omnia in uniuersis locis consonanter obseruentur placuit sancto concilio stantes Domino uota persoluere. Ad marginem autem uerbi concilio cum asterisco habetur a Pascha usque ad octauas Pentecostes stantes, etc., quam uersionem secutus est ms. cod. S. uictor., originale uero sic habet. , ,

CAP. 20, 21, 22. Non habentur in hoc concilio sed in capitulari Aquisgranensi Caroli Magni c. 81 et lib. I Capitularis, c. 81, licet aliquantum diuersa.

CAP. 31. Ieiunia. In conc. Paris. regiis habetur: Ieiuniorum superpositiones per, etc.

CAP. 32. Habetur hoc apud Palladium in historia Lausiaca, cap. 52, in uita abbatis Apollinis, non autem Apollonii. Sic autem habet: Catholica autem et  generalia ieiunia non licet soluere sine ingenti necessitate. In quarta enim feria traditur Seruator, et in parasceue crucifigitur. Qui ea ergo soluit, Seruatorem una tradit, et una crucifigit.

CAP. 65. Actus etiam nomine Petri apostoli, apocryphi. Hec non leguntur in originali.

Euang. nom. Barnabe. Ante hoc habetur in orig.: Euangelium nomine Mathie apocryphum. Euangelium nomine Petri apostoli apocryphum. Et ad marginem habetur: Mirum quia et hic non fiat mentio Euangelii Nicodemiani.

CAP. 84. Ad calcem huius capitis in uictor. hec adduntur nescio quam ob rem: Item: Furtum non ex sua estimatione, sed ex comparatione peccati maioris, id est adulterii non grandis esse culpa perhibetur. Que nec sunt huius loci nec apud Bedam legere est.

CAP. 88. Desumptum est hoc caput ex capite 1 Regule S. Benedicti, iuxta Maynardum, cuius insignem  notam uidere est ad illud caput initio Concordie regularum, § 1, ad quem lectorem remittimus, quia commentarios hic non edimus.

Instrumenta uirtutum. uulgo ex Smaragdo et S. Dunstano legitur: Exempla et instr. uirt.

CAP. 109. De capitul. In orig. sic legitur: De capitulorum namque ueritate et numero Niceni concilii, cui, etc.

CAP. 152. In fine huius capitis in ms. uictor. habentur et hec: Item celebritas unius diei nonnisi accensis lampadibus intus et foris recte colitur.

CAP. 171. In fine etiam istius hec adduntur in uictor.: Item: Tunc apud Constantinopolim Priscianus Cesariensis grammatice artis profunda rimatus est.

CAP. 225. He responsiones sunt ex epistola 14 Adriani, ubi uidenda nota Binii. Porro apud S. Ambrosium, lib. De Tobia, c. 20, ita habetur: At de corporalibus quidem pignoribus sanctus etiam Esdras  nos docuit, etc.; et ad marginem habetur Nehemie u, id est II; Esdr. u. Libro autem II, de Spiritu sancto, c. 7, ita habet S. Ambrosius: Esdras nos docuit, dicens in quarto libro. Et in die secunda iterum creasti spiritum firmamenti, ad marginem autem III Esdr. uI, in multis porro editionibus habetur in tertio libro sicut hic, sed est error sicut uidere est apud Esdram, I. Iu, c. uI, ex quo desumptum est hoc testimonium.

CAP. 243. Totus hic canon ad sensum non ad uerba citatus est.



AD PARTEM u.

CAP. 3. Ante hoc caput habetur aliud in cod. ms. S. uictoris Paris., sed quia habetur infra in uI parte, c. 316, inutile uisum est hic apponere.

CAP. 5. Non habetur hoc caput in uictor.

CAP. 8. Damnauerint. Post hoc uerbum in conciliis ita habetur: quia in contumacia permanens erga  prime sedis Romane priuilegium resipiscere a suis superstitionibus ut seruaretur a prima sede apostolica noluit, et ponens, etc.

Dioscorus ipsam, etc. Sic habet origin.: Ipsam iam factum Dioscorum excommunicationem dictasse.

CAP. 11. Quia maioris, etc. Hec et que sequuntur usque ad finem capitis non habentur in uictor.

CAP. 14. De hoc et de aliis Leonis Iu ad Lotharium imp. epistolis uidenda nota Benii ad uitam Leonis Iu.

CAP. 16. Hoc habetur iisdem prope uerbis initio uite Adriani II in concil. Paris.

CAP. 18. Existimas. In Paris. legitur, existimetis.

CAP. 19. Hoc caput diuersum est in quibusdam ab originali.

CAP. 38. Ad calcem huius capitis habetur et illud in ms. cod. S. uictoris: Benedictus uniuersis episcopis per Galliam et Europam. Sit ruine sue dolore prostratus quisquis apostolicis uoluerit contraire decretis; nec locum deinceps inter sacerdotes habeat,  sed extorris a sancto fiat mysterio. Non de eius iudicio quisquam curam habeat, quoniam iam damnatus a sancta Ecclesia et apostolica auctoritate, suaque inobedientia atque presumptione a quoquam esse non dubitatur, quia maioris excommunicationis deiectione est exigendus, cui sancte fuerit Ecclesie commissa disciplina, qui non solum prelate sancte Ecclesie iussionibus parere debuit, sed etiam alios ne preterirent insinuare, sitque alienus a diuinis et pontificalibus officiis, qui noluit preceptis obtemperare apostolicis.

CAP. 40. Caput hoc est ex epistola Adriani pap. ad Tharasium patriarcham Constantinopolitanum in actione secunda synodi septime, et totum ad sensum citatum est, non ad uerba.

CAP. 54. Similiter. Ante hunc paragraphum habetur in uictor. titulus eiusmodi: Suspecta iudicia uel ad primatem uel ad sedem referantur apostolicam.

CAP. 75.  Ordinatur. In conc. Paris. habetur: Promouetur. Que sequuntur usque ad § et alibi. Dolens, etc., non leguntur in orig.

CAP. 76. Arceri. Post hoc uerbum addenda sunt hec ex originali: Non sine periculo facinus tale perpetrantes.

CAP. 120. Paulo aliis uerbis, sed eodem sensu habetur in orig.

CAP. 165. Qui posterius, etc. Hec et que sequuntur non sunt in ms. uictor., nec in Panormia, nec apud Gratianum.

CAP. 200. Hec epistola habetur in libro tertio concilii Niceni.

CAP. 215. Habetur post concilium Hispalense I, in fragmentis, cap. 1, et apud Burchardum, l. I, c. 115; sed pro numerum habetur in concilio numerus.

CAP. 216. Paulo aliter et breuius adhuc habetur in orig.

CAP. 243. Inique gessit. Ad calcem huius capitis,  scriptorum incuria addite fuerant quinque aut sex linee tumultuarie, que non sunt huius loci, nec habentur etiam in ms. uictor., sed habentur superius, c. 54 huius partis; propterea illas expunximus,

CAP. 270. Paulo aliter habet orig.; sed est idem sensus.

CAP. 289. Eos accusare. In orig. habetur: Maiores natu accusare; pro noscitur habetur nescitur, sicut et apud Gratianum.

Testimonium non dicant. In orig. et apud Gratian. legitur. Proferant, sed presentes de his que uiderunt et nouerunt, ueraciter testimonium dicant, nec de, etc.

CAP. 292. Quod si, etc. Hec usque ad finem non sunt in orig.

CAP. 296. Ne quis Domini sacerdotes. In orig. ita legitur. Ne quis Domini sacerdotibus detractiones irroget, quanto magis accusationes non ex radice caritatis prolatas!

CAP. 308.  Hic locus omnino uarius est apud Gregorium, sensus tamen est idem.

CAP. 313. Hoc caput paulo aliter quo ad initium habetur apud Gratianum. Ceterum non reperitur in Decretis Leonis, sed in peruetustis pontificalibus, et habetur apud Baronium, tomo IX Annal. ad an. 800, num. 8.

CAP. 358. Regibus ministremus. Apud Gratiani nouissima exemplaria habetur legibus ministremus; in uetustis quibusdam excusis legibus religionis minist., in ms. S. Germ., legibus; in tomis autem conciliorum, Coloniensi an. 1606, Regio Parisiensi, an. 1644, habetur regibus. De utraque lectione uidentur archidiaconus in illum Gratiani locum. Ceterum epistola hec est 16 Pelagii I, ubi et habetur fides eiusdem quam misit ad Childebertum.



AD PARTEM uI.

CAP. 7. Ut memorie mandet. Apud Isidorum habentur.  Et regnum Dei memorie commendat de scripturarum testimoniis, unde exerceat donum. Et in conc. Aquisgran. sub Stephano u et Ludouico Pio, cap. 4.

CAP. 11. Ad solam, etc. Apud Isidorum habetur: Sed sola propter auctoritatem summo sacerdoti clericorum ordinatio, etc.

CAP. 20. Archipresbyter, etc. Hec usque ad illa uerba, Ad primicerium non habentur in uictorino, cui conforme est quod ad marginem appositum est a Molineo: Hec non habentur in codice regio, suspectaque mihi perpetuo uisa sunt quod archipresbyter subdatur archidiaconis quod uetustum non esse in canonibus conciliorum uel mediocriter uersatus nemo ignorat. IOANNES MOLINAEUS, Habentur tamen in fragmentis conc. Toletani I, fragmento 8: uide ad marginem istius fragmenti.

CAP. 24. Paulo aliter habetur in orig: Qui uero ex nostris parochiis aut ad titulum, aut absolute ordinari  petuntur nullatenus ordinentur, nisi aut in clero certo et religioso, etc.

CAP. 41. Hic canon multum differt ab orig. est tamen eadem sententia; conuenit uero maxime cum capite 88, l. I Capitularium.

CAP. 48. ciaues desp. In orig. sic habetur: Contra traditas claues disputare et agere uidentur.

CAP. 70, 71. Hec duo capita erant. inuersa in Iuone, sed ordini suo restituta sunt ex orig. et Gratiano.

CAP. 103. Solus Moyses. In margine habetur cum asterisco Aaron, quod unde acceperit Molineus coniicere non possum nisi forte ex codice quodam mendoso; si quidem in Conciliorum tomis habetur Moyses, et ad marginem citatur Exod. XL, ubi agitur tantum de Moyse, cui nimirum Deus erectionem istius altaris preceperat, non Aaroni, ut clare liquet ex toto illo capite.

CAP. 123, 124. Hi duo canones non sunt proprie  sexte synodi ecumenice, que scilicet nullos edidit canones. At uero centum et tres canones qui sub nomine illius sexte synodi circumferuntur, a conciliabulo quodam editi sunt quod post decem annos habitum est Constantinopoli in Trullo, quodque Quinisextum uulgo appellatur, et habetur in tomis Conciliorum sub nomine conciliabuli Constantinopolitani, siue concilii Quinisexti sub Sergio. Ita Binius in notis ad hec concilia. Ceterum paulo aliter habentur quoad uerba apud Iuonem, sed tamen eodem sensu.

CAP. 134.---Citatur ad sensum, non ad uerba, ut in plerisque aliis.

CAP. 165. Originale Grecum sic habet: , .

CAP. 223. Non reperitur sed habetur alio prorsus sensu in conc. Carthag. et apud Gratianum.

CAP. 231.  Habetur inter epistolas Gregorii II hoc modo: De presbytero uero, si quilibet sacerdos a populo fuerit accusatus, etc.

CAP. 238. Qui autem suam, etc. Hec non habebantur in antiquo, sed uisa sunt addenda ad sensum complendum.

CAP. 242. Idem caput 15. Sic in uetustis quibusdam libris legitur: Ut episcopi, presbyteri et diacones non sint cond. aut pr. priu. neque ullo tali negotio uictum querant, quo eos peregrinari uel ab ecclesiasticis officiis auocari necesse sit. Ita in conc. Colon. notatur a Binio.

CAP. 243. Si castig. in orig. habetur: Si castigatus per satisfactionem ueniam ab episcopo noluerit promereri.

CAP. 244. Quia, etc. Hec propter sensum addita sunt ex orig.

CAP. 283. Hoc non reperitur, sed simile quiddam habetur. In conc. Metensi sub Stephano u, cap. 6  Et ut nemo clericorum arma portet uel indumenta laicalia induat, id est, collos uel mantellos sine cappa non portet.

CAP. 292. Hoc caput desumptum est ex regula S. Aureliani, cap. 13, ut recte adnotauit Hugo Maynardus in Concordia regularum, c. 75, § 3.

CAP. 295. Caput hoc est idem et eiusdem concilii cum superiore, sed ex secunda editione, ut uidere est in conciliis; uide etiam epistolam Euaristi pap. et Grat., dist. 93, c. Diaconi qui quasi.

CAP. 356. De hac re uide notam insignem Maynardi Concordie regularum, cap. 66, pag. 985.

Com. 358. Diuersa hec sunt ab orig. Greco, sic enim habet. , . , , , ,  , .

CAP. 359. Est idem cum precedenti sed ex antiqua uersione que non exstat in conciliis ut recte notant correctores Romani apud Gratianum 18, q. 2, c. Quidam monachorum.

CAP. 362. Tres prime linee huius capitis usque ad hec; item placuit non reperiuntur in hoc concilio.

CAP. 373. Quos uero, etc. Locus hic corruptus erat, sed ex orig. restitutus est. Sic autem habebat. Quos uero flagitiis ordinauerit, et in uictorino aliquis qui uoluerat emendare sic male restituerat. Quos uero in flagitiis obligauerit.

CAP. 393. Hoc et tria sequentia capita paululum uariant in nostris S. Cypriani editis exemplaribus, sed tamen idem est sensus.

CAP. 397 et 398. Paululum differunt in orig. et sic habetur: uerum quod sequenter in epistolis fraternitas  tua nobis innotuit, uidelicet quod in canone Ancyritano, capitulo 19, legitur: Post lapsum corporalem restaurandum honoris gradum post penitentiam. Et alibi legitur: Post huiusmodi delictum, etc.

CAP. 399. uide notas Maynardi in Concordiam regul. c. 34, pag. 542: Hoc autem caput desumptum est ex regula S. Fructuosi de qua copiose disserit idem Maynardus in preludiis ad Concordiam regularum,

CAP. 400. Habetur in fine concilii Herdensis nec ita recte, ut notat Antonius Augustinus, in notis ad Penitentialem librum Rabani Mauri ubi hic canon exstat.

Qui autem de p. Sic uariat apud Rabanum et in conciliis: Qui autem de predictis uiris per occultam confessionem mala a se absconse commissa coram, etc.

Si se, etc. In predictis. Si ueraciter penituerint et  se, etc.

CAP. 410. Non reperitur, sed habetur quiddam simile in conc. Claromont. sub Urbano II, cap. 25, his uerbis: Ne filii presbyterorum, diaconorum, uel subdiaconorum, canonicorum ad ordines uel alios ordines ecclesiasticos promoueantur, nisi monachus uel regularis canonicus fuerit. Et in additis ad hoc concilium sic habet alius canon.: Nec filios presbyterorum aut aliter etiam ex concubinis susceptos liberos ad presbyteratus gradum prouehi liceret, nisi aliquo in monasterio religionem professi essent. Sic et in Pictauensi, l. c. 9, et refertur cap. 1, De etate et qualitate, etc.

CAP. 421. Omnino aliter in orig. Greco ad Latinum collato sic habetur. Semel autem secundum hoc factos diaconos aut presbyteros, nullomodo derelinquere sacerdotium. Quod non solum in diacono et presbytero sancimus, sed etiam si subdiaconus aut forte lector fiat aliquis hunc relinquere pristinum schema  () et ad alteram migrare uitam, scientem quia si tale aliquid egerit secundum quod a nobis iam sancitum est aut in curiam cum substantia aut sub inopia degens ad officialem deponetur fortunam.

CAP. 428. Ante unius anni. De unius anni probatione in monachis uidenda est insignis nota Maynardi ad caput 65 Regule S. Benedicti, pag. 938 Concordie regularum, ubi et huius capitis mentionem facit.

CAP. 429. Hoc caput paululum differt ab orig.; est tamen fusius in Iuone.



AD PARTEM uII.

CAP. 1. Et neque communicare, etc. In ultimis conciliorum editionibus sic habet: Nec ecclesiasticis uero nec secularibus negotiis communicent, uel in aliquo sint molesti. Quod a textu Greco paululum differt. , , , etc.

CAP. 5.  Liber psal. etc. In orig. et apud Gratianum habetur: Nunquam de manu et oculis recedat liber, discatur Psalterium ad uerbum, oratio sine intermissione, uigil sensus sit. In uictor. pro uigilet habetur, uigil et sensus.

CAP. 33. Capitis illius sensus habetur in orig. licet paulo aliis uerbis.

Mundiburdis. uox est Germanica que tutores et curatores significat.

CAP. 57. Et incest. Hec postrema uerba que etiam sunt in uictor. non habentur in conc., nec apud Gratianum.

CAP. 62. Tenere cast. Alia lectio sic habet: Teneant castitatem, et nulla uidua ad nuptias iterandas ui uenire cogatur.

CAP. 65. Hoc caput habetur mancum et mutilatum in Conciliis et diuisum a Gratiano in duo. Unde coniici potest eum, qui hec rescripta Nicolai I collegit ex Gratiano, et Conciliis inseruit, non uidisse Iuonem, ex quo locus ille integer restituendus uidetur.

CAP. 68.  Paulo fusius hic habetur quam in originali.

CAP. 85. Hoc caput paululum differt ab orig. ubi habetur, secundum Regulam S. Benedicti. In orig. et in ms. uict. sicut et apud Gratianum habetur tantum secundum Regulam. Credo quia Regula S. Bened. que tunc temporis erat precipua, Regula dicebatur.

CAP. 93. Ab episcopo custod. In Africano et Carthaginensi ita legitur: Episcopi prouidentia uel presbyteri, ubi episcopus absens est, in monasterio uirginum uel grauioribus feminis, etc.

CAP. 101. In orig. et Grat., sic habetur: Mulier quamuis docta et sancta uiros in conuentu docere non presumat.

CAP. 109. uel consensu parentum. Hec absunt ab orig.

CAP. 127. In aliquibus differt ab orig.; sed precipue sunt ad marginem adnotata.

CAP. 129.  Epistole S. Bonifacii martyris habentur impresse Moguntie anno 1605, per Serrarium.

CAP. 139. Hinc potius ac noneamur ita amitti, etc. Corruptus est hic locus et sic restituendus: Hinc pot. adm. ita non amitti corporis sanctitatem manente animi sanctitate etiam corpore oppresso; amittitur corporis sanctitas uiolata animi sanctitate etiam corpore intacto.

Intuens enim, etc. Origin. sic habet: Innuens enim in duorum corporum commistione, etc.

CAP. 153. Hoc caput multum differt ab hodiernis exemplaribus; est tamen idem sensus.



AD PARTEM uIII.

CAP. 69. Non licet. In orig. hec adduntur: Qui et spurii appellantur , i. a satione. Glossa uero ad marginem habet. uel , . Plutarch.

CAP. 73. uidualis. Hec uox non est in originalibus  S. Augustini excusis, neque etiam in uetustissimo codice S. Germanis a Pratis.

CAP. 85. Quanto, etc. Hec addidimus ex orig. quia sensum magis illustrant.

CAP. 90. Titulus huius capitis, opinor, negligentia librariorum appositus fuerat ad calcem superioris capitis, quasi ad illud pertineret, sed eum loco suo restituimus.

CAP. 91. Corruptus planc erat hic locus, sed ex originali est restitutus.

CAP. 98. Feminam sub uiro esse. Nonnichil differt ab originalibus tam mss. quam excusis. Sic autem habet: Feminam sub patre antequam nubat, et sub uiro nuptam noluit lex uouere, ita aliq. etc. suam, id est, in aliquarum rerum lat. con. abst. ut in eisdem uotis feminea non preualeat  auctoritas. Ita ut  si adhuc innupte, etc. et sit omnino. Lex non est in ms., nec in excusis.

CAP. 101.  In orig. sensus est integrior.

CAP. 103. Ipsum corpus. Orig. sic habet: Ipsum corpus tuum templum in te est Spiritus sancti. Sicut ad marginem notatum est. Eodem modo habetur in ms. S. Germani a Pratis.

CAP. 116. Cum persona. Ita legitur in orig.: Cum personam quam, etc. fatigat quotidie conterit, quando uult ad iudicium educit quando, etc. preceperat, quis est qui dicere possit quantis malis introducta submittitur.

CAP. 152. Post penit. In utraque uersione huius concilii sic habetur: Post annum sine penitentia reconciliari debebunt.

CAP. 153. Quod dico competentibus. In orig. habetur: Quod dico competentibus et fidelibus, audiant penitentes. Quod dico fidelibus, dico et competentibus et penitentibus.

Sufficiant uobis uxores. In orig. sequitur aut nec uxores.

CAP. 162.  Secund. eccles. reg. In Greco est . Canon autem ille ecclesiasticus est ex conc. Neocesariensi memorato supra ab Iuone, c. 160; uidendus hic Binius ad hunc canonem conc. Laodiceni.

CAP. 170. Rapiunt. Sequitur in orig. uel consensu parentum accipiunt.

Penitentia. In orig. additur, et sponso legaliter multa componat et ad marginem habetur, forte multam.

Propulsatus. Additur: et canonice nequiuerit approbari secundum sanctorum Patrum statuta, se purgare cogatur.

CAP. 178. Apud Grat. 27, q. 2, et 33, q. 1, cap. Quod autem interrogasti citatur ex Gregorio Iuniore; sic etiam Capitul. l. uI, c. 55.

CAP. 181. Hoc caput non reperitur in Tribur. nisi quod idem fere est sensus, non tamen omnino similis. Differt etiam multum apud Gratianum.

CAP. 203. Ad calcem huius cap. hec uidentur addenda  ex orig.: Si resuscitatus rursus fuerit mechatus, placuit ulterius non ludere eum de communione pacis. Ex altera uersione non edere eum, etc.

CAP. 213. Non sunt eadem uerba in Tribur. est tamen fere idem sensus.

CAP. 228. Que est apost. precip. Hec addita sunt ad illustrationem huius loci.

CAP. 232. Comparem s. In orig. habetur: comp. s. et bos requirit et equus, etc. et supra loco alius habetur frequenter, pro defecerit est defuerit. Et sic in duobus mss. S. Germani.

CAP. 235. Ita manente in se uinculo. In orig. additur: Federis coniugalis uxor dimittitur ob causam fornicationis, nec carebit illo uinculo, etiamsi, etc.

CAP. 261. Hoc caput omnino deprauatum erat; unde ad marginem in precedenti editione Molineus apposuerat locus obscurus, nempe quia hoc tempore nondum erant excusa Hincmari opera. Ipsum autem ex editis recens exemplaribus restituimus.

CAP. 286.  Uxores duxerint. Hec duo uerba non sunt in origin.

CAP. 295. Expetendo honorem. Neque hec duo habentur in orig.

CAP. 301. Non habetur hoc caput loco citato, sed simile quid in eodem concil., c. 7.

CAP. 303. Et peccatum non est, etc. Corruptus est hic locus, et sic restituendus ex orig. et Gratiano: Et quod peccatum non est solui inter peccata credi omnino non debet.

CAP. 315. Connubio. In conc. habetur conuiuio, quod uidetur aptius. Sic enim Grecum exemplare , ad nuptias bigamorum non conuiuari: uel, in nuptiis eius qui duas uxores ducit non conuiuari, uel, conuiuio secundarum nuptiarum non interesse, uel, in nuptiis bigami non prandere, ut habent tres uersiones.



AD PARTEM IX.

CAP. 1. Cum his, etc. In orig. sic habetur: Cum  his pater incertus sit.

CAP. 8. Hoc caput uariat apud Baronium qui tom. II Annal., ad an. 998, num. 1, ita illud refert: Pater tuus, etc. ab antec. nostro Gregorio u, cum episc. qui placito interfuerunt reprehensi sunt, ut postea ad sedem, etc. Alicubi autem in quodam ms. habetur excommunicati, ut in margine adnotauimus, in qua sic legendum, alias sensus non est integer.

CAP. 16. Et matris. Hec addidimus ex orig. quia necessaria sunt ad sensum.

CAP. 46. Ante hoc caput habetur illud in ms. S. uictoris Paris.: Ex epistola Gregorii pap. episcopis Gallie missa. Progeniem suam unumquemque ad septimam decernimus obseruare generationem, et quandiu se agnoscunt affinitate propinquos, ad coniugalem copulam accedere denegamus.

CAP. 69. Nec ipsi, etc. In orig. habetur: Nec illa adultera soror, nec ille uir qui cum illa adulterauit alios unquam accipiant.

CAP. 113.  Desumptum est hoc caput ex Palladio Historia Lausiace. c. 68, sed paulo expressius; sic enim habet: uidete ne quis, qui noctu phantasiam habuit mulieris, audeat accedere ad sancta sacramenta. Ne quis ex uobis uisis et phantasiis pulsus somniet; nam qui absque phantasiis fiunt fluxus seminis, casu fiunt, nec ex uniuscuiusque libero animi arbitrio insunt, sed absque uoluntate. Procedunt enim ex natura, et ex redundanti materia excernuntur. Quocirca nec sunt peccato obnoxii; uisa autem ac phantasie procedunt ex libera eligendi uoluntate et sunt argumentum mali animi. Hinc apparet caput hoc intelligendum esse de pollutionibus nocturnis, que ex precedentibus turpibus cogitationibus accidunt, si culpa nostra non ex infirmitate contingant, ut clarius patet ex testimonio D. Gregorii apud Iuonem nostrum, part. II, cap. 52, ubi hanc questionem mirabiliter elucidat. De hoc etiam uide Cassianum collat. 22, cap. 4, 5 et 6; et D. Thomam, III part., q. 80, art. 7.

CAP. 120.  Hoc caput diuersum est in textu D. Augustini.



AD PARTEM X.

CAP. 25. Perfect. consequi. In Greco habetur , quo uerbo sepius utitur hic concilium pro communione ad quam scilicet penitentes, post peractam penitentiam, admittebantur, ut se cum ceteris fidelibus ad perfectam gratiam plenamque communionem admissos esse intelligerent. Ita Binius ad hoc concilium ex Baronio. De hac re uidendus canon 18 conc. Nannetensis sub Formoso.

CAP. 31. Treua Dei. Ad marginem huius capitis in precedenti editione habebatur: Treua Dei uidetur proprium nomen esse alicuius loci. Sed non recte, ut in lectione conciliorum paulisper uersatis constat; unde hoc ex peritorum iudicio expunximus. Erat autem treua uel treuia uel treuga Dei inducie quedam ab Ecclesia institute, quibus ab omni lite, hostilitate et uexatione quacunque abstinere oportebat. De hac multa dici poterant, sed impediunt properantes  typographi. Omnium instar erit insignis nota que habetur in appendice ad conc. Claromontanum sub Urbano II, in fine tomi XXuI Conciliorum editionis ultime Parisiensis, ex typographia regia, anno 1644, ad quam lectorem remittimus.



AD PARTEM XII.

CAP. 77. Unusquisque enim prop. In origin. ita habetur: Unusquisque enim sicut ante altare stans Dei timorem habet pre oculis, et propriam conscientiam mundam seruat Deo, quod in memoria retinet, nullatenus habet intermittere, quoniam os quod ment., etc.

CAP. 85. Iusserunt. Post hec additur in origin.: Omnesque simul utriusque ordinis uiros infames esse censuerunt, et non solum, etc.



AD PARTEM XIII.

CAP. 10. Iuxta formam diuinitus datam. Hec non habentur apud Iuonem, sed restituta sunt ex orig. et Gratiano ob sensum.

CAP. 50. Hoc caput habetur in secunda regula  Patrum codicis ms. Floriacensis, cuius initium est: Cum in nomine Domini cum fratribus nostris conuenissemus, ut recte notat Maynardus.

CAP. 62. A sacerdotibus, etc. Hec usque ad noluerint addita sunt ex orig. ad pleniorem sensum.

CAP. 77. In Regula S. Fructuosi, c. 17, in fine sic habetur de monachis loquens: Ebriosus quis si repertus in cenobio fuerit, superiori sententie subiacebit, siue is qui citra permissum abbatis siue prepositi alicubi litteras destinauerit, uel ab alio destinatas acceperit, ut notat Maynardus ad caput 50 Concord. reg., § 13.



AD PARTEM XIu

CAP. 3. Iudicis. Origin. habet iudicii.

Ante rectitud, operis. In origin. habetur, ante rectitudinis operationem.

CAP. 4. Interno. In orig. inseritur per parenthesim, quia maledicto debeant feriri.

CAP. 5. Aliter enim, etc. Orig. sic legit: Aliter  enim maledictum profertur iudicio iustitie, aliter liuore uindicte. Maledictum quippe iustitie iudicio, etc.

CAP. 34. Mandatum ei dirigere. Mandatum hoc loco idem est ac nuntium, significatio, legatio. Et sic hoc declarat aliquid per internuntium significare. Melius Gallice, lui mander quelque chose, plura Maynardus in notis ad hoc caput.

CAP. 75. Ex hoc et sequenti cap. compendiose collecta fuit forma publicandi anathematis, id est, excommunicationis solemnis pro grauioribus culpis, que habetur parte tertia Romani Pontificalis, cap. De ordine excommunicandi et absoluendi.

CAP. 88. Matrim. In orig. additur, et dicit hoc non esse peccatum

CAP. 95.  Nisi ea, etc. Hec non habentur apud Isidorum, sed a Burchardo et Iuone, unde sint addita, non liquet.

CAP. 107. Hoc caput paululum differt ab originali.

CAP. 110. Hoc caput apud Burchardum citatur etiam ex dictis Basilii, uerum ex S. Isidoro apud Grat., 11, q. 3, c. Qui consentit. Sed in neutro habetur, uerum in Regula Orientalium, et in Regula S. Pachomii, ut recte notauit antiquitatis studiosissimus indagator Maynardus in Concord. regul., c. 74. Ex quo huius capitis citationem restituimus.

CAP. 124. Cur canones interd. eis. In orig. breuius, cur non eis qui, etc. Et sic in Moguntino et Wormatiensi legitur.



AD PARTEM Xu.

CAP. 19. Prius eum tond. In origin. desunt hec: Aut in cinere et cilicio habitum mutare faciat, nisi prius aut. Desunt etiam ista: Aut uelata fuerit aut.

 Sepius enim laicis. Post hec non habetur cum feminis.

CAP. 22. In origin. magna est differentia in uerbis.

CAP. 29. Et in per, etc. Hec corrupta sunt, Melius originale in periculi urgentis instantia.

CAP. 36. Ne obl., etc. In Moguntino ita legitur: Ne obl. excommunicatione alieni ex consortio bonorum fiant.

Unct. olei. In Moguntino habetur: Unct. Dei. Cetera sunt similia.

CAP. 57. In fine, innotuit. In origin. et apud Gratianum sic habetur: Innotuit, uidelicet quod in canone Ancyritano, cap. 19, legitur: Post lapsum corporalem restaurandum honoris gradum post penitentiam; alibi uero legitur: Post huiusmodi, etc. uide supra ad c. 397 et 398, part. uI.

CAP. 141. Hoc caput paululum uariat in orig.



AD PARTEM XuI.

CAP. 8. Criminibus. Nonnichil uariat originale, quod  sic habet: Criminibus erga ecclesiastica iusta et rationabilia iudicia contemptor repertus fuerit, uel inflatus ac tumidus monitis ecclesiasticis ac sanctorum Patrum constitutionibus contradictor uel subsannator comprobatus fuerit, si monitis episcopalibus obtemp., etc.

CAP. 23. Auctoritatem ecclesiasticam. In orig. additur ac ius ciuile.

Partis decime septime plurima capita cum originalibus contulimus, sed per angustias temporis non licuit uarietatem, que non maxima tamen est, adnotare, unde urgentibus nimium typographis finem hic imponere coacti sumus.



PANORMIA SEU DECRETUM  D. IuONIS CARNOTENSIS EPISCOPI, Restitutum, correctum et emendatum opera et diligentia Melchioris a uOSMEDIANO, artium et sacre theologie doctoris, Cum indice locupletissimo nunc recens ab eodem D. doctore uosmediano summa cum diligentia composito. 





EPISTOLA DEDICATORIA

PHILIPPO maximo Hispaniarum, Anglie, Francie et Neapolis, etc., regi Catholico, ac fidei defensori, MELCHIOR a uOSMEDIANO, artium et sacre theologie doctor, eiusdem regie maiestatis a sacris ac xenodochii regie curie prefectus.

Maiores nostri, Philippe maxime rex Catholice, summa diligentia contendere nitebantur, ut probatissimos quosque auctores undecunque conquirerent et conquisitos, nulli parcentes pecunie, conscribi curarent, et ingenti studio conscriptos conseruarent: unde factum est ut feruens illud litterarum studium in dies apud eos magis succresceret et prestantium hominum ingenia ad eorum lectionem excitarent. Quare nos illis multum debemus qui hanc curam publicam suscepere, ut eorum laboribus adiuti, studia nostra magis quotidie promouerentur. Quod mihi certe contigit, cum in concilio ecumenico Tridentino  in Panormiam seu Decretum doctissimi Iuonis Carnotensis incidi. Nec tamen desideratum potui habere, cum tamen non exiguo labore illud in concilio, et apud uenetos bibliopolas, et alibi conquisitum non posse inuenire, et ingenti huius libri desiderio tenerer, apud Anglos Londini in regia tue maiestatis curia agens, illum querere per bibliothecas, cum publicas tum priuatas minime destiti; sed quem quesitum inuenire non potui, casu reperi, nec unum exemplar, sed duo: alterum a sexaginta fere annis impressum, alterum uero in pergamena charta uetustissimis characteribus manuscriptum. Que mihi tam grata fuere ut Anglice peregrinationis immemor, inuentus liber laborem alioqui non exiguum longe superasse uideretur. Et ne tantus labor periret, et tempus  per manus dilaberetur, accingor, lego et perlego, et multa cum diligentia percurro librum  que cum referta pulchra doctrina, sanctis legibus, sanctissimisque Patrum institutis inuenirem et locupletissimo indice  a me composito ornarem, et emendarem per omnia librum pretiosissimum ac reipublice Christiane longe utilem et necessarium in lucem emitterem, ne tantus thesaurus maneret absconditus, et lucerna sub modio nulli profutura lateret hac in re nullis peperci laboribus, nullis uigiliis, ut liber hic infinitis fere mendis quibus scatebat, expurgatus, non iam aliena ueste  sed propria potius eniteret, et omnium manibus uersaretur, qui ad omnium utilitatem ingenti studio, maxima diligentia, ac miro ingenio a doctissimo Iuone conscriptus fuerat. Cum igitur uetustissimus sit mos dicare libros principi uiro, cui ego istum dicare possem, aut deberem, nisi tibi Philippe, principum maxime et regum optime, qui me in tuam plane regiam familiam nil tale cogitantem euocasti? Aut cui potissimum librum qui de iustitia et iure totus agit, dicari merito debuisset, quam tibi regum potentissime, qui innumeris regnis prees, et ius tot nationibus tamque uariis dicas? Cum demum iustitie munus sit, id distribuere  quod est secundum cuiusque dignitatem, patrias consuetudines tueri et instituta, seruare scriptas leges et ueracem esse in controuersiis, et stare conuentionibus, cui potissimum Panormia hec de legibus cum uerissimis, tum sanctissimis eque conueniret quam tibi? ut ex ea in promptu habeas, que decreta, que Patrum sanctiones, que statuta maiorum prodesse reipublice possint, que leges sint, ad quarum normam, qui sub tuo degunt imperio  se componere debeant. Aut cui pulcherrimum hunc sanctissimarum legum, Romane Ecclesie et sancti auctoris librum dicarem, imo auctor ipse  dicaret, quam tibi, rex catholice fidei defensor, qui relictis amplissimis tuis preter alia multa utriusque Sicilie et Indiarum prouinciis  ad diuisos toto orbe Britannos te contulisti, ut ibi una cum here incomparabilis uirtutis serenissima Maria coniuge tua, fidem propagares, et eam si non mortuam, certe pene exstinctam reuiuiscere, imo de morte ad uitam ueluti excitares; quod ueri Christiani principis munus, ea animi moderatione, ea patientia et mansuetudine, ea dexteritate et prudentia fecisti, ut intra paucissimos dies, Christiana fides, a Britannis iam exsul, reuocaretur, schisma longe maximum aboleretur, et nomen pontificis summi in terris Christi Dei optimi maximi  uicem gerentis, quod audire apud eos nefas erat, et audiretur, et in honore  haberetur, et templa  que quondam plena populo erant, et tunc tanquam deserta habebantur, frequenti populo non multo post dies, et innumeris missarum sacrificiis ornata, tua cura et sollicitudine, multa cum gratiarum ad Deum actione uidimus, non sine multorum nefandorum hominum gemitu, cum nonnullorum tamen congratulatione: reliquerat enim ibi Dominus septem millia uirorum, qui non curuauerant genua sua ante Baal; audierat etiam clamantem sub altari sanguinem beati martyris Ioannis Fischerii Roffensis episcopi, incomparabilis sanctimonie, et insigni litteratura uiri, et Thome Mori Anglie cancellarii longe meritissimi, et monachorum Carthusiensium, et aliorum qui pro tuenda Catholice fidei ueritate, mortis constantissime subiere tormentum, ut eterna apud Deum uita fruerentur; suscitauerat enim Dominus te, rex optime, idemque maxime principem super has Britanni populi oues, ut eas pasceres, ut quod infirmum est consolidares, quod egrum sanares, quod confractum alligares, quod abiectum reduceres, denique ut quod perierat quereres, que omnia zelo domus Dei et Christiane fidei  succensus, ita prestitisti, ut nedum regem optimum ageres, uerum etiam animarum pastorem et apostolum fuisse uidearis. Nam ita regni habenas moderaris, ut solum rex esse uidearis, et ita plantande propagandeque fidei et religioni Christiane ac exstirpando schismati perniciosissimo incubuisti, ut et apostolus et animarum pastor censearis et ita utrique muneri obeundo adstitisti, ut neutri deesse uidearis. Nec hec narro, ut tuas decantem laudes, quas etiam modestissimus non libenter audis, sed ut res gestas quas uidimus ad Dei optimi maximi gloriam referamus. Tu igitur, regum optime, opus hoc sub tuam clientelam suscipito, nec quale sit munus offerentis respicias, sed qua sit tibi mente oblatum. uale, Philippe maxime, rex Catholice fidei defensor atque propagator, et Deus te nobis seruet incolumem, uincas, ualeas, et multis annis imperes.

Bruxelle, 15 Martii 1557.





D. MELCHIOR A uOSMEDIANO CHRISTIANO LECTORI.

Non eius sum mentis, Christiane ac candide Lector, ut putem plus deberi his qui inuentis addunt, quam ipsis inuentoribus; quamuis sciam multum utrisque deberi, istis quia inuenerunt, illis uero quia inuenta ne perirent, seruarunt. Qua in re prospexi ipse Iuoni nostro sancto Carnotensi episcopo, iuris consultissimo, qui cum anno a Christo Deo nostro nato, millesimo nonagesimo floruisset, et ante sexaginta fere annos, prelo excussus in lucem prodiisset, tam mutilus, tam lacer, tam mancus erat, ut iam non Iuonis, sed alterius potius Panormiam, seu Decretum iudicares; que certe res tam meum commouit animum, ut cum eum ita affectum Londini reperissem, quem diu ante anxie quesiuissem, hominis bene de ciuili et ecclesiastica republica meriti, conditionem miseratus, eum perpurgare, et a mendis uindicare, atque a tenebris in lucem reuocare statuerim. Sed cum rem aggredere, quod in frontispicio facile esse uidebatur difficillimum postea apparuit. Inueni enim tam multa deprauata loca, tam corrupta, tam male citata  ut uix sperarem posse me tantum superare laborem. Sed cum labor improbus omnia uincat, Deo auspice, rem sum aggressus, cuius eius auxilio innumera menda, quibus abundabat exemplar sustuli. Multa preterea ab Iuone nostro, ex conciliis tum generalibus tum prouincialibus, multa ex Patribus, multa ex summorum pontificum decretis, non tamen indicatis fontibus unde hausta erant, adducebantur, que meo Marte omnia restituta inuenies. Desiderabantur ex conciliis quinquaginta et eo plures citationes: ex sacris doctoribus centum trigenta; ex pontificum sanctionibus totidem propemodum desiderabantur; quas omnes non sine magnis et uigiliis et laboribus indicatis in margine auctoribus, libris et capitibus, ad suos fontes retuli. Ad hec centum summaria, que desiderabantur, adieci; et capitum distinctiones toto opere apposui: preter alia multa que ipse restitui et emendaui. Denique pro Iuone sene, muto, lacero, manco et sordido, iuuenem, loquentem, ornatum, suis omnibus membris integrum et elegantem, tibi, Christiane lector, reddimus; ut eum agnoscere, alloqui et iucundissima eius consuetudine frui cum uoluptate et fructu possis. Et ne quid ad suaue facileque cum eo colloquium deesset, in singulos libros alphabeticum materiarum et titulorum, eadem alphabeti serie contexui. Adieci preterea tertium, longe locupletius, quo precipua rerum capita, et illustriores per totum opus sparse sententie, ea dexteritate et diligentia indicantur, ut facile, studiose lector, ex eo uno possis, non iam Iuonis umbram ut ante, sed eum ipsum Iuonem uiuum intueri, reconditam hominis eruditionem intelligere, et diuini illius ingenii ornamenta, summa cum utilitate et admiratione possis. Tandem duas epistolas nunquam antea in lucem editas, eiusdem auctoris addidi ut integer Iuo prodiret. Qui etsi post Isidorum qui Patrum decreta primus in magnum unum uolumen redegit, et post Burchardum episcopum Wormatiensem, qui eamdem rem tentauit septuaginta ante Iuonem nostrum annis tam feliciter tamque acute in eodem est uersatus argumenti genere, ut ante Gratiani tempora hoc Iuonis decreto uterentur iurisconsulti, sicut nunc Gratiani et merito cum perspicacissimo sit ingenio, doctrina grauissimus et locupletissimus, et facundia non uulgari. Ex eo namque habes quomodo iuste, sancte, integre, decenter, et ex equo omnibus presideas, quomodo insidias arceas, discordiasque tollas, contumeliam prohibeas, crimina punias, et peccata debita seueritate compescas, et que denique pro meritorum diuersitate, et bonis premia, et malis iusta supplicia inferas. Habes igitur, Christiane lector, Iuonem nostrum cum theologis iuris peritissimum, et cum iure consultis theologum grauissimum, et uarie lectionis uirum, non mutilum, non mancum, non mendis redundantem, non corruptum ut antea; sed perfectum, integrum, uerum et emendatum, nec nudum ut antea, sed multis iam indicibus et annotatiunculis, tanquam uestibus ornatum: eo igitur, piissime et Christiane lector, fruere, et si quid inueneris, quod minus arrideat, mihi adscribito ; si quid uero quod placeat, Deo gratias agito, et eumdem pra me orato. uale.

Bruxelle, 15 Martii 1557.

 Hanc, Christiane Lector, Epistolam D. Iuonis de his qui uxores adulteras dimittere cupientes aliis adherere uolebant, inueni in meo exemplari uetustissimo manuscripto, et quia nunquam fuerat impressa, ne te ea fraudarem, typis eam excudi curaui atque Panormie adiicere.

uale et Deum pro me ora.

UMBERTO [leg. DAIMBERTO], Dei gratia Senonensium archiepiscopo, Iuo humilis Ecclesie Carnotensis minister, cum humili deuotione seruitium

De Hierosolymitanis, etc.






MELCHIOR A uOSMEDIANO PIO LECTORI.

Curaueram, Christiane Lector, ut epistolas duas D. Iuonis iuris utriusque peritissimi, quas in meo exemplari uetustissimo inueneram, in lucem emitterem, sed unam, ad Umbertum,  potui legere, potui etiam transcribere. Altera uero ad Ulricum, non tam corrosis, quam deletis pene characteribus nec ad lucem solis, nec in medio sole, neque luce intensa, nec ea remissa, multis in locis ullo modo ualui legere, ita ut tam penitus desperassem posse me eam in lucem edere. Sed cum uexatio det intellectum in id  incidi experimentum, ut quod legi nullo modo poterat, facile legi possit, facile etiam transcribi, quod feci, ut tu ea fruaris, et me tuis orationibus apud Deum optimum maximum iuues.

uale. Bruxelle.

Iuo, Dei gratia Carnotensis minister dilecto sibi in Christo fratri ULRICO salutem.

In litteris tuis continetur, etc.








[PANORMIA.]



INCIPIT PROLOGUS PANORMIAE IuONIS CARNOTENSIS EPISCOPI De multimoda distinctione Scripturarum sub una castorum eloquiorum contentarum. 

CAP. I.  Exceptiones ecclesiasticarum regularum, etc.

CAP. II. De intentione diuine pagine. Habet enim omnis ecclesiastica disciplina, etc.

CAP. III. Quod omnis boni magistra sit caritas. Quicunque ergo ecclesiasticus, etc.

CAP. Iu. Item, hec attendens, diligens lector intelliget, etc.

CAP. u. De admonitione. Et prima quidem admonitio, etc.

CAP. uI. De indulgentia. Indulgentia uero, quantum nobis uidetur, etc.

CAP. uII. De preceptionibus et prohibitionibus. Preceptiones itaque et prohibitiones, etc.

CAP. uIII. Clericus post actam de crimine damnabili  penitentiam, etc

CAP IX. Tale est illud in Euangelio, etc.

CAP. X. De dispensatione. Multa quoque principes Ecclesiarum, etc.

CAP. XI. Neophyti prohibentur a sacerdotio.  Sicut sancte Ecclesie Romane, etc.

CAP. XII. Que constitutiones ualeant temperari, et que non. Idem et prefaxatus Leo papa, etc.

CAP. XIII. Non semper in eos qui peccant, uindicta est exercenda . Si, inquiunt, oportet ut nos extra Ecclesiam et aduersus Ecclesiam fuisse peniteat, etc.

CAP. XIu. Leuiter occulta, seuerius autem punienda sunt ab Ecclesia delicta manifesta . Quando cuiusquam crimen notum est, etc.

CAP. Xu. Quod a multitudine peccatur uel ab eo qui multitudinem habet sociam ab Ecclesia non punitur, sed differtur .  Neque enim potest esse salubris a multis correctio, etc.

CAP. XuI. Ob populum multum crimen permanet inultum .  Reuera cum contagio peccandi multitudinem inuaserit, etc.

CAP. XuII. De eodem. Turba autem iniquorum, etc.

CAP. XuIII. Per manus impositionem confirmentur qui ab hereticis baptisma accipiunt . Soleo audire in potestate esse iudicis, etc.

CAP. XIX. Que pro necessitate conceduntur, eadem cessante cessabunt . Sacerdotum summa deliberatio hec fuit, etc.

Sed hoc canones apud Nicenam constituti de Nouatianis fieri permiserunt. Prius ille canon a Patribus  institutus ponendus est, ut possimus aduertere, uel quid, uel qualiter ab eisdem sensum sit uel preceptum.

CAP. XX. »De his, inquit, qui nominant seipsos Catharos, id est mundos, et aliquando ueniunt ad Catholicam Ecclesiam, placuit sancte et magno synodo, ut accepta manus impositione sic maneant in clero.«

CAP. XXI. Simili dispensatione beatus Gregorius papa a Nestoriana heresi reuertentes in suis gradibus recipi iubet, ita scribens ad episcopos in Hibernia Catholice Ecclesie.

CAP. XXII. »Igitur ad ueritatem Natiuitatis Christi,« etc.

CAP. XXIII. Ex dispensatione quedam tolerantur, que canonum rigor condemnat .  Habemus simile quid in epistola Cyrilli, etc.

CAP. XXIu. De eodem . Ut autem non existimemur amare contentionem, etc.

CAP. XXu. De eodem . Dispensationes rerum, etc.

CAP. XXuI . Et hec scribo cognoscens quod pietas tua, etc.

CAP. XXuII . Igitur ne refugiat pietas tua, etc.

CAP. XXuIII. Eadem discretionis moderatione Romani usi sunt pontifices, etc.

CAP. XXIX.  Quidam quoque Romani pontifices, etc.

CAP. XXX. Sed ad reprimendam quorumdam presbyterorum, etc.

CAP. XXXI. Quia uero episcoporum plurimi, etc.

CAP. XXXII. Lapsi post ordinem, habita condigna penitentia, sunt restituendi . Plurimos etiam episcopos, etc.

CAP. XXXIII. Quecunque imperator, etc.

CAP. XXXIu. Possemus de huiusmodi plurimas rationes, etc.

CAP. XXXu. Prima pars huius libri continet de fide et de heresibus diuersis, de sacramento fidei et baptismate, et ministerio baptizandorum et consecrandorum  et consignandorum, et consignatorum, et de obseruatione singulorum, et quid conferat baptismus; quid confirmatio; de sacramento corporis et sanguinis Christi, de missa et sanctitate aliorum sacramentorum.

CAP. XXXuI. Secunda pars continet de constitutione Ecclesie et oblationibus fidelium, de dedicatione et consecratione ecclesiarum et altarium. De sepultura et presbyteris, et de eorum ecclesiis, de decimis, de legitima possessione, et de confugientibus ad ecclesiam, de sacrilegio, de libertorum tutela, de alienatione et communicatione rerum ecclesiarum, de scripturis et authenticis conciliis, de consuetudinibus, de ieiunio et eleemosyna.

CAP. XXXuII. Tertia pars continet de electione et  consecratione pape, archiepiscoporum, de ordinibus, de clericis, et de laicis ordinandis et non ordinandis, de mutatione episcoporum, de ordinatis non reordinandis, de continentia ordinatorum, de simoniace ordinatis et ordinatoribus, qui omnino sunt deponendi, et qui misericorditer reconciliandi, de professione hereticorum, de lapsis in sacris ordinibus, qui non debeant ministrare et qui misericorditer ad ministrandum possint accedere, de clericis homicidis qui non debent ministrare, de usurariis, de seruis per ignorantiam ordinatis, qui debeant manere in ordinatione, qui non. De clericis ebriosis, scurrilatoribus, de monachis, de etate qua possint parentes contradicere religioni filiorum, et  qua non possint, de uiduis, et uirginibus uelatis, de abbatissis.

CAP. XXXuIII. Quarta pars continet de primatu et dignitate Romane Ecclesie, de conciliis conuocandis, de prouincia quoque quomodo sit constituenda, de potestate primatum et metropolitanorum episcoporum, de negotiis et causis clericorum ubi debeant tractari, de spoliatis reuestiendis, de accusatione, et quo ordine, et a quibus personis, et aduersus quas personas debeat uel non debeat fieri, de testibus qui, et quomodo et quot, et in quo negotio testificari debeant uel non, de induciis, quo tempore et quanto tempore dande, de subterfugientibus, quanto tempore et qua ratione exspectari debeant. De iudicibus quales debeant esse, et quando sententiam  iudicii debeant proferre, de appellatione, quo tempore et qua ratione debeat fieri, et de pena male appellantium.

CAP. XXXIX. Quinta pars continet de clericis sola infamia sine testibus accusatis, quota manu se debeat purgare, de causis et negotiis laicorum, de uocatione excommunicandorum, de licita et illicita excommunicatione, de absolutione, de illis qui excommunicatis infidelitate aut sacramento astricti sunt, qui possunt sine periurio absolui ab illo sacramento, de hereticis post mortem excommunicandis, quod sit communicandum non ex nomine excommunicatis.

CAP. XL. Sexta pars continet de nuptiis, quo scilicet tempore et inter quas personas, et qua de  causa debeant fieri, de tribus que perfectum reddunt coniugium, de perfecto et imperfecto coniugio, de concubinis. De coniugibus quorum alter sine altero continentiam uouit, uel religionis habitum sumpsit, de uxoribus que uiris in captiuitatem ductis, aliis nupsere. Quod sit coniugium inter personas eiusdem religionis, uel fidei, hoc est inter gentiles, et inter Iudeos, inter personas uero que non sunt eiusdem religionis uel fidei, non potest fieri coniugium. Quibus de causis non debeat solui coniugium. Cuiusmodi coniunctio non facit coniugium, de separatione coniugii, non ob causam fornicationis.

CAP. XLI. Septima pars continet de separatione coniugii ob causam fornicationis carnalis. De uiro  qui cum alterius uxore fornicatur, quia post mortem mariti non potest eam habere uxorem, de interfectoribus coniugum suarum. De fornicatione spirituali quod propter eam licite dimittatur uxor. De reconciliatione coniugum, de sacramentis quod debent uiri facere mulieribus, et mulieres uiris suis, quando reconciliantur, de subiectione qua debent  uxores subiici uiris suis. Qua ratione non debet fieri coniugium inter parentes, de eo quod unus uir non potest duas commatres ducere unam post aliam. De eo qui cum filiola sua, aut cum matre sua, aut qui filium suum baptizauit, aut cuius uxor filium suum, aut priuignum suum de sacro fonte leuauit, aut ad confirmationem tenuit, et ideo uoluit separari, in quo ramusculo consanguinitatis possunt coniugia fieri, de accusatione consanguinitatis, et a quibus personis debet fieri; de inquirenda parenteia, et de incestuoso coniugio, dissidio, et de gradibus consanguinitatis recto transuerso ordine depositis.

CAP. XLII. Octaua pars continet de homicidio spontaneo, et non spontaneo, et quod potest fieri sine peccato; de eo qui quemlibet clericum occiderit,  quid debeat emendare. De eo qui percusserit mulierem in utero habentem, et abortierit, utrum homicidium fecerit, necne; de incantationibus et diuerso genere magice artis; de natura demonum: de sortibus, de obseruatione dierum et mensium: de iuramento quod debeat teneri necne, et quos habeat comites: de omni genere mendacii.



INCIPIT PANORMIA IuONIS CARNOTENSIS EPISCOPI.  LIBER PRIMUS De fide, de diuersis heresibus, de baptismate, et ministerio baptizandorum, et baptizatorum, consecrandorum et signandorum, etc.



[PANORMIA IuONIS.]



CAP. I.


Credimus unum Deum esse Patrem, et Filium et Spiritum sanctum: Patrem eo quod habeat Filium, Filium eo quod habeat Patrem, Spiritum sanctum eo quod sit ex Patre et Filio. Pater ergo principium deitatis, qui sicut nunquam fuit non Deus, ita nonnunquam Pater, a quo Filius natus, a quo Spiritus sanctus non natus, quia non est Filius, neque ingenitus quia non est Pater, neque factus est Spiritus sanctus, quia non est ex nichilo, sed ex Deo Patre, et Deo Filio Dei pro Patre eternus, eo quod habeat Filium eternum cuius eternus sit Pater: Filius eternus eo quod Patri et Spiritui sancto ceternus. Spiritus sanctus eternus eo quod sit Patri et Filio ceternus. Non confusa in una persona Trinitas,  ut Sabellius dicit; neque separata aut diuisa in natura diuinitas, ut Arius blasphemat, sed alter in persona Pater, alter in persona Filius, alter in persona Spiritus sanctus. Unus in natura, in sancta Trinitate Deus Pater, et Filius et Spiritus sanctus.



CAP. II. De incarnatione Christi.

Non Pater carnem assumpsit, neque Spiritus  sanctus, sed Filius tantum, ut qu erat in diuinitate Patris Dei Filius, ipse fieret in homine hominis filius, neque Filii nomen ad alterum transiret, qui non esset natiuitate Filius. Dei ergo natiuitate filius, hominis factus est Filius, natus secundum ueritatem nature ex Deo Dei Filius, et secundum ueritatem nature ex homine hominis filius, ut ueritas geniti non adoptione, non appellatione, sed in utroque natiuitate filii nomen nascendo haberet, et esset uerus Deus, uerus homo, uerus Filius.



CAP. III.

 Non ergo duos Christos, neque duos Filios, sed Deum et hominem unum Filium, quem propterea, et Unigenitum dicimus, et manentem in duabus naturis, sicut ei nature  ueritas contulit, non confusis naturis neque immistis, sicut Timothiani uolunt, sed societate unitis. Deus ergo assumpsit hominem, homo in Deum transiuit, non nature uisibilitate, sicut tertii Apollinariste dicunt, sed Dei dignatione, ut nec Deus mutaretur in humanam substantiam assumendo hominem, nec homo in diuinam glorificatus  in Deum, quia mutabilitas uel uisibilitas nature et diminutionem et abolitionem facit substantie. Creditur a nobis sine confusione coniuncta Trinitas, sine separatione distincta. Natus est ergo Dei Filius ex homine et non per hominem, id est non ex uiri coitu, sicut Ebion dicit, sed carnem ex uirginis corpore trahens, et non de celo secum afferens, sicut Marcion, Origenes et Entiches affirmant, neque in phantasia, id est absque carne sicut ualentinus, neque Aorchi, id est putatiue imaginatum, sed corpus uerum, non tantum carnem ex carne, sicut Marcianus, sed uerus Deus, ex diuinitate, et uerus homo ex carne, unus Filius, et in diuinitate uerbum Patris, et Deus in homine anima et caro, anima non absque sensu et ratione, ut Apollinaris.  Neque caro absque anima, ut Anomacus, sed animam cum ratione sua, et carnem cum sensibus suis, per quos sensus ueros in passione et ante passionem carnis sue dolores sustinuit.



CAP. Iu. De natiuitate Christi, contra Arthemonem et ceteros hereticos.

Neque sic natus est ex uirgine ut deitatis initium homo nascendo acceperit, quasi antequam de uirgine nasceretur Deus non fuerit, sicut Arthemon et Berillus et Marcillus docuere, sed eternus Deus homo ex uirgine natus.



CAP. u. De natiuitate Christi, contra hereticos.

Nihil creatum aut seruiens in Trinitate credendum, ut uult Dionysius, fons Arii; nichil inequale  ut Onomius; nichil gratie equale, ut uult Ethius; nichil anterius posteriusque aut minus, ut ait Arius; nichil extraneum aut officiale alterius, ut Macedonius; nichil persuasione aut subreptione insertum, ut Manicheus; nichil corporeum, ut Melito et Tertullianus; nichil corporaliter effigiatum ut Antropomorfus et uadianus; nichil sibi inuisibile, ut Origenes; nichil creaturis uisibile, ut Fortunatus; nichil moribus uel uoluntate diuersum, ut Marcion; nichil Trinitatis essentia aut creaturarum natura deductum, ut Plato et Tertullianus; nichil officio singulare aut alteri communicabile, ut Origenes; nichil confusum, ut Sabellius, sed totum perfectum, quia ex toto unum, non tamen solitarium, ut presumunt Siluanus et Praxeas, Pentapolitana damnabilis illa  doctrina.



CAP. uI. Quid sit homousion, contra Nestorium hereticum.

Homousion ergo in diuinitate Patris Filius, homousion Patri et Filio Spiritus sanctus. Homousion. Deo et homini unus Filius manens Deus in homine Deo in gloria Patri, desiderabilis uideri ab angelis, sicut Pater et Spiritus sanctus adoratur ab angelis, et omni creatura. Non homo propter Deum uel Christus cum Deo, sicut Nestorius blasphemat, sed homo in Deum et Deus in homine.



CAP. uII. De fide Trinitatis et unitatis inuiolabiliter obseruanda.  Diuus Augustinus, lib. I De Trinit., c. 4.

 Omnes quos legere potui qui ante me scripserunt de Trinitate, que Deus est, diuinorum librorum ueterum et nouorum Catholici tractatores, hoc intenderunt secundum Scripturas docere, quod Pater et Filius et Spiritus sanctus unius eiusdemque substantie inseparabili equalitate diuina insinuent unitatem. Ideoque non sunt tres dii, sed unus Deus. Quamuis Pater Filium genuerit, et ideo Filius non sit qui Pater est, Filiusque a Patre sit genitus, et ideo Pater non sit qui Filius est; Spiritusque sanctus nec Pater sit, nec Filius, sed tantummodo Patris et Filii Spiritus, et Pater est Filio  ceternus, etiam ipse cequalis et ad Trinitatis pertinens unitatem. Non tamen eamdem Trinitatem natam ex uirgine Maria, et sub Pontio Pilato crucifixam, et sepultam, et tertia die resurrexisse, et in celum ascendisse, sed tantummodo Filium; nec eamdem Trinitatem descendisse in specie columbe super Iesum baptizatum, aut die Pentecostes post ascensionem Domini sonitu facto de celo quasi ferretur flatus uehemens, et linguis diuisus uelut ignis, sed tantummodo Spiritum sanctum; nec eamdem Trinitatem dixisse de celo: Tu es Filius meus, siue cum baptizatus est a Ioanne , siue in monte, quando cum illo erant tres discipuli , aut quando sonuit uox dicens: Et clarificaui, et iterum clarificabo ; sed tantummodo  Patris uocem fuisse ad Filium factam. Quamuis Pater et Filius et Spiritus sanctus, sicut inseparabiles sunt, ita inseparabiliter operantur  . Nam quo intellectu homo Deum capit, qui ipsum intellectum suum quo eum uult capere, nondum capitur. Si autem hunc iam capit attendat diligenter nichil in eo esse in sui natura melius et uideat utrum ibi uideat ulla lineamenta formarum, nitores colorum, speciosam granditatem, partium distantiam, molis distentionem; aliquas per interualla locorum motiones, uel aliquid eiusmodi. Nihil certe istorum inuenimus in eo, quo in natura nostra nichil melius inuenimus, id est in nostro intellectu quo sapientiam capimus, quanto capaces sumus. Quod ergo  non inuenimus, id est in meliore nostro, non debemus in illo querere quod longe melius est meliore nostro, ut sic intelligamus Deum si possimus quantum possumus, sine qualitate bonum, sine quantitate magnum, sine indigentia creatorem, sine situ presentem, sine habitu continentem omnia, sine loco ubique totum, sine tempore sempiternum, sine ulla sui commutatione mutabilia facientem, nichilque patientem. Quisquis Deus ita cogitat, et nondum potest omnino inuenire quid sit, pie tamen cauet quantum potest de eo aliquid sentire quod non sit. Est tamen sine dubitatione substantia, uel  si melius appellatur hoc essentia, quam Greci usiam uocant.



CAP. uIII. De sacramento baptismatis; de originali peccato et remedio eius. D. Augustinus ad Petrum diaconum, c. 26.

 Firmissime tene, et nullatenus dubites, omnem hominem qui per concubitum uiri et mulieris concipitur cum originali peccato nasci impietati subditum, mortique subiectum, et ob hoc natura ira filium nasci, de qua dicit Apostolus: Eramus enim natura filii ire sicut et ceteri. A qua ira nullus liberatur, nisi per fidem Mediatoris Dei et hominum, hominis Iesu Christi, quia ipse est Agnus Dei qui tollit peccata mundi.



CAP. IX. Quod paruuli qui sunt in utero matrum damnantur, et adulti nisi baptizentur.  Item D. Augustinus ad Petrum, c. 27.

 Nisi quis renatus fuerit ex aqua et Spiritu sancto non introibit in regnum celorum , firmissime tene et nullatenus dubites: non solum homines iam ratione utentes, uerum etiam paruulos qui siue in uteris matrum uiuere incipiunt et ibi moriuntur, siue iam de matribus nati sunt sine sacramento sancti baptismatis quod datur in nomine Patris et Filii et Spiritus sancti, de hoc seculo transeunt, ignis eterni sempiterno supplicio puniendos, quia etsi peccatum proprie actionis nullum habuere, originalis  tamen peccati damnationem carnali conceptione traxere.



CAP. X. Sicut nunc in baptismate, et ita olim in circumcisione remittebantur peccata. uel sic: Quod ante aduentum Christi, fides, sacrificium, circumcisio idem ualuit quod modo baptismus. D. Gregorius, Moralium in Iob l. Iu, c. 2.

 Quod apud nos ualet aqua baptismatis, hoc egit apud ueteres uel pro paruulis sola fides, uel pro maioribus uirtus sacrificii, uel pro his qui ab Abrahe stirpe prodierant mysterium circumcisionis.



CAP. XI. Originale peccatum nunc in baptismate, olim in circumcisione remittebatur. D. Augustinus, lib. II De nuptiis et concupiscentia,  c. 11.

 Ex quo instituta est circumcisio in populo Dei, quod erat tunc signaculum fidei iustitie Dei, ad sanctificationem purgationis ualebat paruulis originalis ueterisque peccati, sicut etiam baptismus ex illo ualere incepit, ad innouationem hominis ex quo institutus est.



CAP. XII. Paruulis in baptismate offerentium prodest fides. uel sic: Quid prosit paruulis baptismus, statim post baptismum mortuis. D. Augustinus, lib. III De libero arbitrio, c. 23.

 Illud perscrutari homines solent, sacramentum baptismi Christi quid paruulis prosit, cum eo accepto plerumque  moriuntur, priusquam ex se quidquam cognoscere potuerint, qua in re satis pie recteque creditur prodesse paruulo eorum fides, a quibus consecrandus offertur, et hoc Ecclesie commendat saluberrima auctoritas, ut ex eo quisquis sentiat quod sibi prosit fides sua, quando in aliorum quoque beneficio, qui propriam nondum habent potestatem, commoda sit.



CAP. XIII. Solutio canonis precedentis. Aliorum fide et promissione, paruuli baptizantur. D. Isidorus, lib. II De officiis eccles., c. 24.

 Paruuli alio profitente baptizantur, quia adhuc loqui uel credere nesciunt, sicut et egri, muti et surdi quorum uice alius profitetur ut pro eis respondeat dum baptizantur.



CAP. XIu. Simile de egrotantibus, non ualentibus loqui. uel sic: Aliorum testimonio egrotantes sunt baptizandi.  Conc. Carthag. III, c. 34.

 Aegrotantes si pro se respondere non possunt, cum uoluntatis eorum testimonium  dixerint, baptizentur, similiter et de penitentibus agendum.



CAP. Xu. Argumentum a contrario sensu canonis precedentis. uel sic: Quod non baptizantur qui respondere possunt nisi respondeant in baptismo. D. Augustinus, lib. u De baptismo, c. 24.

 Si pro eo qui respondere potest in baptismo alius respondeat, non itidem ualet, ex qua regula,  illud in Euangelio dictum est, quod omnes, cum legitur, naturaliter monet: Aetatem habet, ipse pro se loquatur .



CAP. XuI. Generale baptisma non nisi Sabbato sancte Pasche et Pentecostes celebretur. uel sic: Nemo baptizetur in Natali Domini, Epiphanie, seu apostolorum, uel sanctorum festiuitatibus, nisi necesse fuerit. Leo papa I, epistola 1 ad Imerium Tarraconensem.

 Non ratione auctoritatis alicuius, sed sola temeritate presumitur, ut passim et libere Natalitio Christi seu Apparitione, nec non apostolorum seu martyrum festiuitatibus innumere, ut asseris, plebes baptismi mysterium consequantur, cum sibi hoc priuilegium  apud nos, et apud Ecclesias omnes Dominicum Pascha specialiter cum sancto Pentecoste defendat.



CAP. XuII. Quod duo tempora sunt baptizandi, scilicet Pasche et Pentecostes. Item, Leo papa episcopis per Siciliam constitutis, epist. 1.

. Euidenter agnoscitis in baptizandis electis qui secundum apostolicam regulam exorcismis scrutandi sunt, ieiuniis sanctificandi, et frequentibus predicationibus imbuendi sunt, duo tantum tempora, Pascha et Pentecosten, esse seruanda.



CAP. XuIII. Qua ratione Christus Dominus noster uoluerit baptizari in festo Epiphanie, et quod alia gratia confertur in baptismate Spiritus sancti qua nos renascimur, et in baptismo Ioannis. Item Leo papa episcopis per Siciliam constitutis, epist. 4.

 Si quis autem Epiphanie festiuitatem que in suo ordine debito honore ueneranda est, ob hoc estimat priuilegium habere baptismatis, quia hoc quidem putant quod in eodem Dominus ad baptismum sancti Ioannis accesserit, sciat illius baptismi aliam gratiam fuisse, aliam rationem, nec ad eamdem pertinuisse uirtutem, qua per Spiritum sanctum renascuntur, de quibus dicitur: Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Dominus  enim nullius indigens remissione peccati, nec querens remedium renascendi sic uoluit baptizari quomodo et uoluit circumcidi, hostiamque emundationis pro se offerri, ut qui factus erat ex muliere, sicut Apostolus ait, fieret et sub lege , quam non uenerat soluere, sed adimplere, et implendo finire, sicut beatus Apostolus predicat dicens: Finis autem legis Christus ad iustitiam omni credenti . Baptismi autem sui condidit in se sacramentum, quia in omnibus primatum tenens , se docuit esse principium. Et tunc regenerationis potentiam sanxit, quando de latere ipsius profluxere sanguis redemptionis et aqua baptismatis.



CAP. XIX. Quod omni tempore sit baptizandum, urgente necessitate.  Leo I, epist. 4.

 Porro qui ex necessitate mortis, egritudinis, obsidionis, persecutionis et naufragii urgentur, omni tempore debent baptizari. Hec ergo uestre indicimus caritati, ut ab apostolicis institutis nullo ulterius recedatis excessu, quia inultum post hec esse non poterit, si quisquam apostolicas regulas in aliquo crediderit negligendas.



CAP. XX. In solemnitate paschali et Pentecostes catechumeni sunt baptizandi. Conc. Gerund., cap. 4.

 De catechumenis  baptizandis id decretum est, ut in Pasche solemnitate uel Pentecostes, ceterisque solemnitatibus infirmi tantum debeant baptizari.



CAP. XXI. Nisi necessitate cogente, inter Pascha et Pentecosten nullus baptizare presumat. Gelasius clero et plebi Tarent.

 uenerabilis baptismi sacramentum nisi in paschali solemnitate et Pentecostes tradere non presumat episcopus, exceptis egritudine laborantibus, quibus mortis urgente periculo talibus oportet, ne in eternum pereant, remediis subueniri



CAP. XXII. GREGORIUS AUGUSTINO.

Baptizari, uel ipsam mulierem, uel hoc quod genuerit  si mortis periculo urgetur, uel ipsa hora qua gignit, uel hoc quod gignitur, eadem hora qua natum est nullo modo prohibetur.



CAP. XXIII. Quod soli sacerdotes debent baptizare. uel sic: Nemo nisi sacerdos baptizare presumat. Isidorus, lib. II De officiis eccles., c. 24.

 Constat baptisma solis sacerdotibus esse traditum, eiusque ministerium nec ipsis diaconibus explere est licitum absque episcopo uel presbytero, nisi in his qui procul absentibus ultima languoris cogat necessitudo [necessitas]: quod et laicis fidelibus plerumque permittitur.



CAP. XXIu. Quod laici debent baptizare in necessitate.  Gelasius episcopis per Lucaniam et Siciliam constitutis.

. Laicis Christianis baptizare plerumque conceditur.



CAP. XXu. Nullo modo mulier debet baptizare. uel sic: Non presumat mulier baptizare.

 Mulier baptizare non presumat.



CAP. XXuI. Etiam laici, necessitate cogente, baptizare possunt. Augustinus ad Fortunatum.

 In necessitate cum episcopi et presbyteri aut quilibet ministrorum non inueniuntur, et urget periculum eius qui petit, ne sine isto sacramento uitam finiat hanc, etiam  laicos dare solere sacramentum quod acceperunt, audire solemus.



CAP. XXuII. Paganus potest baptizare. uel sic: Non reiteretur baptisma quod a pagano ministratur. Ex Decretis Isidori episcopi.

 Romanus pontifex non hominem iudicat qui baptizat, sed Spiritum sanctum subministrare gratiam baptismi, licet paganus sit qui baptizat.



CAP. XXuIII. Hereticus potest baptizare. uel sic: Non reiteratur baptisma quod in nomine Trinitatis ministratur. D. Augustinus ad Orosium, l. II, q. 65.

 Quamuis unum  baptisma sit et hereticorum, et eorum scilicet qui in nomine Patris, et Filii, et Spiritus sancti baptizant et Ecclesie Catholice, tamen quia foris Ecclesiam baptizantur, non sumunt baptismum ad salutem, sed ad perniciem habentes nimirum formam sacramenti, uirtutem autem eius abnegantes.



CAP. XXIX. Iudeus potest baptizare. uel sic: Non reiteratur baptisma si a Iudeo ministratur. Nicolaus ad consulta Bulgarorum, c. 3.

 A Iudeo quodam, nescitis utrum Christiano an pagano, multos in patria uestra baptizatos asseritis, et quid inde agendum sit consulitis, hi profecto, si in nomine sancte Trinitatis uel tantum in nomine Christi,  sicut in apostolorum Actibus legitur, baptizati sunt, unum quippe idemque est, quia non illorum, sed eius est, ut sanctus Ambrosius exponit.



CAP. XXX. Quod baptismus a bonis et a malis ministris datus, semper est bonus. uel sic: Sicut per bonum, ita per mulum ministrum, eque baptisma ministratur. D. Augustinus contra Cresconium, lib. III, c. 69.

 Si inter bonos ministros cum sit alius alio melior, non est melior baptismus qui per meliorem datur, nullo modo est malus qui etiam per malum datur quando idem baptisma dat; et ideo per ministros dispares Dei munus equale est, quia non illorum, sed eius est.



CAP. XXXI. Non merita ministrorum, sed uirtus Christi in baptismate operatur.  Aug., in Ioan. tract. u.

 Baptismus talis est qualis est ille in cuius potestate datur, non qualis est ille per cuius ministerium datur. Item, quid nouerat Baptista Dominum. Quid non nouerat potestatem baptismi Dominici in nullum hominem a Domino transituram, sed ministerium plane transiturum. Potestatem a Domino in neminem, sed ministerium in bonos et in malos. Item: Ego dico, et nos dicimus omnes, quia iustos oportet esse per quos baptizatur, quia oportet esse iustos tanti iudicis ministros. Sunt ministri iusti si uolunt, si autem noluerunt esse iusti qui in cathedra Moysi  sedent, securum me fecit magister meus, de quo Spiritus eius dicit: hic est qui baptizat, item: quos baptizauit Iudas, Christus baptizauit. Si ergo quos baptizauit ebriosus, quos baptizauit homicida, quos baptizauit adulter, si baptismus Christi erat, Christus baptizauit, non timeo ebriosum, adulterum, homicidam, quia columbam attendo per quam mihi dicitur: hic est qui baptizat. Iterum homicida dedit baptismum Christi, quod sacramentum tam sanctum est, ut nec homicida ministrante polluatur.



CAP. XXXII. Baptismus et sacrilegium hereticorum, non sunt sacramenta. uel sic: Quod inueniatur ab apostolis dictum, »ministerium meum, Euangelium meum,« sed nunquam, »baptisma meum.«  D. Augustinus l. III De unico baptismo, c. 11.

 Nunc autem sicut heresis hereticorum, sicut error ipsorum est, et sicut sacrilegium dissensionis ipsorum est, sic etiam baptismus, qui Christi est, debet dici ipsorum.



CAP. XXXIII. Eiusdem argumenti ac precedens. D. Aug., ibid., l. u, c. 13.

 Cum tantum ualeat baptismus per hominem contemptibilem quantum per Apostolum datus, ita nec illius, nec istius, sed Christi esse cognoscitur. Item: Inuenimus dictum ab apostolis Et gloriam meam , quamuis utique a Domino impertitum atque donatum, baptismum autem nemo eorum meum  dixit omnino. Neque enim omnium equalis est gloria, nec ministrant equaliter omnes, nec equali prudentia sunt omnes prediti, et in Euangelio alius alio melius operatur, et ideo dici potest alius alio doctior in ipsa doctrina salutari. Alius autem alio maius minusue baptizatus dici non potest, siue ab inferiore, siue a maiore baptizetur,



CAP. XXXIu. De eodem. D. Augustinus, lib. Iu De baptismo, c. 15.

 Satis ostendimus ad baptismum qui uerbis euangelicis consecratur, non pertinere cuiusquam uel dantis uel accipientis errorem siue de Patre, siue de Filio, siue de Spiritu sancto, sentiat aliter quam doctrina celestis insinuat.



CAP. XXXu. Quod omnis homo accedens ad baptismum debet primo agere penitentiam si facultas fuerit. uel sic: Non transit in nouam uitam quem non penitet ueteris uite.  D. Augustinus, lib. II De penitentie medicina, c. 2.

 Omnis qui iam arbiter sue uoluntatis constitutus est, cum accedit ad sacramentum fidelium, nisi eum peniteat uite ueteris, nouam non potest inchoare. Ab hac penitentia cum baptizantur soli paruuli immunes sunt, nondum enim uti possunt libero arbitrio.



CAP. XXXuI. De eodem. D. Augustinus, ep. 108, ad Seleucianum.

 Agunt homines  ante baptismum penitentiam de prioribus peccatis, ita tamen ut etiam baptizentur, sicut scriptum est in Actibus apostolorum, loquente Petro ad Iudeos ac dicente: Agite penitentiam, et baptizetur unusquisque uestrum in nomine Domini nostri Iesu Christi .



CAP. XXXuII. Quot diebus ante baptisma debet Iudeus agere penitentiam. uel sic: Quadraginta dierum abstinentia Iudeis baptizandis additur. D. Gregor. Faustino defensori, lib. uII, ep. 24.

 Ne, quod absit, longa dilatio retro possit Iudeorum animos reuocare, cum fratre nostro episcopo loci illius, ut penitentia ac abstinentia 40 diebus indicta, aut  die Dominica, aut si celeberrima festiuitas fortassis occurrerit, eos omnipotentis Dei misericordia protegente baptizes.



CAP. XXXuIII. Quod auctoritate Domini ante baptismum homines debent catechizari. uel sic: Officium baptizandi catechumeni preueniat. Rabanus, lib. I De instit. cleric., c. 25.

Ante baptismum catechizandi debent in homine preuenire officium, uel fidei primum catechumenus accipiat rudimentum. Item: Prius ipse iehsu ceci nati oculos luto ex sputo facto superliniuit, et sic ad aquas Sile misit, quia prius debet baptizandus fide credulus admitti, ut sciat cuius gratie in eo est particeps, et cui iam debitor fiat deinceps.



CAP. XXXIX. Quo tempore catechumeni ad exorcizandum sunt deferendi. uel sic: Quot diebus catechumenus ante baptismum debet instrui.  Conc. Bracar. II, c. 8.

 Ante uiginti dies baptismi ad purgationem exorcismi catechumeni currant, in quibus uiginti diebus omnino symbolum quod est, Credo in Deum Patrem, spiritualiter doceantur.



CAP. XL. In unaquaque ecclesia, catechumeni baptizandi exorcizari possunt. uel sic: Sacerdotes uniuscuiusque ecclesie catechismos facere possunt. Nicolaus papa Ioanni archiep. Rauen.

 Catechismi baptizandorum a sacerdotibus uniuscuiusque Ecclesie  possunt fieri sicut in hac sancta Romana Ecclesia, cui, Deo auctore, ministerium famulatus nostri exhibemus, solemniter fieri comprobantur.



CAP. XLI. Quod significat exsufflatio in baptismo et quare baptizandi exorcizentur et exsufflentur. Rabanus, lib. I De instit. cleric., c. 27.

 Postquam se baptizandus per confessionem uere fidei in alterius commendauerit dominium et per abrenuntiationem, a prioris possessoris se alienauerit seruitio, exsufflatur ab eo seua potestas, ut per pium sacerdotis ministerium Spiritui sancto cedat fugiens malignus spiritus.



CAP. XLII. De eodem.  Augustinus, De Symbolo, lib. I.

 Sicut nostis, paruuli et exsufflantur et exorcizantur ut pellatur ab eis diaboli potestas inimica, que decepit hominem ut possideret homines. Non ergo creatura Dei in infantibus exorcizatur aut sufflatur, sed ille sub quo sunt qui sub peccato nascuntur.



CAP. XLIII. Quare signatur baptizandus in corde et in fronte. Rabanus, lib. I De instit. cleric., c. 27.

 Postea signatur baptizandus signaculo sancte crucis tam in fronte quam in corde, ut ipse apostata diabolus in uase suo pristine sue interemptionis cognoscens signum,  iam sibi sciat deinceps esse alienum.



CAP. XLIu. Quare super baptizandis orationes dicuntur. Et quid significat sal in os missum. Rabanus, ibid.

 Ex hinc iam dicuntur super eum orationes ut fiat catechumenus. Tunc datur baptizando sal benedictum in os, ut per sal typicum sapientie conditus fetore careat iniquitatis, ut nec a uermibus peccatorum ultra putrescat, sed magis illesus seruetur ad maiorem gratiam percipiendam.



CAP. XLu. Quare sal initiatur catechumenis. Beda in lib. I Reg., c. 27.

 Sal celestis  sapientie quo initiantur catechumeni in cunctis operum nostrorum sacrificiis, offerre iubemur.



CAP. XLuI. Quare baptizandi iterum exorcizantur. Rabanus, lib. I De instit. cleric., c. 27.

 Dehinc iterum exorcizatur, ut diabolus suam nequitiam cognoscens iustum super se Dei iudicium timens recedat ab homine nec iam contendat eum arte sua subuertere, ne baptismum consequatur, sed magis honorem Deo creatori suo exhibens reddat opus Deo creatori suo.



CAP. XLuII. De eodem. Sacerdotes exorcizando demonia repellunt. Greg., hom. 29 super Euangelia.

 Sacerdotes  cum per exorcismi gratiam manum credentibus imponunt et habitare malignos spiritus in eorum mente contradicunt, quid aliud faciunt nisi demonia eiiciunt?



CAP. XLuIII. Quare de saliua aures et nares tanguntur. Rabanus ubi supra.

 Postea eis tanguntur nares et aures cum saliua et dicitur eis uerbum euangelicum quod iehsu dixit quando mutum et surdum sanauit tangens cum sputo linguam eius et mittens digitum in auriculam eius dixit: Ephpheta, quod est adaperire . Hoc enim sacramentum hic agitur ut per saliuam typicam sacerdotis et tactum, sapientia et uirtus diuina salutem  eiusdem catechumeni operetur, ut aperiantur illi nares ad capiendum odorem notitie Dei, ut aperiantur illi aures ad audiendum mandata Dei sensusque in intimo cordis respondendum.



CAP. XLIX. Quare nares et non ora baptizandorum episcopus tangit. Ambrosius, lib. I De sacramentis, c. 1.

 Propter gloriam muneris et operis non os tangit episcopus, sed nares. Quare nares? Ut bonum odorem accipias pietatis eterne.



CAP. L. Quare inungitur a sacerdote in pectore et inter scapulas. Rabanus, lib. I De instit. cleric., c. 27.

Deinde a sacerdote inungitur ut sacrum baptisma  cum fide accepta custodiatur, ungitur illius tunc pectus de oleo sanctificato, cum inuocatione sancte Trinitatis, ut nulle reliquie hominis latentis inimici in eo resideant, sed in fide sancte Trinitatis mens eius confortetur; ungitur et inter scapulas de eodem oleo ut undique muniatur et ad bona opera facienda per Dei gratiam roboretur.



CAP. LI. Quare baptizati a sacerdote unguntur. Ambros., lib. I De sacramentis, c. 2.

 uenisti ad fontem et ingressus es, considera quid uideris, quid locutus sis, et repete diligenter, occurrit tibi leuita, occurrit tibi presbyter, unctus es quasi athleta Christi ut ad baptismum catechumenus accedas.



CAP LII. uerba erroris per imperitiam prolata non impediunt aque sanctificationem.  Aug., lib. uI De unico baptismo, c. 25.

 Consecretur fons et ad ipsum baptismum catechumenus accedat. Si non sanctificatur aqua, cum aliqua erroris uerba per imperitiam peccator effundit, multi non solum mali, sed etiam boni fratres, in ipsa Ecclesia non sanctificant aquas.



CAP. LIII. uerba erroris per imperitiam prolata modo impediunt aque sanctificationem. uel sic: Imperitus minister sanctificat aquam, licet per uerba euangelica quibus consecratur baptismus, quamuis multa contra fidem proferret in illa sanctificatione. Aug., lib. u De unico baptismo, c. 25.

  Multorum enim preces emendantur quotidie si doctioribus fuerint recitate, et multa in eis reperiuntur contra Catholicam fidem. Nunquid si manifestetur aliquot baptizatos cum ille preces dicte super aquam fuissent, iubentur denuo baptizari. Quid ita? Quia plerumque precis uitium superat precantis affectus, et quia illa uel certe cuncta euangelica uerba, sine quibus non potest baptisma consecrari, tantum ualent, ut per illa sic euacuetur quecunque in prece uitiosa contra fidei regulam dicuntur, quemadmodum demonium Christi nomine excluditur. Nam utique hereticus si offerat precem uitiosam, nec bonum habet caritatis affectum, quo possit illa imperitia superari, et ideo similis est ei  quicunque in ipsa Catholica immundus uel inuidus, et maleuolus quales hic arguit Cyprianus, offerat etiam  aliquam precem in qua loquatur contra regulam fidei  nec tamen quod in eis peruersum est euacuat illa que ibi recta sunt, sed ab eis potius euacuatur.



CAP. LIu. Non transit in aquam baptismi malitia benedicentis. Aug., l. III De baptismo, c. 10.

 Non est  aqua profana et adultera super quam Dei nomen inuocatur, etiamsi a profanis et adulteris in uocetur, quia nec ipsa creatura, nec ipsum nomen adulterum est.



CAP. Lu. Quid significant mysteria que in fonte baptismatis celebrantur. uel sic: Quomodo intelligitur, »Credis in Deum, in sanctam Ecclesiam, et remissionem peccatorum, et carnis resurrectionem.« Aug., hom. 3 ad neophytos.

 Prima igitur et secunda predicatione de his tantum locuti sumus, que uobis priusquam ad fontem ueniretis, iuxta catholice regule instituta tradidimus, et quid significaret unctio, que diuersis corporis uestri partibus adhibita, diuersum intellectum designat,  prout Deus dignatus est dare, interpretati sumus, cum ostendimus uos per oleum sanctificationis ad auditum plene fidei preparatos, et in bonum odorem Christi uocatos ex toto corde, et ad renuntiandum diabolo esse communitos. Nunc uero de interioribus iam mysteriis locuturi sumus, que in ipso sacro fonte celebrata sunt. Emissa enim certissima cautione, quia uos abrenuntiare omnibus pompis et operibus eius, et omni fornicationi diabolice spopondistis descendentes in fontem sacrum; fontem redemptionis, fontem sanctificatum uirtute celesti. Item: in hoc fonte antequam uos toto corpore intingeremus, interrogauimus: Credis in Deum Patrem omnipotentem? Respondistis: Credo. Rursus interrogauimus: Credis et in Iesum Christum Filium  eius, qui natus est de Spiritu sancto ex Maria uirgine? Respondistis: Et credo. Item interrogauimus: Et in Spiritum sanctum? Respondistis similiter: Credo. Hoc autem fecimus iuxta Domini nostri Iesu Christi saluatoris imperium. Qui cum ad Patrem in celum ascenderet, discipulis, id est apostolis mandauit dicens: Euntes, baptizate omnes gentes in nomine Patris et Filii et Spiritus sancti . Item: Quod autem interrogauimus: Credis sanctam Ecclesiam et remissionem peccatorum, et carnis resurrectionem, non eo modo interrogauimus ut quomodo in Deum creditur: Sic: In Ecclesiam sanctam et Catholicam, que propterea sancta et Catholica est quia recte credit in Deum. Non ergo diximus ut in Ecclesiam quasi in Deum crederitis,  sed intelligite nos dicere et dixisse ut in Ecclesia sancta catholica conuersantes in Deum crederetis. Crederetis et resurrectionem carnis que est futura.



CAP. LuI. Quid est credere. uel sic: Sacramentum fidei non tempora, ipsa fides paruulum facit fidelem. Aug., epist. 23, ad Bonifacium.

 Nihil aliud est credere quam fidem habere, ac per hoc cum respondetur credere paruulus qui fidei nondum habet effectum, respondetur fidem habere propter fidei sacramentum, et conuertere se ad Deum propter conuersionis sacramentum, quia et ipsa responsio ad celebrationem sacramenti pertinet. Item paruulum  et si nondum fides illa que in credentium uoluntate consistit, iam tamen ipsius fidei sacramentum fidelem facit. Nam sicut credere respondetur, ita etenim fideles uocantur, non rem ipsam mente annuendo, sed ipsius rei sacramentum percipiendo.



CAP. LuII. Quare trina mersio debet fieri in baptismo. Aug. in homilia 4.

 Postquam uos credere promisistis, tertio capita uestra in fonte dimersimus. Qui ordo baptismatis duplici mysterii significatione celebratur. Recte enim tertio mersi estis, quia accepistis baptismum in nomine Iesu Christi qui tertia die resurrexit a mortuis. Illa  enim tertio repetita dimersio, typum Dominice exprimit sepulture per quam Christo consepulti estis in baptismo et cum Christo resurrexistis in fide, ut peccatis abluti in sanctitate uirtutum Christum uiuatis imitando.



CAP. LuIII. De eodem; de his qui semel, non tertio in baptismo merguntur. Constit. Apost., can. 150.

 Si quis presbyter aut episcopus non trinam mersionem unius mysterii celebret, sed semel mergat in baptismate quod dare iubetur, in Domini mortem deponatur. Non dixit mihi Dominus, In morte mea baptizate, sed Euntes, docete omnes gentes, baptizantes eos in nomine Patris, et Filii, et Spiritus sancti .



CAP. LIX. Semel in baptismate mergere licet. uel sic: Quod sufficit una mersio in nomine sancte Trinitatis. Conc. Tolet. Iu, c. 5.

 Propter uitandum schismatis scandalum uel heretici dogmatis usum, triplicem baptismi teneamus mersionem.



CAP. LX. Quod utrumque potest fieri, scilicet una immersio, uel trina. Gregorius episcopis Hispan.

 De trina mersione baptismatis nichil uerius responderi potest, quam quod ipsi sentitis, quia in una fide nichil officit Ecclesie sancte consuetudo diuersa. Nos autem qui  tertio mergimus triduane sepulture sacramenta signamus, ut dum tertio ab aquis infans educitur, resurrectio triduani temporis exprimatur. Quod si quis forte etiam pro summe Trinitatis ueneratione estimet fieri, neque hoc aliquid obsistit baptizandum semel in aquis mergere, quia dum tribus substantiis una substantia reprehensibile nullatenus potest infantem in baptismate uel ter, uel semel mergere, quando et in tribus mersionibus personarum Trinitas et in una potest singularitas diuinitatis designari.



CAP. LXI. De eodem. Hieron. In Epist. ad Ephes., c. 4.

 Eodem modo in Patrem et Filium et Spiritum sanctum  baptizamur, et ter mergimur, ut Trinitatis unum appareat sacramentum. Item: Licet ter baptizetur propter mysterium Trinitatis, tamen unus baptismus reputatur.



CAP. LXII. De his qui in nomine Christi tantum semel merguntur. uel sic: Quod non sit baptizandum in nomine Patris tantum, in nomine Filii tantum, in nomine Spiritus sancti tantum. Pelagius Gaudentio.

 Multi sunt qui in nomine solummodo Christi una etiam mersione se asserunt baptizari. Euangelicum uero preceptum, ipso Domino Deo et Saluatore nostro Iesu Christo tradente, nos admonet, in nomine Trinitatis trina etiam mersione sanctum baptisma unicuique tribuere,  dicente Domino nostro Iesu Christo discipulis suis: Ite, baptizate omnes gentes in nomine Patris et Filii et Spiritus sancti . Si reuera hi de prefatis hereticis qui in locis dilectioni tue uicinis commorari dicuntur, solummodo in nomine Domini se baptizatos fuisse forsitan confitentur, sine cuiusdam dubitationis ambiguo eos ad Catholicam fidem uenientes in sancte Trinitatis nomine baptizabis.



CAP. LXIII. Inuocatione Trinitatis tertio in baptismate mergere debemus. Zacarias papa Bonifacio episcopo.

 In synodo Anglorum decretum firmissime preceptum et diligenter demonstratum esse dignoscitur ut quicunque  sine inuocatione Trinitatis mersus fuisset, quod sacramentum regenerationis non haberet, quod omnino uerum est, quia si mersus in fonte baptismatis quis fuerit sine inuocatione sancte Trinitatis perfectus Christianus non est, nisi in nomine Patris et Filii et Spiritus sancti baptizatus fuerit. Hoc quoque obseruare in supradicto synodo uoluerunt sacerdotes, ut qui uel unam de Trinitate personam in baptismo non nominaret, illud baptismum uerum non posset, quod pro certo uerum est, quia qui unum ex sancta Trinitate confessus non fuerit nomen, perfectus Christianus esse non potest. Qui enim confitetur Patrem et Filium, si confessus non fuerit Spiritum sanctum, nec Patrem  habet, nec Filium; et qui confessus fuerit Patrem et Spiritum sanctum, et Filium non confessus fuerit, nec Patrem habet, nec Spiritum sanctum, uacuus est a diuina gratia.



CAP. LXIu. Rebaptizentur qui in nomine Trinitatis baptizati non fuerunt. Greg., l. IX, Epist., ep. 61.

 Hi uero heretici qui in Trinitatis nomine minime baptizantur, sicut sunt Bonosiani, et Cataphryge, quia et illi Christum Dominum non credunt, et isti Spiritum sanctum peruerso sensu esse quemdam paruum hominem Montanum credunt  cum ad sanctam Ecclesiam ueniunt baptizentur, quia baptisma non fuit quod in errore positi  sancte Trinitatis nomine minime perceperunt.



CAP. LXu. Sacerdotes baptizant, quamuis errant in Latina lingua. uel sic: De sacerdote qui per ignorantiam lingue Latine in inuocatione Trinitatis deliquit. Zacarias papa in epistola decretali

 Retulerunt nuntii tui quod fuerit in eadem prouincia sacerdos qui linguam Latinam penitus ignorabat, et cum baptizabat nesciens Latine loqui, infringens linguam diceret; Baptizo te in nomine Patria et Filia et Spiritua sancta, et per hoc tua reuerenda fraternitas considerauit rebaptizare; sed sanctissime frater, si ille qui baptizauit errorem non introducens aut  heresim, sed pro sola ignorantia Romane locutionis infringendo linguam, ut supra fati sumus, baptizans dixisset, non possumus consentire ut denuo baptizetur.



CAP. LXuI. Quare baptizatus ungitur a sacerdote in cerebro. Rabanus, lib. I De instit. cleric., c. 21.

 Postquam ascenderit baptizatus de fonte, statim signetur in cerebro a presbytero cum sacro chrismate sequente simul et oratione, ut Christi regni particeps fiat, et a Christo Christianus possit uocari.



CAP. LXuII. De eodem. Quid super baptizatum dicatur.  Ambros. lib. II De sacram., cap. 7.

 Mersisti, uenisti ad sacerdotem, quid dixit tibi? Deus, inquit, Pater omnipotens qui te regenerauit ex aqua et Spiritu sancto, concessitque tibi peccatorum tuorum ueniam, ipse te ungat in uitam eternam, uide ubi unctus es in uitam eternam, inquit.



CAP. LXuIII. Quare unguentum super caput baptizati ponitur. Ambros., De iis qui initiantur mysteriis, c. 6.

 Accipis mysterium, hoc est unguentum super caput. Quare super caput? Quia Sensus sapientis in capite eius , sequitur spirituale signaculum, quod audistis hodie legi, quod post fontem super est quo perfectio  fiat, quando inuocatione sacerdotis Spiritus sanctus infunditur.



CAP. LXIX. Quid significat candida uestis, super caput baptizati posita. uel sic: Quare candida uestis traditur Christianis. Rabanus, lib. I De instit. cleric., c. 29.

 Post baptismum traditur Christiano baptizato uestis candida que significat innocentiam et puritatem Christianam, quam post ablutas ueteres maculas studio conuersationis sancte, immaculatam seruare debet, ad representandum ante tribunal Christi: Cuncti uero renati, albis induuntur uestibus ad mysterium resurgentis Ecclesie. Item: Utuntur baptizati albis uestibus, ut quorum prime natiuitatis faciem ueteris  erroris pannus fuscauerat, habitus secunde regenerationis glorie preferat indumentum. Tegitur enim post sanctam unctionem caput eius mystico uelamine, ut intelligat se diademate regni ei sacerdotali dignitate potiri.



CAP. LXX. De eodem. Ambros., lib. De iis qui initiantur.

 Accepisti post baptismum uestimenta candida, ut esset indicium quod exueris uoluptatem peccatorum, et indueris innocentie casta uelamina.



CAP. LXXI. Quot mensibus Iudei inter catechumenos habeantur. Conc. Agath., c. 34.

 Iudei quorum  perfidia frequenter ad uomitum redit, si ad leges catholicas uenire uoluerint, uIII menses inter catechumenos ecclesie limen introcant, et si pura fide uenire noscuntur, tunc demum baptismatis gratiam mereantur. Quod si casu aliquo periculum infirmitatis inter prescriptum tempus incurrerint, et desperati fuerint, baptizentur.



CAP. LXXII. Sicut non sunt Iudei ad fidem cogendi, ita nec conuersi ab ea recedere permittantur. Conc. Tolet. Iu, c. 56.

 De Iudeis autem hoc precepit sancta synodus; nemini deinceps ad credendum uim inferre. Cui enim uult Deus miseretur, et quem uult indurat . Non enim tales inuiti saluandi sunt, sed uolentes, ut integra  sit forma iustitie sicut homo propria arbitrii uoluntate serpenti obediens periit, sic uocante se gratia Dei proprie mentis conuersione homo quisque credendo saluatur. Ergo non ui, sed libera arbitrii facultate, ut conuertantur uocandi potius sunt, non impellendi. Qui autem iam pridem ad Christianitatem coacti sunt, sicut factum est temporibus religiosissimi principis Zizebuti, qui iam constat eos sacramentis diuinis associatos, et baptismi gratiam suscepisse, et chrismate unctos esse, et corporis Domini et sanguinis exstitisse participes, oportet ut fidem quam uel ui, uel necessitate susceperunt, tenere cogantur, ne nomen Domini blasphemetur, fidesque quam susceperunt uilis ac contemptibilis habeatur.



CAP. LXXIII. Ut Iudeorum filii baptizati cum eis non habitent. uel sic: A parentum separentur consortio fideles, ne in eorum inuoluantur erroribus.  Item conc. Tolet. Iu, c. 59.

 Iudeorum filios uel filias baptizatos, ne parentum ultra inuoluantur erroribus, ab eorum consortio separari decernimus, tradique aut monasteriis aut Christianis uiris, aut mulieribus Deum timentibus, ut sub eorum conuersatione cultum fidei discant, atque in melius constituti, tam in moribus quam in fide proficiant.



CAP. LXXIu. Iudeis ad fidem uenientibus, cum infideli nulla sit conuersatio. Item conc. Tolet. Iu, c. 61.

  Sepe malorum consortia etiam bonos corrumpunt, quanto magis eos qui ad uitia proni sunt. Nulla igitur ultra communio sit Hebreis ad fidem Christianam translatis, cum his qui adhuc in ueteri ritu consistunt, ne forte eorum participatione subuertantur. Quicunque igitur ex his qui baptizati sunt amodo infidelium consortia non uitauerint et hi Christianis donentur, et illi publicis cedibus deputentur.



CAP. LXXu. De Iudeis plerisque frequenter ad Iudaismum reuertentibus. Item conc. Tolet. Iu, c. 58.

 Plerique qui ex Iudeis dudum ad Christianam fidem promoti sunt, nunc blasphemantes Christum non solummodo  Iudaicos ritus perpetrasse, sed etiam abominandas circumcisiones exercere. De quibus consultu piissimi ac religiosissimi domni nostri Sisemundi regis, hoc sanctum decreuit concilium ut huiusmodi transgressores pontificali auctoritate correcti, ad cultum Christiani dogmatis reuocentur, ut quos uoluntas propria non emendat, animaduersio sacerdotalis cerceat. Eos autem quos circumciderint, si filii eorum sunt, a parentum consortio separentur; si serui, pro iniuria corporis sui, libertati tradantur.



CAP. LXXuI. De baptismo paganorum. Ante baptismum diabolo et eius operibus renuntiare debemus. Rabanus, l. I De instit. cleric., c. 27.

 Primum interrogetur  paganus si abrenuntiet diabolo et omnibus damnosis eius operibus atque fallaciis cunctis, ut primum respuat errorem et sic appropinquet ad ueritatem, possitque iuxta Apostolum, deponere ueterem hominem secundum pristinam conuersationem qui corrumpitur secundum desideria erroris , abnegans impietatem et secularia desideria .



CAP. LXXuII. Necessitate cogente, in catechismo, et confirmatione, idem compater esse potest Ex Decretis Hyginii pape, c. 10.

 In catechismo et baptismo et confirmatione unum patrinum fieri potest, si necessitas cogat, non tamen consuetudo Romana, sed per singulos singuli suscipiunt.



CAP. LXXuIII. Non plures sed unus paruulum in baptismo suscipiat.  Ex Decretis Leonis pape apud Sanctum Medardum.

 Ut non plures ad suscipiendum de baptismo infantem accedant quam unus siue uir, siue mulier. In confirmatione quoque idipsum fiat.



CAP. LXXIX. Qui non est baptizatus nec confirmatus, alium in chrismate uel baptismate tenere non debet. Conc. Mogunt., cap. 2.

 In baptismo uel in chrismate non potest alium suscipere in filium ipse qui non est baptizatus et confirmatus.



CAP. LXXX. Abbati uel monacho commatres habere non licet.  Conc. Antissiod., c. 25.

 Non licet abbati uel monachis de baptismo suscipere infantes, uel commatres habere.



CAP. LXXXI. De eodem. Capitularium, tit. uII, cap. 15.

 Monachi sibi compatres uel commatres non faciant, nec osculentur feminas.



CAP. LXXXII. Qui in baptismo paruulos suscipiunt pro eis apud Deum fideiussores existunt. Ex serm. D. Aug. post Pascha qui inc.: Hodiernus dies.

 uos ante omnia  tam uiros quam mulieres, qui filios in baptismo suscepistis moneo ut uos cognoscatis fideiussores apud Deum exstitisse pro illis, quos nisi estis de sacro fonte suscipere: ideo eos semper admonete ut castitatem custodiant, iustitiam diligant, caritatem teneant, ante omnia symbolum et orationem Dominicam, et uos ipsi tenete, et illis quos de sacto fonte accepistis, ostendite.



CAP. LXXXIII. Neque baptizationes, neque reordinationes fieri liceat. Conc. Carthag. I, c. 33.

 Non liceat fieri rebaptizationes, reordinationes, uel translationes episcoporum.



CAP. LXXXIu. De eodem.  Aug., ep. 203, ad Maximinum.

 Rebaptizare hereticum hominem, qui hec sanctitatis signa perceperit, que Christiana tradit disciplina, omnino peccatum est. Rebaptizare autem et Catholicum immanissimum scelus est.



CAP. LXXXu. Non est rebaptizandus qui ab hereticis baptizatur. Beda, homil. 36 in Ioannis cap. III.

 Siue hereticus, siue schismaticus, siue facinorosus, quisque in confessione sancte Trinitatis baptizetur, non ualet ille qui baptizatus est a bonis Catholicis rebaptizari, ne confessio uel inuocatio tanti nominis uideatur annulari.



CAP. LXXXuI. Non reiteratur baptismus quod in nomine Trinitatis ministratur.  Aug. De ecclesiast. reg., c. 52.

 Catholica uero Ecclesia propterea non debet iterare baptismum, quia apud hereticos datus est, ne iudicare uideatur ipsorum esse quod Christi est, aut eos non habere quod intus cum acceperint, amittere utique foras excundo non possent.



CAP. LXXXuII. Qui recedit ab Ecclesia, nec baptisma, nec ius dandi amittit. Aug., l. II contra epist. Parmen., c. 13.

 Sacramentum baptismi est quod habet qui baptizatur, et sacramentum dandi baptismi est quod habet qui ordinatur. Sicut  enim baptizatus, si baptizatus decesserit, sacramentum baptismi non amittit, sic etiam ordinatus, si ab unitate recesserit, sacramentum dandi baptismum non amittit. Nulli enim sacramento iniuria facienda est: si discedit a malis, uterque discedit; si permanet in malis, uterque permanet. Sicut ergo acceptatur baptismus quem non potuit amittere, qui ab unitate discesserat, sic acceptandus baptismus est quem dedit ille qui sacramentum dandi, cum discederet, non amiserat.



CAP. LXXXuIII. Baptizati ab hereticis debent reconciliari. uel sic: Quomodo recipiantur ab Ecclesia qui in nomine Trinitatis ab hereticis baptizantur. Greg. lib. IX, ep. 61, ad Quirinum.

 Antiqua Patrum  institutione didicimus ut quilibet qui apud hereticos in Trinitatis nomine baptizantur, cum ad sanctam Ecclesiam redeunt, aut unctione chrismatis, aut impositione manus, sola professione fidei ad sinum matris Ecclesie reuocentur. Unde Arianos per impositionem manus Occidens, per unctionem uero sancti chrismatis ad ingressum catholice, Oriens reformat.



CAP. LXXXIX. De eodem. Greg. III Bonifacio.

 Illi qui baptizati sunt per diuersitatem et declinationem linguarum gentilitatis tamen, quia in nomine Trinitatis baptizati sunt, oportet eos per manus impositionem et sacri chrismatis unctionem confirmari.



CAP. XC. Qui dicunt se baptizatos in nomine Trinitatis, non sunt rebaptizandi, sed tantum reconciliandi.  Pelagius papa Gaudentio episcopo.

 Sin uero apud dilectionem tuam eorum qui conuerti uolunt, manifesta confessione claruerit, quod Trinitatis nomine fuerint baptizati, sola reconciliationis gratia impensa, Catholice fidei reconciliare maturabis, ut tali dispositione uel dispensatione seruata nichil aliter quam quod euangelica iubet auctoritas temeritatis cuiusdam spiritu uideatur affectum.



CAP. XCI. Non reiteratur baptisma, cuius formam constat integre collatam. Leo I, ep. 90, ad Rusticum, c. 60.

 Tu autem  de quibus scripsisti qui se baptizatos sciunt, sed cuius fidei fuerint, qui eos baptizauerunt se nescire profitentur, quoniam quolibet modo formam baptismatis acceperunt, rebaptizandi non sunt, sed per manus impositionem uirtutem Spiritus sancti accipientes, quod ab hereticis accipere non potuere, Catholicis copulandi sunt.



CAP. XCII. Baptizentur de quibus ignoratur an sunt baptizati. Greg. Iu Bonifacio.

 Paruulos qui a parentibus subtracti sunt, et an baptizati sint, ignoratur, ut hos baptizare debeas, secundum Patrum traditionem, si non fuerit qui testificatur, ratio possit.



CAP. XCIII. De eodem.  Conc. Carthag. u, c. 6.

 Placuit de infantibus quoties non inuenientur certissimi testes, qui eos baptizatos sine dubitatione testentur, neque ipsi per etatem sint idonei de traditis sibi sacramentis respondere absque ullo scrupulo eos esse baptizandos, similiter et de ecclesiis, quoties desuper earum hesitatur consecratione, agendum est idem ut sine trepidatione consecrentur.



CAP. XCIu. De eodem. Quod non probatur gestum, non intelligitur reiteratum; et ideo sit denuo baptizandus de cuius baptismo dubitatur. Leo I, ep. 90, ad Rusticum.

 Si nulla  existant indicia inter propinquos aut familiares, nulla inter clericos aut uicinos quibus hi de quibus queritur baptizati fuisse doceantur, agendum est ut renascantur ne manifeste pereant. In quibus quod non ostenditur gestum, ratio non sinit, ut uideatur iteratum. Qui autem possunt meminisse quod ad Ecclesiam ueniebant cum parentibus suis possunt recordari an quod eorum parentibus dabatur acceperunt. Sed si hoc etiam ab ipsa memoria alienum est, conferendum eis uidetur quod collatum esse nescitur; quia temeritas non presumptionis interuenit, ubi est diligentia pietatis.



CAP. XCu. ualet ad salutem baptisma, etsi non ea fide paruuli offerantur. Aug., ep. 23, ad Bonifacium.

  Non illud te moueat quod quidam cum non ea fide ad baptismum percipiendum paruulos ferunt, ut gratia spirituali ad uitam regenerentur eternam, sed eos putant hoc remedio temporalem retinere uel recipere sanitatem; non enim propterea illi non regenerentur, quia non ab istis hac intentione offeruntur.



CAP. XCuI. De his qui per ignorantiam ordinantur antequam baptizantur. Conc. Compend., c. 5.

 Si quis presbyter ordinatus deprehenderit se non baptizatum esse baptizetur et ordinetur iterum, et omnes quos prius baptizauit.



CAP. XCuII. De eodem. Ex dictis Isidori episcopi.


 Si quis per ignorantiam ordinatur, antequam baptizetur, debent ab eo baptizati rebaptizari, et ipse non ordinetur. Sed Romanus pontifex non hominem iudicat qui baptizat, sed Spiritu Dei subministrare gratiam credit baptismi, licet paganus sit qui baptizet.



CAP. XCuIII. De illis qui presbyteros cogunt denarios pro balsamo dare. Nec pro dedicandis basilicis uel pro sacramentis Ecclesie conferendis aliquid exigi debet. Conc. Cabilon., c. 5.

  Quidam fratres dixerunt consuetudinis antique fuisse in eorum ecclesiis ut pro balsamo emendo ad chrisma faciendum siue pro luminaribus ecclesie concremandis, binos uel quaternos denarios presbyteri darent. Unde omnes uno consensu statuimus ut, sicut pro dedicandis basilicis et dandis ordinibus nichil accipiendum est, ita etiam pro balsamo, siue pro luminaribus emendis nichil presbyteri accepturi chrisma dent. Episcopi itaque ecclesiasticis facultatibus balsamum emant, et luminaria singulis ecclesiis suis.



CAP. XCIX. Chrismatis pannum, secundo linire, et super alium baptizatum mittere licet. Conc. apud Bellouacum, c. 8.

 Si quis uoluerit  chrismatis pannum iterum linire et super alium baptizatum mittere, non est absurdum.



CAP. C. De ueteri chrismate baptismata consecrare non licet. Conc. Lugdun., c. 3.

 Si quis de alio chrismate quam de illo nouo quod proprii episcopi largitione uel concessione accepit baptizare, nisi preoccupante morte tentauerit pro temeritatis ausu ipse in se sue damnationis protulisse sententiam manifestatur.



CAP. CI. Quod presbyteri petant chrisma a proprio episcopo, aut per se, aut per alium qui sit eiusdem ordinis. Conc. apud ualentias, c. 2.

 Presbyteri  qui diecesanas regunt Ecclesias non a quibuslibet episcopis, sed a suo, nec per iuniorem clericum, sed per seipsos aut per illum qui eiusdem ordinis sit ante Pasche solemnitatem Chrisma petant.



CAP. CII. Quare in aqua et nunquam in uino baptisma consecratur. Haimo in Ep. I ad Rom.

Fortassis querit aliquis quare in aqua solummodo, et non aliquando in uino baptisma consecretur; cui respondit beatus Ambrosius: »Idcirco uniformiter id fieri in aqua ut intelligatur, quod sicut aqua sordes corporis aut uestimenti abluit, ita illud baptisma anime maculas sordesque uitiorum emundando abstergit.



CAP. CIII. Antequam chrisma infundatur ad aspergendum, aquam de fonte accipere licet.  Capitularium, l. uI, c. 77.

 In Sabbato sancto Pasche et Pentecostes, si quis uelit aquam consecratam ad aspersionem in domo sua recipere, ante chrismatis infusionem recipiat.



CAP. CIu. Qua ratione scimus apostolos fuisse baptizatos. uel sic: Discipuli Christi eius baptismate creduntur abluti. Aug., ep. 108, ad Seleucianum.

 Quando ab Hierosolymis exiit Dominus iehsu cum discipulis suis in Iudeam terram, et ibi morabatur  cum eis, baptizabat non per seipsum, sed per discipulos suos, quos intelligimus fuisse baptizatos, siue baptismo Ioannis , siue  baptismo Christi. Item respondit Dominus Petro: Qui lotus est non indiget nisi ut pedes lauet, sed est mundus totus. Unde intelligitur, quod iam Petrus fuerit baptizatus.



CAP. Cu. Apostoli omnes Christi baptismate baptizati creduntur. Aug., l. III De anima et eius orig., c. 9.

 Si eos de quibus scriptum non est, utrum fuerint baptizati, siue non, sine baptismo de hac uita recessisse contendimus, ipsis calumniamur apostolis qui preter apostolum Paulum, quando baptizati fuerint, ignoramus: sed  ipsos baptizatos fuisse per hoc nobis innotescere potuit quod beato Petro Dominus ait: Qui lotus est non indiget nisi ut pedes lauet .



CAP. CuI. Quod omnes non baptizati si pro Christo moriuntur, baptizati moriuntur. Aug. De ciuit. Dei, l. XIII.

Quicunque non percepto regenerationis lauacro pro Christi confessione moriuntur, tantum eis ualet ad dimittenda peccata, quantum si abluerentur sacro baptismatis fonte.



CAP. CuII. Quamuis recte uiuat catechumenus, sine baptismo non potest saluari. Aug. Contra Donat., c. 22.

 Catechumenum quamuis in bonis operibus defunctum, uitam habere non credimus, excepto duntaxat nisi  martyrio sacramentum compleat.



CAP. CuIII. De eodem. Aug. De eccles. dogmat., c. 74.

 Baptizatus confitetur fidem suam coram sacerdote et interrogatus respondet. Hoc idem martyr coram persecutore facit, qui et confitetur, et interrogatus respondet. Ille post confessionem aspergitur aqua, hic uero aspergitur sanguine, uel tingitur igne. Ille manus impositione pontificis accipit Spiritum sanctum, hic habitaculum efficitur Spiritus sancti, dum non est ille qui loquitur, sed Spiritus sanctus qui in illo loquitur. Ille communicat Eucaristie in commemoratione mortis Domini, hic ipsi Christo commoritur. Ille  confitetur se mundi actibus renuntiare, hic ipsi renuntiat et uite. Illi omnia peccata dimittuntur, isti exstinguuntur.



CAP. CIX. Effusio sanguinis implet uicem baptismi. Aug., ibid.

 Baptismi uicem aliquando implere passionem de latrone illo, cui non baptizato dictus est: Hodie mecum in paradiso , beatus Cyprianus non leue documentum assumit, quod etiam atque etiam considerans inuenio non tantum passionem pro nomine Christi id quod de baptismo deerat posse supplere; sed etiam fidem conuersionemque cordis, si forte ad celebrandum mysterium baptismi in angustiis  temporum succurri non potest. Neque enim latro ille pro nomine Christi crucifixus, sed pro meritis facinorum suorum, neque qui credit passus est: sed dum patitur credit: quantum itaque ualeat etiam sine uisibili sacramento baptismi, quod ait Apostolus: Corde creditur ad iustitiam, ore autem confessio fit ad salutem , in illo latrone declaratum est. Sed tum impletur inuisibiliter, cum mysterium baptismi non contemptus religionis, sed articulus necessitatis excluditur; et sicut in illo latrone, quod baptismi sacramentum defuerat, compleuit Omnipotentis benignitas, quia non superbia uel contemptu, sed necessitate defuerat, sic infantibus qui baptizati moriuntur eadem gratia Omnipotentis explere credenda est quod non ex impia  uoluntate, sed ex etatis indigentia, nec corde credere ad iustitiam possent, nec ore confiteri ad salutem. Baptismus quidem potest inesse ubi confessio cordis defuerit. Conuersio autem cordis potest quidem inesse non percepto baptismo, sed contempto baptismo non potest. Neque ullo modo dicenda est conuersio cordis ad Deum, cum Dei sacramentum contemnitur.



CAP. CX. Non tam ablutione corporis quam fide cordis baptisma constat. Prosper, in lib. Sentent.

 uerus autem baptismus constat non tantum ablutione corporis quam fide cordis, quemadmodum apostolica  tradit doctrina dicens: Fide mundans corda eorum . Et alibi: Saluos facit baptisma, non carnis depositio sordium, sed conscientie bone interrogatio in Deum .



CAP. CXI. Non baptizatur cum matre quidquid in eius corpore est. Aug. contra Iulian., l. uI, c. 5.

 Si ad matris corpus id quod in ea concipitur pertineret, ita ut eius pars deputetur, ita non baptizaretur infans cuius mater baptizata est aliquo mortis urgente  periculo cum eum gestaret in utero. Nunc uero cum etiam ipse baptizetur, non utique bis baptizatus habebitur. Non utique ad maternum corpus cum esset in utero, pertinebat. Item, si quidquid in homine est quando baptizatur et sanctificatur, sanctificari et baptizari putandum est, dicturus es, et ipsa in illo baptizari et sanctificari, que intestinis et uesica per egestionem corporis digeruntur; dicturus es hominem baptizari et sanctificari in matris utero constitutum, si ad hoc sacramentum accipiendum necessitas cogat, grauidam; et ideo baptizari iam qui nascitur iam non debere, postremo dicturus es baptizari et sanctificari febres, quando baptizantur egroti.



CAP. CXII. Quare non baptizatur cum matre, qui in eius utero est.  Isid., l. I De summo bono, c. 25.

 Qui in maternis uteris sunt, ideo cum matre baptizari non possunt, quia qui natus adhuc secundum Adam non est, secundum Christum non potest rebaptizari; neque enim dici regeneratio in eum potest quem generatio non precessit. Qui scelerate uiuunt in Ecclesia et communicare non desinunt, putantes se tali communione mundari, discant nichil ad emundationem proficere sibi.



DE SACRAMENTO CONFIRMATIONIS.



CAP. CXIII. Post baptisma confirmationis sacramentum prestetur.  Urbanus I papa, epist. 2.

 Omnes fideles per manus impositionem episcoporum, post baptismum debent Spiritum sanctum accipere ut pleni Christiani inueniantur.



CAP. CXIu. Manus uero impositionis sacramentum maius est quam baptismus. Melchiades papa ad episcopos Hispan.

 De his de quibus rogastis uos idem, utrum maius est sacramentum manus impositionis episcoporum, aut baptismus, scitote utrumque magnum esse sacramentum, et sicut unum maioribus est, id est summis pontificibus accommodatum, quod a maioribus perfici non  potest, ita et maiori ueneratione uenerandum et tenendum est. Sed ita coniuncta sunt hec duo sacramenta ut ab inuicem nisi morte preueniente nullatenus possint segregari, et unum sine altero rite perfici non potest.



CAP. CXu. Non ab aliis quam ab episcopis manus impositionis sacramentum perfici potest. Eusebius papa, epist. 3, ad episcopos Tuscie.

 Manus quoque impositionis sacramentum, magna ueneratione tenendum est, quod ab aliis perfici non potest, nisi a summis sacerdotibus, nec tempore apostolorum ab aliis quam ab ipsis apostolis legitur ac scitur peractum esse, nec ab aliis quam qui eorum locum tenent  nunquam perfici potest, aut fieri debet. Nam si alterum presumptum fuerit, irritum habeatur et uacuum, nec inter ecclesiastica unquam reputabitur sacramenta.



CAP. CXuI. Presbyteris baptizatos chrismate ungere licet. Innocentius I, epist. 1, ad Decentium episc.

 Presbyteris seu extra episcopum, siue presente episcopo, cum baptizant, chrismate baptizatos ungere liceat; sed quod ab episcopo fuerit consecratum, non tamen frontem ex eodem oleo signare: quod solis debetur episcopis cum tradunt Paracletum.



CAP. CXuII. Baptizatos in frontibus presbyteros ungere non licet. uel sic: Solis episcopis liceat confirmare.  Greg. ad Ianuarium Caralitanum episc., Epist. I. III, ep. 5.

 Presbyteri baptizatos infantes signare in frontibus sacro chrismate non presumant. Sed presbyteri baptizatos ungunt in pectore ut episcopi postmodum confirment in fronte.



CAP. CXuIII. Quare sacramentum confirmationis baptizato traditur. Rabanus, lib. I De instit. cleric., c. 31.

 Nouissime a summo sacerdote per impositionem manus Paracletus traditur baptizato, ut roboretur per Spiritum sanctum ad predicandum aliis idem donum  quod ipse in baptismate consecutus est, per gratiam uite donatus eterne. Signatur enim baptizatus cum chrismate per sacerdotem in capitis summitate; per pontificem uero in fronte, ut in priore unctione significetur super ipsum Spiritus sancti descensio ad habitationem Deo consecrandam; in secunda quoque ut eiusdem Spiritus sancti septiformis gratia, cum omni plenitudine sanctitatis et scientie et uirtutis, in hominem uenire declaretur.



CAP. CXIX. Ad confirmationem nonnisi ieiuni ueniant. Conc. Aurelian, c. 3.

 Ut ieiuni ad confirmationem ueniant perfecte etatis, ut moneantur  confessionem facere prius, ut mundi donum Spiritus sancti possint percipere, et quia nunquam erit Christianus, nisi episcopali confirmatione fuerit chrismatus.



CAP. CXX. Episcopi uero non nisi ieiuni baptizatos confirment, nisi necessitas fuerit. Conc. Meldense, cap. 6.

 Ut episcopi non nisi ieiuni, per impositionem manuum Spiritum sanctum tradant, exceptis infirmis et morte periclitantibus. Sicut autem duobus temporibus, Pascha uidelicet et Pentecoste a ieiunis debet celebrari  baptismus, ita etiam Spiritus sancti traditionem a ieiunis pontificibus conuenit celebrari.



CAP. CXXI. Secundo autem uel tertio nullus confirmetur. Conc. Tarracon., c. 6.

 Dictum est nobis quod quidam de plebe bis uel ter, uel eo amplius, episcopis ignorantibus, tamen ab eisdem episcopis confirmentur. Unde nobis uisum est eamdem confirmationem, sicut nec baptismum, iterari minime debere, quia bis uel amplius baptizatos aut confirmatos, non seculo, sed soli Deo sub habitu regulari, uel clericali, religiosissime famulari decretum est.



CAP. CXXII. Que penitentia sit danda bis uel ter baptizatis. uel sic: De his qui ignoranter bis baptizantur.  Theodori Penitentiale, c. 14.

 Qui bis ignoranter baptizati sunt, non indigent pro eo penitere, nisi quod secundum canones ordinari non possunt, nisi magna necessitas aliqua cogat. Qui autem non ignari iterum baptizati sunt, quasi iterum Christum crucifixerunt, per septem annos peniteat, quarta et sexta feria, et quatuor quadragesimas abstineant  . Si pro uitio aliquo fuerit similiter; si pro munditia putauerunt, tribus annis similiter peniteat.



DE SACRAMENTO EUCHARISTIAE ET CELEBRATIONE MISSARUM



CAP. CXXIII. Non natura nascitur, sed consecratione nobis conficitur corpus et sanguis Christi.  Ambros., lib. De catechizandis rudibus.

 Panis et calix non qualibet, sed certa consecratione mysticus fit nobis, non nascitur. Proinde quod ita fit nobis, quamuis sit panis et calix, alimentum est resurrectionis, non sacramentum religionis, non quod benedicimus, gratiasque agimus Domino in omni munere eius, non tantum spirituali, uerum etiam corporali.



CAP. CXXIu. Quod ante benedictionem est species panis et uini, post benedictionem est corpus et sanguis Christi. Ambros., De his qui mysteriis initiantur, c. 5.

 Ante benedictionem  alia species nominatur; post benedictionem corpus significatur. Item, in illo sacramento Christus est. Item, qui manducauerit hoc corpus, fiet ei remissio peccatorum.



CAP. CXXu. Sub specie panis et uini, inuisibilem Christi carnem et sanguinem honoramus. Aug. in libro Sententiarum Prosperi.

 Nos autem in specie panis et uini quam uidemus res inuisibiles, id est Christi carnem et sanguinem honoramus, nec similiter has comprehendimus duas species  quemadmodum ante consecrationem comprehendebamus, cum fideliter fateamur ante consecrationem panem esse et uinum, quod natura formauit. Post consecrationem uero carnem Christi esse et sanguinem quod benedictio consecrauit.



CAP. CXXuI. Confessio Berengarii de corpore et sanguine Domini.

 Ego Berengarius indignus Sancti Mauritii Andegauensis Ecclesie diaconus, cognoscens ueram Catholicam et apostolicam fidem, anathematizo omnem heresim, precipue eam de qua hactenus diffamatus sum, que astruere conatur panem et uinum que in altari ponuntur, post consecrationem solummodo sacramentum, et non uerum corpus et sanguinem  Domini nostri Iesu Christi esse, et non posse sensualiter, nisi in solo sacramento manibus sacerdotum tractari uel frangi, aut fidelium dentibus atteri. Consentio autem sancte Romane et apostolice fidei. Sed ore et corde profiteor de sacramentis Dominice mense, eamdem fidem me tenere, quam Dominus et uenerabilis papa Nicolaus et hec sancta synodus auctoritate euangelica et apostolica tenendam tradidit, mihique confirmauit, scilicet panem et uinum que in altari ponuntur post consecrationem, non solum sacramentum, sed etiam uerum  corpus et sanguinem Domini nostri Iesu Christi esse, et sensualiter non solum in sacramento, sed in ueritate manibus sacerdotum tractari, frangi, et fidelium dentibus atteri, iurans per sanctam et omousion Trinitatem, et per hec sacrosancta Christi Euangelia, eos qui contra hanc fidem uenerunt, cum dogmatibus et sectatoribus suis eterno anathemate dignos esse pronuntio. Quod si ego ipse aliquando aliquod contra hec presentire aut predicare presumpsero, canonum seueritati subiaceam, lecto et perlecto sponte scripsi. Hanc confessionem sue fidei de corpore et sanguine Domini nostri Iesu Christi a Berengario Rome coram centum tredecim episcopis factam, misit papa Nicolaus per urbes Italie, Gallie, Germanie, et ad quecunque  loca fama prauitatis eius ante peruenire potuit, ut Ecclesie que prius doluerant de aduerso atque peruerso, postea gauderent de reuerso atque conuerso.



CAP. CXXuII. Quod sacramentum non mutat speciem propter credentium errorem. uel sic: Quare elementorum species reseruentur, cum uere sit corpus Christi et sanguis. Ambros. l. uI De sacramentis, c. 1.

 Forte dicas quomodo uera caro, quomodo uerus sanguis, qui similitudinem non uideo carnis, non uideo sanguinis ueritatem. Primo omnium dico tibi de sermone Christi qui operatur ut possit mutare et conuertere genera et instituta nature. Deinde ubi non tulerunt  sermonem Christi discipuli eius, sed audientes quod carnem suam daret ad manducandum, et sanguinem daret ad bibendum recedebant. Solus tantum Petrus dixit: uerba uite eterne habes, et ego a te quomodo recedam?  Ne igitur plures hoc dicerent, et ne ueluti quidam esset horror erroris, sed maneret gratia Redemptionis, ideo in similitudinem accipis sacramentum. Sed uere nature gloriam uirtutemque consequeris. Ego sum, inquit, panis qui de celo descendi .



CAP. CXXuIII. Aug. in lib. Sententiarum Prosperi.

Si queris modum quo id fieri potest, breuiter ad presens respondeo: Mysterium fidei credi salubriter  potest, inuestigari utiliter non potest.



CAP. CXXIX. uisibiles creature in Christi corpus et sanguinem inuisibiliter conuertuntur. Eusebius Emisenus.

 Inuisibilis sacerdos uisibiles creaturas in substantiam corporis et sanguinis sui, uerbo suo secreta potestate sua conuertit, dicens ita: Accipite, hoc est corpus meum . Et sanctificatione repetita: Accipite, et bibite; hoc est sanguis meus . Ergo sicut ad nutum precipientis Dei repente ex nichilo substiterunt excelsa polorum profunda fluctuum, uasta terrarum, pari potentia spiritualibus sacramentis, ubi precepit uirtus, seruit effectus.



CAP. CXXX. Quid sit sacrificium, et quid sit sacramentum.  Aug., lib. X, De ciuitate Dei, c. 5.

 Sacrificium uisibile inuisibile est sacramentum, id est sacrum signum, est alibi sacramentum inuisibilis gratie uisibilis forma.



CAP. CXXXI. Quid sit signum. Aug., lib. II, De doctrina Christiana, c. 1.

Signum est res, preter speciem quam ingerit sensibus, aliud quid ex se faciens in cognitionem uenire.



CAP. CXXXII. Post consecrationem non substantia, sed species remanet. Greg., in homilia paschali.

  Species namque et similitudo illarum rerum uocabula sunt que ante fuerunt, scilicet panis et uini: unde in fine cuiuslibet misse oratur et dicitur: Perficiant in nobis, Domine, quesumus, tua sacramenta quod continent, ut que specie gerimus, rerum ueritate capiamus. Postulat quippe sacerdos ut corpus Christi quod sub specie panis ac uini nunc geritur, manifesta uisione, sicuti reuera est, quandoque capiatur. De qua uisione Dominus in Euangelio secundum Ioannem: Qui diligit me, diligitur a Patre meo, et ego diligam eum, et manifestabo ei meipsum . Quamuis non improbabiliter quidam exponant hoc loco carnis et sanguinis ueritatem ipsam eorum efficientiam id est peccatorum remissionem.



CAP. CXXXIII. Qualiter intelligendum sit, »Nisi quis manducauerit carnem Filii hominis et biberit,« uel sic: Non carnaliter sed spiritualiter corpus et sanguinem Christi debemus accipere.  Aug., in psal. LIu.

 Prima, inquit, heresis in discipulis Christi uelut a duritia sermonis eius facta est. Cum enim diceret: Nisi quis manducauerit carnem meam et biberit sanguinem meum, non habebit uitam eternam . Illi non intelligentes, dixerunt: Durus est hic sermo. Quis potest eum audire?  Dicentes, durus est hic sermo, separauerunt se ab illo et remansit cum duodecim. Discedentibus illis instruxit illos qui  remanserant. Spiritus est, inquit, qui uiuificat, caro nichil prodest. uerba que locutus sum ad uos, spiritus et uita sunt. Intellexistis spiritualiter? spiritus et uita sunt . Intellexistis carnaliter? Etiam sic illa spiritus et uita sunt, sed tibi non sunt spiritus et uita, qui spiritualiter non intelligis. Spiritualiter intelligere que locutus sum, non hoc corpus quod uidetis manducaturi estis, et bibituri illum sanguinem quem effusuri sunt illi qui me crucifigent. Sacramentum aliquod uobis commendaui, spiritualiter intellectum uiuificat uos. Caro autem non prodest quidquam , sed quomodo illi intellexerunt sic responderunt; carnem quippe sic intellexerunt, sicut in cadauere uenditur, aut in macello dilaniatur. Sciens autem iehsu ait: Hoc uos scandalizat,  quod dixi: Do uobis carnem meam manducare, et sanguinem meum bibere? Si ergo uideritis Filium hominis ascendentem ubi erat prius . Quid est hoc? Hinc soluit quod illos mouerat, hinc aperuit unde fuerant scandalizati. Hi plane si intelligerent; illi autem putabant erogaturum corpus suum. Ille dixit se ascensurum in celum utique integrum. Cum uideritis Filium hominis ascendentem ubi erat prius, certe uel tunc uidebitis quia non eo modo quo putatis erogat corpus suum, uel tunc intelligetis quia gratia eius non consumitur morsibus; item: Donec seculum finiatur, sursum est Dominus, sed tamen hinc etiam nobiscum est ueritas Domini. Corpus enim in quo resurrexit in uno loco esse oportet, ueritas autem eius ubique diffusa  est.



CAP. CXXXIu. Quomodo Christi corpus quod in cruce pependit, accipitur et quomodo non. Aug., ep. ad Ireneum.

 Non hoc corpus quod uidetis manducaturi estis, et bibituri illum sanguinem quem fusuri sunt illi qui me crucifigent, ipsum quidem et non ipsum. Ipsum quidem inuisibiliter, non ipsum uisibiliter. Unde subditur: Si necesse est illud uisibiliter celebrari; necesse est tamen inuisibiliter intelligi.



CAP. CXXXu. Quid sit corpus Christi manducare et sanguinem eius bibere. Aug., serm. de uerbis Euang.

 Quid est Christum  manducare? Non hoc est solum in sacramento corpus eius accipere. Multi enim indigne accipiunt, de quibus ait Apostolus: Qui manducat et bibit calicem Domini indigne iudicium sibi manducat et bibit . Sed quomodo manducandus est Christus? Quomodo ipse dicit: Qui manducat carnem meam, et bibit sanguinem meum, in me manet et ego in eo ; tunc bibit et manducat. Qui autem non in me manet, nec ego in illo, et si accipit sacramentum, acquirit magnum tormentum.



CAP. CXXXuI. Credere in Christum est manducare et bibere Christum. Aug., lib. De penitentie remed.

Utquid paras dentem et uentrem? Crede et manducasti.  Credere enim in eum, hoc est manducare panem et uinum; qui credit in eum manducat eum.



CAP. CXXXuII. Sacramentum et res sacramenti sacrificium perficiunt. Aug. in libro Sententiarum Prosperi.

 Hoc est quod dicimus, quod modis omnibus approbare contendimus, sacrificium Ecclesie duobus confici modis, duobus constare uisibili elementorum specie, et inuisibili Domini nostri Iesu Christi carne et sanguine, sacramento et re sacramenti, id est corpore Christi; sicut Christi persona constat et conficitur ex Deo  et homine, cum ipse Christus uerus sit Deus et uerus homo quia omnis res illarum rerum naturam et ueritatem in se continet ex quibus conficitur. Conficitur autem sacrificium Ecclesie duobus, sacramento et re sacramenti, id est corpore Christi. Est igitur sacramentum et res sacramenti corpus Christi. Item: Caro eius est, quam forma panis opertam in sacramento accipimus, et sanguis eius quem sub uini specie ac sapore potamus, caro uidelicet carnis, et sanguis sacramentum sanguinis. Carne et sanguine utroque inuisibili, intelligibili, spirituali significatur corpus uisibile Domini nostri Iesu Christi, palpabile, plenum gratia omnium uirtutum et diuina maiestate. Item: Sicut ergo celestis panis qui uere Christi caro est, suo modo uocatur corpus  Christi, cum reuera sit sacramentum corporis Christi illius uidelicet quod uisibile palpabile, mortale, in cruce est positum, uocaturque ipsa carnis immolatio, que sacerdotis manibus fit, Christi passio, mors, crucifixio, non rei ueritate, sed significanti mysterio, sic sacramentum fidei quod baptismus intelligitur, fides est.



CAP. CXXXuIII. Quot modis caro Christi intelligatur. uel sic: Quod caro et sanguis Christi dupliciter intelligitur. Hieron. in Ep. ad Ephes., c. I.

 Multipliciter, inquit, intelligitur caro Christi et sanguis uel spiritualis illa atque diuina de qua ipse ait: Caro mea uere est cibus, et sanguis meus uere est potus  ; et: Nisi manducaueritis carnem meam et biberitis sanguinem meum, non habebitis uitam eternam , uel caro mea que crucifixa est, et sanguis qui militis effusus est lancea.



CAP. CXXXIX. Quid significat fractio hostie et sanguinis potatio? uel sic: Dum hostia frangitur, passio Christi ad memoriam reducitur. Aug. in libro Sententiarum Prosperi.

 Cum frangitur hostia, dum sanguis de calice in ora fidelium funditur, quid aliud quam Dominici corporis in cruce immolatio eiusque sanguinis de latere effusio designatur?



CAP. CXL. Quare tres partes fiunt ex corpore Christi. uel sic: Quid pars oblata in calicem missa, quid pars in altari comesta, quid tertia pars usque ad finem reseruata significat.  Sergius papa.

 Triforme est corpus Domini, pars oblata in calicem missa corpus Christi quod iam resurrexit monstrat; pars comesta, ambulans adhuc super terram; pars in altari usque ad misse finem remanens  , corpus iacens in sepulcro, quia usque in finem seculi corpora sanctorum in sepulcro erunt.



CAP. CXLI. Carnis et sanguinis comestio et potatio, Dominice mortis est commemoratio. Ambros. in Epist. I ad Cor., c. u.

 Quia morte  Domini liberati sumus, huius rei memores in comedendo et potando carnem et sanguinem, que pro nobis oblata sunt, significamus uel sanctificamus.



CAP. CXLII. Quomodo intelligendum est, »semel immolatus est Christus et quotidie immolatur.« Aug. in psal. XXI.

 Semel Christus mortuus est iustus pro iniustis, et scimus et certum habemus, et spe immobili retinemus, quia Christus resurgens ex mortuis iam non moritur, mors illi ultra non dominabitur . uerba ista Apostoli sunt, tamen non obliuiscuntur; quod semel factum est memoria nostra omni anno fit. Quoties Pascha celebratur, nunquid toties Christus occiditur? Sed tamen anniuersaria recordatio representat  quod olim factum est, et sic nos facit moueri tanquam uideamus presentem Dominum in cruce.



CAP. CXLIII. De eodem. Aug., ep. 23, ad Bonifacium.

 Semel immolatus est Christus in semetipso, et tamen quotidie immolatur in sacramento. Quod ita intelligendum est, quia in manifestatione sui corporis in distinctionem membrorum suorum omnium uerus Deus et uerus homo semel tantum in cruce pependit, offerens Patri seipsum hostiam uiuam, passibilem, mortalem, uiuorum atque mortuorum redemptionis efficacem, eorum scilicet quos altitudo diuini consilii redimendos putauit presciuit, predestinauit, uocauit, modis atque temporibus quibus id  fieri congruebat.



CAP. CXLIu. Hostia que semel immolata est, in recordatione sue mortis quotidie offertur. Ambros. in Epist. ad Hebr.

 In Christo semel oblata hostia est ad salutem sempiternam potens. Quid igitur nos? Nonne per singulos annos offerimus, sed ad recordationem mortis eius, et una est hostia, non multe? Quomodo una, et non multe? Quia semel oblatus est Christus, hoc autem sacrificium exemplum est illius, sed ipsum semper idipsum. Proinde hoc est sacrificium; alioquin quoniam in multis locis offertur, multi sunt Christi? nequaquam, sed unus est Christus, ubique et hic plenus existens, et illic plenus. Sicut enim quod  ubique offertur unum corpus est, et non multa corpora, ita et unum sacrificium. Pontifex autem ille est qui hostiam obtulit nos mundantem: item ipsam offerimus etiam nunc, que tunc oblata consumi non potest. Quod nos facimus, in commemorationem fit eius quod factum est: hoc enim facite, ait, in meam commemorationem.



CAP. CXLu. Quod non debeant accipere corpus et sanguinem Christi, nisi ieiuni, excepta necessitate. Aug. in libro Respons. ad Ianuar.

 Liquido apparet quando discipuli acceperunt primo corpus et sanguinem Domini, non accepisse ieiunos. Nunquid tamen calumniandum est uniuerse Ecclesie quod a ieiunis accipitur. Ex hoc enim placuit Spiritui  sancto, ut in honore tanti sacramenti prius in os Christiani Dominicum corpus intret quam ceteri cibi. Nam ideo per uniuersum orbem mos iste seruatur. Neque enim quia post cibos dedit Dominus, propterea pransi aut cenati fratres ad illud sacramentum accipiendum conuenire debent, aut sicut faciebant quos apostolos arguit et emendat mensis suis ista miscere. Namque Saluator quod uehementius mysterii illius altitudinem ultimum hoc uoluit infigere cordibus et memorie discipulorum a quibus ad passionem digressus fuerat. Et ideo non precepit quo deinceps ordine sumeretur, ut apostolis per quos Ecclesias dispositurus erat seruaret hunc locum. Nam si ille hoc monuisset ut post cibos alios semper sumeretur, uel acciperetur, credo quod eum  morem nemo mutasset. Cum uero ait Apostolus de hoc sacramento loquens: Propter, quod fratres, cum conuenitis ad manducandum, inuicem exspectate: Si quis esurit, domi manducet, ut non ad iudicium conueniatis, statim subtextuit. Cetera autem cum uenero ordinabo . Ubi intelligitur, quia multum erat ut Epistola totum illis agendi ordinem insinuaret, quod uniuersa per orbem seruat Ecclesia ab ipso ordinatum esse, quod nulla horarum diuersitate uariatur.



CAP. CXLuI. De his qui sacrificando uarie errabant. Ex decretis Iulii pape episcopis per Aegyptum.--- Cap. 1 conc. Bracar.

 Cum omne crimen atque peccatum oblatis Deo sacrificiis deleatur,  quid de cetero pro delictorum expiatione Domino dabitur quando in ipsa sacrificii oblatione erratur? Audiuimus enim quosdam schismatica ambitione detentos contra diuinos ordines et apostolicas institutiones, lac pro uino in diuinis sacrificiis dedicare, aliis quoque eucaristiam intinctam populis pro complemento communionis porrigere. Quosdam etiam expressum uinum sacramento Dominici calicis offerre. Alios uero pannum lineum musto intinctum per totum annum reseruare, et in tempore sacrificii aqua partem eius lauare et sic offerre. Quod quam sit euangelice atque apostolice doctrine contrarium et consuetudini ecclesiastice aduersum, non difficile ab ipso fonte ueritatis probabitur, a quo ordinata ipsa sacramentorum mysteria  processerunt. Cum enim magister ueritatis uerum salutis nostre sacrificium suis commendaret discipulis, nulli lac, sed panem tantum et calicem sub hoc sacramento cognoscimus dedisse. Legitur enim in euangelica ueritate: Accepit iehsu panem et calicem, et benedicens dedit discipulis suis . Cesset ergo lac sacrificando offerri, quia manifestum et euidens exemplum euangelice ueritatis illuxit, quod preter panem et uinum aliud offerri non liceat. Illud uero quod pro complemento communionis intinctam tradunt eucaristiam populis, nec hoc prolatum ex Euangelio testimonium receperunt, ubi apostolis corpus suum seorsum et sanguinem commendauit: seorsum enim panis, et seorsum calicis  commendatio memoratur. Nam intinctum panem aliis Christum prebuisse non legimus, excepto tantum illi discipulo quem intincta buccella Magistri traditorem ostenderet, non que sacramenti huius institutionem signaret. Nam quod de expresso botro, id est de uuarum granis populus communicat, ualde est omnino confusum, sed si necesse fuerit botrus in calice comprimatur, et aqua misceatur, quia calix Dominicus, iuxta canonum preceptum, uino et aqua permistus debet offerri, quia uidemus in aqua populum intelligi, in uino uero ostendi sanguinem Christi. Ergo cum in calice aqua uino commisceatur, Christo populus adunatur, et credentium plebs ei in quem credit copulatur et iungitur. Que copulatio et coniunctio aque et uini sic miscetur in  calice Domini, ut mistio non possit separari. Nam si uinum tantum quis offerat, sanguis Christi incipit esse sine nobis. Si uero aqua sit sola, plebs incipit esse sine Christo. Ergo quando botrus solus offertur, in quo uini tantum efficientia demonstratur, salutis nostre sacramentum negligitur, quod aqua significatur. Non enim potest calix Domini esse aqua sola aut uinum solum, nisi utrumque misceatur, et ideo quia iam ex hoc plurima et multiplex maiorum manauit sententia, deinceps omnis talis error atque presumptio cessare debet, ne peruersorum et inordinata propago statum ueritatis eneruet. Et ideo nulli deinceps licitum erit aliud in diuinis sacris offerre nisi iuxta antiquorum sententiam conciliorum, panem tantum et calicem uino et aqua permistum.  De cetero aliter quam preceptum est faciens, tandiu a sacrificando cessabit, quandiu legitima penitentie satisfactione correptus, ad gradus sui officii redeat quod amisit.



CAP. CXLuII. Pro infirmis eucaristiam presbyter semper habeat paratam. Conc. Wormat., c. 5.

 Ut presbyter eucaristiam semper habeat paratam, ut quando quis infirmatus fuerit aut paruulus infirmus fuerit, statim eum communicet, ne sine communione moriatur.



CAP. CXLuIII. A quibus sunt contrectanda sacramenta Dominica. Clemens papa, ep. 2.

  Certe tanta in altari holocausta offerantur quanta populo sufficere debeant. Quod remanserit in crastinum non seruetur, sed cum timore et tremore clericorum diligentia consumetur.



CAP. CXLIX. Eucaristie communionem qui quotidie accipit, nec reprehenditur, nec laudatur. Aug. De eccles. dogmat., c. 53.

 Quotidie eucaristie communionem accipere, nec laudo, nec uitupero. Omnibus tamen Dominicis diebus communicandum hortor, si tamen mens in affectu peccandi non sit: nam si adhuc habet uoluntatem peccandi, grauari magis dico eucaristie perceptione  quam purificari, et ideo quamuis quis peccator mordeatur, peccandi tamen de cetero non habet uoluntatem, communicaturus satisfaciat lacrymis et orationibus, et confidens de Dei misericordia accedat ad eucaristiam intrepidus et securus. Sed hoc de illo dico quem mortalia peccata non grauant.



CAP. CL. Ter in anno quisque fidelium communicet. uel sic: Quod omnes debeant communicare ter in anno: Pascha, Pentecoste et Natali Domini, nisi teneantur criminali peccato. Ex epist. Fabiani pape, c. 3.

 Et si non frequentius homines communicent, ter in anno, nisi forte quis maioribus quibuslibet criminalibus impediatur, in Pascha, in Pentecoste, et Natali Domini.



CAP. CLI. Ante sacramenti communionem a propria uxore quisque contineat. uel sic: Quot diebus abstinendum sit ab uxoribus ante sacramenti communionem.  Conc. Eliberit., c. 3.

 Omnis homo ante sacram communionem a propria uxore abstinere debere tres aut quatuor aut octo diebus Quod inter Catholicos non connumeretur qui in istis tribus Pascha, Pentecoste et Natali Domini non communicauerit.



CAP. CLII. Quod histriones et magi in uitio permanentes, non sunt communicandi. uel sic: Magis et histrionibus sacra non committantur mysteria.  Cyprian., epist. 5, ad Eucratium

 Pro dilectione tua et reuerentia consulendum me estimasti, frater carissime, quid mihi uideatur de histrione et mago illo qui apud uos constitutus adhuc etatis sue in dedecore perseuerat, et magister et doctor non erudiendorum, sed perdendorum puerorum, idem quod male didicit ceteris insinuat, an talibus sacra communio cum ceteris Christianis debeat dari. Haud uobiscum communicare puto nec maiestati diuine nec euangelice discipline congruere, ut pudor et honor Ecclesie tam turpi et infami contagione fedetur.



CAP. CLIII. Laici et femine non debent deferre corpus Christi ad aliquem communicandum. uel sic: Sacerdotes non nisi per se diuina sacramenta ministrent.  Conc. Rem., c. 1.

 Peruenit ad notitiam nostram quod presbyteri quidam tantum paruipendant diuina mysteria, ut laico uel femine sacrum corpus Domini tradant ad efferendum infirmis, et quibus prohibetur ne sacrarium ingrediantur, nec ad altare appropinquent, illis sancta sanctorum committantur. Quod quam sit horribile, quamque detestabile, omnium religiosissimorum aduertit prudentia. Ergo interdicit per omnia synodus ne talis temeraria presumptio ulterius fiat, sed omnimodo presbyter per semetipsum infirmum communicet.  Quod si aliter fecerit, gradum sui periculo subiacebit.



CAP. CLIu. Que penitentia sit imponenda illi qui sacramenta euomit. Ex penitentiali Bede.

 Si quis per ebrietatem uel uoracitatem eucaristiam euomuerit, XI diebus peniteat, clerici uel monachi seu diaconi XL dies peniteant, presbyteri LXX dies peniteant, episcopi XC dies. Si pro infirmitatis causa euomuerit uII dies peniteant.



CAP. CLu. Penitentia sacerdotis cuius negligentia de Christi sanguine aliquid stillat. Ex Decretis Pii pape, c. 3.

 Si uero  per negligentiam de calice Domini stillauerit in terram, lingua lambetur, tabula radetur; si non fuerit tabula ut non conculcetur locus conradatur et igni consumatur, et cinis in altari recondatur, et sacerdos XL diebus peniteat. Si usque tertium, nouem dies peniteat; si usque ad quartum uiginti diebus peniteat, et linteamina que tetigerint stilla, minister abluat tribus uicibus calice subtus posito et aqua ablutionis sumatur, et iuxta altare recondatur.



CAP. CLuI. Penitentia eius qui non bene sacrificium custodit. Conc. Arelat.

 Qui non  bene custodierit sacrificium, et mus uel aliud animal comederit, illud quadraginta dies peniteat. Qui autem perdiderit illud in ecclesia aut pars eius ceciderit et non inuenta fuerit, XXX dies peniteat.



CAP. CLuII. Que prefationes in missa sunt cantande. Gelasius papa uniuersis Germaniarum et Galliarum episcopis.

 Cum in Dei nomine in Romana Ecclesia synodum episcoporum siue ceterorum consacerdotum Dei fidelium congregatam habuissemus, et de ecclesiasticis patribus traditam diligentius tractaremus, superuenere littere uestre, et ut magis essent auctoritatiue,  etiam uiue uoces precesserunt, rogantes, ut ordinem prefationum quem sancta Romana Ecclesia hactenus haberet, nostris litteris uobis mandaremus. Tum de uestra uoluntate et studio tam bono multum gauisi sumus, sacrum ordinem Romanum, sacraque constituta nostrorum antecessorum solerter relegentes, inuenimus has nouem prefationes in sacro catalogo tantummodo recipiendas quas longa retro uetustas in Romana Ecclesia hactenus seruauit, id est, unam in albis paschalibus, aliam de Ascensione Domini, Tertiam de Pentecoste, quartam de Natiuitate Domini, quintam de Apparitione Domini, sextam de Apostolis; septimam de Sancta Trinitate, octauam de Cruce, nonam de Ieiunio in Quadragesima tantum dicendam. Has prefationes  tenet et seruat sancta Romana-Ecclesia, has tenendas uobis mandauimus.



CAP. CLuIII. Nisi duobus presentibus, presbyter missam celebrare non presumat. uel sic: Presbyter non debet celebrare missam nisi duobus sibi respondentibus. Ex Decreto Sotheris pape, c. 10.

 Hoc quoque statutum est, ut nullus presbyterorum missarum solemnia celebrare presumat, nisi duobus presentibus, sibique respondentibus, ipse tertius habeatur, quia cum pluraliter ab eo dicitur, Dominus uobiscum, et illud in secretis orate pro me, apertissime conuenit ut ipsi respondeatur salutationi.



CAP. CLIX. Quatuor modis contingunt dormientibus illusiones. uel sic: De multiplici genere illusionum.  Gregorius Augustino Anglorum episcopo, cap. 2. interrog. Augustini.

 In illusione per somnium necessaria est ualde discretio que subtiliter pensari debetur ex qua re accidat menti dormientis. Nam aliquando ex crapula, aliquando ex nature superfluitate, uel infirmitate, uel cogitatione contingit pollutio. Equidem cum ex nature superfluitate, uel infirmitate euenerit, hec omnino illusio estimanda non est, quia hanc animus nesciens, pertulisse magis dolendum est quam fecisse. Cum uero ultra modum appetitus gule in sumendis alimentis rapitur, atque  idcirco humorum receptacula grauantur, habet exinde aliquem reatum animus, non tamen usque ad prohibitionem percipiendi corporis Christi, uel missarum solemnia celebrandi, cum fortasse aut festus dies exigit, aut exhiberi ministerium pro eo quod sacerdos alius deest, ipsa necessitas compellit. Nam si adsunt alii qui implere ministerium ualent, illusio per crapulam facta a perceptione sacri ministerii abstinere, ut arbitror, humiliter debet; si tamen dormientis mentem turpi imaginatione concusserit. Nam sunt quibus ita plerumque illusio nascitur, ut eorum animus etiam in somnio corporis positus turpibus imaginibus fedetur. Qua in re ibi unum ostenditur, ipsa mens omnino non rea, tamen fit, uel suo iudicio penitus libera, cum  se etsi dormienti corpori nichil meminit uidisse, tamen uigiliis corporeis reminiscitur ingluuie cecidisse. Si uero ex turpi cogitatione uigilantis oritur illusio dormienti, patet animo reatus suus. uidet enim a qua radice inquinatio illa precesserit, quia quod cogitauit sciens, nesciens hoc pertulit. Propter talem pollutionem eo die a sacro mysterio abstinere oportet.



CAP. CLX. Ex qua materia calix cum patena fieri debeat. Conc. Rem., c. 6.

 Ut calix Domini cum patena, si non de auro omnino, tamen ex argento fiat. Si quis autem tam pauper est, saltem uel stanneum calicem habeat. De ere autem  aut ex auricalco non fiat calix, quia ob uini uirtutem ruginem facit, pariterque uomitum prouocat. Nullus autem in ligneo uel in uitreo calice presumat cantare missam.



CAP. CLXI. Non in serico, sed puro lineo consecretur sacrificium altaris. Syluester in epilogo breui concil. Rome.

 Huic inter cetera predicta consulto omnium constituimus ut sacrificium altaris non serico panno aut intincto quisquam celebrare presumat, sed in puro lineo ab episcopo consecrato, terreno scilicet lino procreato atque contexto. Sicut corpus Domini nostri Iesu  Christi in sindone linea munda sepultum est .



CAP. CLXII. Diuina mysteria nuptiarum non pre stentur ornatibus. Conc. Aurel., c. 8.

 Ut ad nuptiarum ornatum ministeria diuina non prestentur, ut dum improborum tactu uel pompa secularis luxurie polluuntur, ad officium sacri ministerii uideantur indigna.



LIBER SECUNDUS.



DE CONSTITUTIONE ECCLESIARUM ET OBLATIONE FIDELIUM.



CAP. I. De Ecclesia Catholica. Isid., lib. I De ecclesiasticis officiis, c. 1.

Ecclesia Grecum nomen est quod in Latinum uertitur conuocatio, propter quod omnes ad se uocet. Catholica, id est uniuersalis, ideo dicitur, quia per uniuersum mundum est constituta, uel Catholica, quoniam generalis in eadem doctrina est ad constructionem Dei.



CAP. II. Quod beneficiis regum et presulum abricate sunt ecclesie. Ex Decretis Melchiadis pape, c. 12.

Denique reges et presides ac magistratus non solum adiacentia tribuere, sed ipsi etiam ipsi largiti sunt per uniuersa regna terrarum, unde alerentur egentes qui in mundo nichil possidebant, ecclesieque  fabricarentur, atque restaurarentur, Deoque et Ecclesie eius rite famularentur, seruisque illius supplementa absque necessitate tribuerentur.



CAP. III. Quod auctoritate Constantini Romanus imperator principatum tenet totius mundi. Ex Decretis eiusdem, c. 10.

E quibus uir religiosissimus Constantinus primus fidem ueritatis patenter adeptus, licentiam dedit per uniuersum mundum in suo degentes imperio, non solum fieri Christianos, sed etiam fabricandas ecclesias et predia tribuenda constituit. Denique idem prefatus princeps donaria immensa et fabricam templi prime sedis beati principis Apostolorum instituit, adeo ut sedem imperialem cui  quique Romani principes presidebant, relinqueret beato Petro suisque successoribus profutura concederet.



CAP. Iu. Quod conditores basilicarum nullam habent potestatem in rebus quas ecclesiis contulerunt. Conc. Tolet., c. 32.

 Nouerint autem condito res basilicarum, in rebus quas eisdem ecclesiis conferunt, nullam potestatem habere, sed iuxta canonum  instituta sicut ecclesiam ita dotem eius ad ordinationem episcopi pertinere.



CAP. u. Qui oblata ecclesiis, aut testamento relicta retinere presumpserit, excommunicetur.

 Clerici autem uel seculares qui oblationes parentum aut donatas, aut testamentis relictas retinere presumpserint, aut quod ipsi donauerint ecclesiis, crediderint auferendum, uel monasteriis, sicut synodus sancta constituit uelut necatores pauperum, quousque redeant ab ecclesiis excludantur.



CAP. uI. Quod nemo debet edificare ecclesiam, inconsulto episcopo. uel sic: Sine designatione episcopi, noua non dedicetur ecclesia. Conc. Aurel. c. 3.

 Nemo ecclesiam  edificet antequam ciuitatis episcopus ueniat, et ibidem crucem figat publice, et atrium designet, et ante prefiniat, qui edificare uult, que ad luminaria, et ad custodiam et ad stipendia custodum sufficiant, et ostenta donatione, sic domum edificet, et postquam consecrata fuerit, atria eiusdem ecclesie sancta aqua conspergat.



CAP. uII. De oblationibus fidelium quot portiones fient, et que cuique proueniat. Gelas. II episcopis per Lucaniam et Brutium.

 Quatuor tam de redditu, quam de oblatione fidelium, prout cuiuslibet ecclesie facultas admittit, conuenit fieri portiones. Quorum una fit pontificis, alia clericorum, tertia pauperum,  quarta fabricis applicanda.



CAP. uIII. De eodem. De stipendio ecclesie quatuor debent fieri portiones. Greg., resp. ad interrog. 1 Augustini.

 GREGORIUS AUGUSTINO Cantuariorum episcopo. Mos apostolice sedis est ordinatis episcopis precepta tradere. De stipendiis ecclesie, uel de his que fidelium oblationibus accedunt altari, quatuor debent fieri portiones, una uidelicet episcopo et familie propter hospitalitatem  atque susceptionem peregrinorum; alia clerico, tertia pauperibus, quarta in ecclesiis reparandis.



CAP. IX. De redditibus et oblationibus ecclesie quatuor portiones presbytero dispensanti credantur. Nicolai Decretum, c. 9.

 De redditibus primitiarum  uel decimarum, seu oblationum, quatuor partes episcopus faciat, quarum sibi unam retineat, secundam clero, tertiam fabricis uel ornamentis ecclesie, quartam pauperibus distribuat. Nullus uero laicorum sine consensu episcoporum de talibus habere uel possidere presumat. Quod si fecerint, communione priuentur.



DE CONSECRATIONE ECCLESIAE.



CAP. X. Dedicationes ecclesiarum per uIII dies celebrande. uel sic: Singulis annis octo diebus dedicationum solemnitas est celebranda.  Felix u papa ad omnes episcopos.

 Solemnitates uero dedicationum ecclesiarum et sacerdotum per singulos annos sunt celebrande solemniter, ipso Domino dante exemplum, quia festum dedicationis omnibus id faciendi dans formam, cum reliquis populis eamdem festiuitatem celebraturus uenit, sicut scriptum est: Facta sunt encenia in Hierosolymis et hiems erat, et ambulabat iehsu in templo in porticu Salomonis . Quod autem octo dierum sint encenia celebranda, in libro Regum perfecta dedicatione templi reperietis .



CAP. XI. Iteranda est ecclesiarum dedicatio, de quarum consecratione dubitatur. Item Felix papa ad omnes orthodoxos.

 De ecclesiarum uero dedicatione quoties dubitatur, nec certa scriptura, nec certi testes a quibus consecratio sciatur, absque ulla dubitatione scitote eas esse sacrandas, nec talis trepidatio iterationem incurrit, quoniam non monstratur esse iteratum, quod nescitur esse factum.



CAP. XII. Ecclesie cum dotibus suis in episcopi potestate consistunt. Conc. Tolet., c. 3.

 Multi contra canonum  constituta sic ecclesias quas edificauerunt postulant consecrari, ut dotem quam ecclesie contulerunt, censeant ad episcopi ordinationem non pertinere; quod factum et preteritum displicet, et in futuro prohibetur, sed omnia secundum consuetudinem antiquam ad episcopi ordinationem pertineant.



CAP. XIII. Ecclesiarum consecratio absque missa fieri non debet. Ex Decretis Euaristi pape, c. 4.

Omnes basilice cum missa debent consecrari semper.



CAP. XIu. Ecclesia semel Deo consecrata, quando est iterum consecranda. Ex decretis Iulii pape, c. 4.

 De fabrica cuiuslibet ecclesie, si dirupta fuerit, instauranda, et si in eo loco consecrationis solemnitas debeat iterari, in qua sanctuaria non fuerint diruta, nichil iudicamus officere, si per eam minime aqua exorcizata  iactetur, quia consecratione cuiuslibet ecclesie, in quam Spiritus sancti ara non ponitur, celebritatem tamen scimus esse missarum. Et ideo, si qua sanctorum basilica a fundamentis etiam non fuerit innouata, sine aliqua dubitatione cum in ea missarum solemnitas fuerit celebrata, totius sanctificatio consecrationis implebitur: si uero sanctuaria que habehat, ablata sunt, rursus eorum dispositione et missarum solemnitate reuerentiam sanctificationis accipiet.



CAP. Xu. Quod loca Deo dedicata, non debent fieri habitacula secularia. uel sic: Que semel sunt dedicata monasteria, semper monasteria perseuerant. (Conc. Chalced., c. 24.

 Ut loca que semel Deo  dicata sunt aut monasteria fuerunt, maneant perpetuo sic; non possunt ultra fieri secularia habitacula.



CAP. XuI. In usum laicorum non licet conuerti ligna ecclesie dedicata. Ex Decretis Eugenii pape, c. 3.

 Ligna ecclesie dedicata, non debent ad aliud opus iungi, nisi ad aliam ecclesiam, uel igni comburenda, uel ad profectum in monasterium fratribus. In laicorum uero usu non debent admitti.



CAP. XuII. Absque episcopi permissu in ecclesia consecrata non erigatur altare. Ex Decretis Hormisde pape.

 Ut nullus  presbyter in ecclesia consecrata, aliud altare erigat, nisi quod ab episcopo loci uel eius misso sanctificatum est, ut sit discretio inter sacrum et non sacrum. Nec dedicationem fingat nisi sit. Quod si fecerit, si clericus est, degradetur: si laicus anathematizetur.



CAP. XuIII. Consecrentur ecclesie de quarum consecratione dubitatur. Conc. Meldense, c. 8.

 Ut ecclesie uel altaria que ambigua sunt de consecratione, consecrentur, et superflua altaria destruantur.



CAP. XIX. Si in ecclesia iam consecrata cadauera mortuorum sepeliuntur, licet in ea missas celebrare si tantum fideles fuerint sepulti. Conc. Agrippinense.

 Ecclesia in qua cadauera mortuorum infidelium sepeliuntur,  sanctificare altare non liceat. Si autem consecratum prius fuit missas licet celebrari in ea.



CAP. XX. Quando ecclesia est iterum consecranda, et salibus tantum exorcizanda. Ex Decretis Eugenii pape, c. 4.

 Si motum fuerit altare, denuo consecretur ecclesia. Si parietes mutantur, et non altare, salibus tantum exorcizetur.



CAP. XXI. Quod propter adulterium et homicidium tota debeat consecrari ecclesia. Ex Decretis eiusdem, c. 6.

 Si homicidio uel adulterio ecclesia uiolata fuerit, diligentissime expurgetur, et denuo consecretur.



CAP. XXII. Non est consecranda ecclesia in qua paganus sepultus inuenitur.  Conc. Aurel., c. 6.

 Ecclesiam in  qua paganus sepultus est, non liceat consecrari neque in ea missas celebrare; sed iactare foras, et mundari oportet.



CAP. XXIII. De ecclesia in qua cadauera fidelium et infidelium sepeliuntur. Conc. Agrippinense, c. 3.

 Ecclesiam in qua mortuorum cadauera infidelium sepeliuntur, sanctificare non licet, sed si apta uidetur ad consecrandum, inde euulsis corporibus et rasis parietibus uel lignis eius loci, reedificentur.



CAP. XXIu. De eodem. Conc. Agrippinense, c. 3.

  Si hec consecrata fuerit prius, missas in ea celebrare licet, si tamen fideles fuerint qui in ea sepulti sunt.



DE SEPULTURIS.



CAP. XXu. De sepeliendis in ecclesiis, et ut nullus sepulturas uiolare audeat.  Conc. Meldense, cap. 10

Ut nemo quemlibet mortuum in ecclesia quasi hereditario iure, nisi quem episcopus aut sacerdos pro qualitate conuersationis et uite dignum duxerit, sepelire presumat, nec quisquam ossa cuiuslibet mortui de sepulcro suo eiicere, aut sepulturam cuiusquam temerario ausu quoquomodo uiolare  audeat, sed unumquemque in loco sibi a Deo parato atque concesso aduentum sui iudicis prestolari concordat.



CAP. XXuI. Etiam coacti de sepultura pretium non debemus accipere. Hieron. in Quest. Hebr., c. 23.

 Postquam pretio uictus est Ephron ut sepulcrum uenderet, et acciperet  argentum, licet cogente Abraham, uau littera, que apud illos pro o legitur, ablata de eius nomine est, et pro eo Ephron appellatus est Ephrau, significante Scriptura, non eum fuisse consummate et perfecte uirtutis, qui potuerit uendere memoriam mortuorum. Sciant igitur qui sepulcra uendunt uoluntarie, et non coguntur ut accipiant pretium, sed a nolentibus quidquam extorquent, mutari nomen suum, et perire quid de merito eorum, cum etiam  ille reprehendatur occulte qui inuitus accepit.



CAP. XXuII. Pro sepultura nichil petendum. Gregorius papa.

Peti uero aut aliquid exigi omnino prohibemus, ne, quod irreligiosum ualde est, aut uenalis dicatur Ecclesia, aut uos uideamini de humanis mortibus gratulari, si ex eorum cadaueribus, studeatis querere quolibet modo compendium.



DE PRESBYTERIS ET EORUM ECCLESIIS.



CAP. XXuIII. Quod altaria reuelationum per somnia hominum adinuenta, reprobantur. uel sic: Euertantur altaria que sine sanctorum reliquiis eriguntur.  Concr. Afric. c. 14.

 Item, placuit ut altaria que passim per agros et per uillas, tanquam memorie martyrum constituuntur, in quibus nullum corpus, aut reliquie martyris condite probantur ab episcopis qui eisdem locis presunt, si fieri potest, euertantur. Si autem hoc per tumultus populares non sinitur, plebes tamen admoneantur, ne illa frequentent, ut qui recte sapiunt, nulla ibi superstitione deuicti teneantur, et omnino ibi nulla memoria martyrum probabiliter accipiatur, nisi aut ubi corpus, aut reliquie certe, aut origo alicuius habitationis, uel possessionis, uel passionis, fidelissima origine traditur. Namque per  somnia, et per inanes quasi reuelationes quorumlibet hominum, ubicunque statuuntur altaria omnimodo reprobantur.



CAP. XXIX. Quod omnis qui conuerti uoluerit, in monasteriis ecclesie cuius parochie subest, tradatur. Ex Decretis Leonis pape IX.

Relatum est auribus nostris esse quosdam peruerse agentes, qui subuertere atque diuidere conantur Ecclesie unitatem, uidelicet abbates et monachi, qui non studio caritatis, sed zelo rapacitatis inuigilant, et docent atque seducere non cessant seculares homines, quos illaqueare possent ut res suas atque possessiones, in uita, siue in morte in monasteriis illorum tradant, et ecclesiis quibus esse uidentur et a quibus baptismum, penitentiam, eucaristiam, nec non pabulum uite cum lacte acceperunt  uel accipiunt, nichil de bonis relinquant suis; hanc denique fidem discordie nos aduertentes, omnibus modis inhibere uolumus, et ne amplius fiat, omnimodo prohibemus, considerantes non esse bonum ut illi qui olim fuerunt socii passionum, secundum Apostolum, sint immunes a societate consolationum, et quia operarius dignus est mercede sua, ideoque precipimus, atque iubemus, ut quicunque amodo in monasterio conuerti uoluerit, siue in uita siue in morte, ut omnium rerum et possessionum quas pro salute anime sue disponi decreuerit, medietatem ecclesie cui ipse pertinere noscatur relinquat, et sic demum in monasterium prout sibi libitum est eundi conuertendique licentiam habeat. Quicunque huius nostri decreti  contradictor, conuulsor ac temerator exstiterit gladio anathematis subiacebit.



CAP. XXX. Non nisi in locis seris missarum celebrentur solemnia. Conc. Tribur., c. 4.

 Missarum solemnia non ubicunque sed in locis ab episcopis consecratis, uel ubi ipse permiserit, celebranda esse censemus.



CAP. XXXI. Quomodo in ecclesia combusta missa potest celebrari. Idem ibid.

 Concedimus etiam, si alicubi, quod, peccatis nostris exigentibus, perplurimum est factum a Northmannis  et Sclauis, et a Bulgaris, et a malis Christianis seu alio qualicunque modo ecclesie fuerint incense et combuste, in capellis cum tabula consecrata missas interim celebrare permittimus, donec ipse ecclesie restaurari queant. In itinere uero, si ecclesia defuerit, ut sub diuo, seu in tentoriis. Item, si tabula altaris consecrata ceteraque sacrata mysteria ad id officium pertinentia ibi adfuerint, missarum solemnia celebrare concedimus. Aliter omnino contradicimus.



CAP. XXXII. Chrismate non ungantur altaria, nisi fuerint lapidea. Conc. Hippon., c. 6.

 Altaria si non sint lapidea, chrismatis unctione non consecrentur.  Ad celebranda autem diuina officia ordinem quem metropolitani tenent, comprouinciales eorum obseruare debebunt.



CAP. XXXIII. Quod unctionem altaris habemus a ueteri lege. uel sic: Sacrificia nonnisi super altare et locis Deo consecratis offerantur. Ex Decretis Felicis omnibus episcopis directis.

 De ecclesiarum enim consecratione, et de missarum celebratione non alicubi quam in sacratis Domino locis, nisi magna necessitate fieri debere, liquet omnibus, quibus sunt nota Noui et ueteris Testamenti precepta. Tabernacula uero Moysi, Domino precipiente, fecisse et consecrasse cum mensa et altari eius, et ceteris uasis et utensilibus ad diuinum cultum  explendum legimus, et non solum diuinis precibus eos consecrasse, sed et Domino iubente sancti olei unctione perlinisse nouimus.



CAP. XXXIu. Quod non debent consecrari altaria, nisi reliquie apponantur. Conc. Afric., c. 1.

Altaria in quibus sacra corpora uel reliquie martyrum non esse probantur, ab episcopo loci destruantur.



CAP. XXXu. Presbyter in altari missam non celebrare presumat quo eadem die episcopus celebrauit.

 Nec in altari quo missam episcopus cantauit, eo die presbyter missam celebrare presuma.



CAP. XXXuI. Quod alicui corpora sanctorum de loco ad locum transferre non licet.


 Deinceps uero sanctorum corpora de loco ad locum nullus transferre presumat sine consilio principis et episcoporum sancteque synodi licentia.



CAP. XXXuII. Necessitate temporis episcopalium sedium mutationes fieri possent. Gregorius papa ad Ioannem Tranensem episcopum.

 Temporum qualitas admonet episcoporum sedes, antiquitus certis ciuitatibus constitutas, ad alia que securiora putamus eiusdem dieceseos loca transponere, quo et habitatores degere securius, et barbaricum possit periculum facilius declinari. Propterea te Ioannem  fratrem cepiscopumque nostrum Bellitranensis ciuitatis sedem tuam in loco qui appellatur Renati, ad Sanctum Andream apostolum precipimus exinde transmigrare, quatenus ab hostilitatis incursu liberior existere ualeas, et illic consuetudinem solemnitatum dierum disponas.



CAP. XXXuIII. Quibus ex causis loca sanctorum mutanda sunt. Augustinus.

 Tribus de causis loca sanctorum transmutanda sunt. Prima cum necessitas persecutorum loca eorum grauauerit; secunda cum difficultas locorum fuerit; tertia cum malorum societate grauantur.



CAP. XXXIX. In priuatis oratoriis licet orare, sed non missam celebrare.  Conc. Aurel., c. 3.

 Unicuique fidelium in domo sua oratorium licet habere, et ibi orare; missas ibi celebrare non licet.



CAP. XL. Qua hora missa sit celebranda. Ex epist. Telesphori pape, c. 6.

Missarum celebrationes ante horam diei tertiam minime sunt celebrande, quia eadem hora et Dominus crucifixus est et super apostolos Spiritus sanctus descendisse legitur, excepta nocte Natiuitatis.



CAP. XLI. Usque ad missam catechumenorum, nullus ecclesiam ingredi prohibeatur. Conc. Carthag. Iu, c. 14.

Ut nullum episcopus prohibeat ingredi ecclesiam  et audire uerbum Dei, siue hereticum, siue Iudeum, usque ad missam catechumenorum.



CAP. XLII. Singuli sacerdotes proprias debent ecclesias habere. Dionysius papa, ep. 2.

 Ecclesias singulas singulis presbyteris dedimus, et unicuique ius proprium habere statuimus, ita uidelicet ut nullus alterius parochie terminos aut ius inuadat, sed unusquisque suis terminis tantum sit contentus, et taliter ecclesiam et plebem sibi commissam custodiat, ut ante tribunal eterni iudicis de omnibus sibi commissis rationem reddat, et non iudicium sed gloriam pro suis actibus suscipiat.



CAP. XLIII. De eodem. Conc. Rem., c. 3.


Ut unusquisque presbyter Ecclesia una ad quam ordinatus est, contentus sit, et nullus in duabus Ecclesiis ministrare presumat.



CAP. XLIu. Una Ecclesia duobus sacerdotibus diuidi non potest. Conc. Rem. c. 8.

 Sicut in unaquaque Ecclesia presbyter esse debet, ita ipsa que sponsa eius dicitur, non potest diuidi inter plures presbyteros, sed unum tantummodo habebit sacerdotem qui eam caste et sinceriter regat. Unde interdicimus ut nullus presumat Ecclesiam non duos uel plures presbyteros diuidere, quia Ecclesia Christi uxor et sponsa esse debet, non scortum sicut  Calixtus papa testatur.



CAP. XLu. Que pena maneat presbyterum, qui suam reliquerit ecclesiam melioris ambitione. uel sic: Qui alienam ecclesiam appetit, ab ea expulsus etiam sua careat. Ex concilio Meldensi.

 Si quis de ordine sacerdotali contemptu minoris ecclesie, ambitiose et improbe ad potiorem aspirauerit, canonica erga eum definitio conseruetur, hoc est ut utraque careat.



CAP. XLuI. Absque consensu episcoporum, laici presbyteros de ecclesiis non eiiciant. Conc. Cabilon., c. 10.

 Inuentum est quod multi arbitrii sui temeritate, quod est grauius, deducti  cupiditate, presbyteris quibuslibet absque consensu episcoporum suorum ecclesias dant uel auferunt. Unde oportet, ut canonica regula seruata, nullus absque consensu episcopi sui, cuilibet presbytero ecclesiam det. Quam si adeptus iuste fuerit hanc non nisi culpa graui, coram episcopo canonica seueritate, amittat.



CAP. XLuII. De eodem. Non liceat laicis presbyteros de ecclesii eiicere. Conc. Mogunt., c. 28

Ut laici non eiiciant presbyteros de ecclesus neque constituant sine consensu episcoporum suorum.



CAP. XLuIII.  Ex eodem concilio.

Ut nullus omnino munera exigat a presbysteris propter emendationem ecclesie.



CAP. XLIX. Deiiciantur a clero qui muneribus ecclesiam acquirere tentant. Conc. Rothom., c. 5.

 Sancitum est atque omnibus modis prohibitum, ut si quis presbyter inuentus fuerit alicui clerico uel laico munera dare aut dedisse, aut aliam pecuniam tribuere, aut alterius presbyteri ecclesiam uacantem pretio redimat, pro hac cupiditate, seu rapina, seu presumptione turpis lucri gratia deiiciatur a clero, et alienus existat a regula.



CAP. L. Quod presbyter siue quilibet clericus, quodcunque post diem ordinationis acquisierit, proprie relinquet ecclesie, nisi ei euenerit, uel ratione doni uel iure hereditario. uel sic: Quesitum a rectore Ecclesie tempore promotionis nichil habente, presumitur de bonis ecclesie quesitum.  Conc. Rem. c. 6.

 Inuestigandum est, si nil patrimonii habens presbyter, quando prouectus est ad ordinem ecclesiasticum, postea predia emit, cuius iuris sunt, quoniam ecclesie ad quam de nichilo habenti promotus est iuxta canonicam auctoritatem esse [f. definitur].



CAP. LI. De his quea sacerdotes emunt ad ecclesie nomen scripturam faciant. Conc. Agath., c. 54,

 Presbyter cum diecesim  tenet, de his que emerit ad ecclesie nomen scripturam faciat, ut ab eius quam tenet ecclesie ordinatione non discedat.



CAP. LII. De his qui primum nichil habentes tempore sue administrationis aliqua acquirunt. Conc. Carthag.

 Placuit ut episcopi, presbyteri, diaconi uel quicunque clerici, qui nichil habentes ordinentur, et tempore episcopatus uel clericatus sui agros, uel quecunque predia suo nomine comparauerint, tanquam rerum dominicarum, inuasionis crimine teneantur obnoxii, nisi ad ecclesiam ad quam titulati sunt, eadem ipsa contulerint. Si autem ipsis propria libertate alicuius uel successione cognationis aliquid euenerit, faciant inde  quod uelint.



CAP. LIII. Quesita per episcopum post consecrationem sancte ecclesie relinquenda sunt. Conc. Carthag., c. 48

 Ut unusquisque presbyter res quas post diem consecrationis acquisierit, proprie ecclesie relinquat.



CAP. LIu. Ut canticum turpe circa ecclesias non fiat. Conc. Carthag.

Canticum turpe uel luxuriosum circa ecclesias atque in atriis ecclesiis fieri omnino contradicimus; quod ubique uitandum est.



CAP. Lu. De pictura ecclesiarum. Conc. Eliberit., c. 2.

 Placuit picturas  in ecclesiis fieri non debere, ne quod colitur aut adoratur, in parietibus depingatur.



CAP. LuI. Item de pictura. Greg., epist. 2, ad D. reclusum.

 Aliud est enim picturam adorare, aliud per picture historiam, quid sit adorandum addiscere. Nam quod legentibus Scripturam, hoc idiotis patet, picturam cernentibus qui ipsam ignorantes uident, quid sequi debeant in ipsa legunt, qui litteras nesciunt, unde et precipue gentibus pro lectione pictura est. Quod magnopere, tu qui inter  gentes habitas, attendere debueras ne, dum recto zelo incaute succenderis, ferocibus animis scandalum generares. Frangi ergo non debuit quod non adorandum in ecclesiis, sed ad instruendas solummodo mentes fuit nescientium collatum, et quia in locis uenerabilibus sanctorum depingi historias non sine ratione uetustas admisit, si zelum discretione condidisses, sine dubio et ea que intendebas salubriter obtinere, et gregem collectum non dispergere; sed potius poteras congregare ut pastoris intemeratum excelleret nomen, non culpa dispensatoris incumberet.



DE DECIMIS.



CAP. LuII. Quod decime sunt Deo soluende quas Deus dare constituit.  Conc. Mogunt., c. 37.

 Admonemus atque precipimus ut decime omnino dari Deo non negligantur quas Deus dare constituit, quia timendum est ut quisquis Deo suum debitum abstulerit, ne forte Deus propter peccatum suum auferat ei necessaria sua.



CAP. LuIII. Excommunicentur qui decimas dare sacerdotibus nolunt, et ex quibus sunt dande. Conc. Rothom., c. 3.

 Omnes decime terre siue de frugibus, siue de pomis arborum,  Domini sunt, et illi sanctificantur, boues et oues, et capre que sub uirga pastoris transeunt, quidquid decimum uenerit, sanctificabitur Domino. Non eligetur neque bonum neque malum nec alterum commutabitur. Si quis mutauerit et quod mutat et quod mutabitur sanctificabitur Domino, et non redimetur. Sed quia multi inueniuntur modo decimas dare nolentes, statuimus, ut secundum Domini nostri Iesu Christi preceptum admoneantur, semel et secundo, et tertio. Si non emendantur anathematis uinculo constringantur usque ad satisfactionem et emendationem congruam.



CAP. LIX. Non persoluant de propriis prediis abbates et episcopi decimas.  Conc. Mogunt., c. 28.

 Questi sunt preterea quidam fratres quod essent aliqui episcopi et abbates, qui decimas non sinerent dari ad ecclesiam, ubi illorum coloni missas audiunt. Proinde decreuit sacer iste conuentus, ut episcopi et abbates de agris et uineis, que ad usum uel stipendia habent, decimas ad ecclesias deferre faciant  . Familie uero ibidem decimas suas ferant ubi infantes eorum baptizantur, et ubi per totum anni circulum missas audiunt.



CAP. LX. Quod auctoritate ueteris legis danda sit decima. uel sic: ueterum exemplo decime soluantur.  Conc. Mogunt., c. 8.

 Decimas Deo et sacerdotibus Dei dandas Abraham factis et Iacob promissis insinuat. Deinde lex statuit et omnes doctores sancti commemorant, et prophetatum erat, ut Isrelite decimas pecorum, et frugum, et omnium primitiarum Domino darent, qui eos liberauit a decem plagis, quibus percussit Aegyptios, et in nouissima plaga primogenita cunctorum disperdidit, gratiamque suis prestitit, ut impetratis pecuniis spoliarent Aegyptum. De quibus decimis Augustinus doctor uenerabilis dixit: »Decime ex debito requiruntur.«  Quod si diceret Deus, nempe meus est homo, mea est terra quam colis, mea sunt semina que spargis, mea animalia que fatigatis, meus est solis calor, et, cum omnia mea sint, tu qui minus accommodas, solam decimam uix mereberis, sed reseruo tibi nouem, da mihi decimam; si non dederis mihi decimam auferam tibi nouem. Si uero dederis mihi decimam multiplicabo nouem. Cum itaque Iudaicus populus preceptum decimarum tanta diligentia ohseruare, ut de quibuscunque minimis rebus, ruta uidelicet et mentha, et cyminum, ut ipse Dominus testatur, decimam daret , cur non maiori studio plebs euangelica eamdem implet iussionem, et cui maior est cultus sacerdotum, et sincerior cultus sacramentorum?  Ideo ergo dande sunt, ut hac deuotione ipse Deus placatus largitis prestet que necessaria sunt, sicut superius ostendimus. Et ut sacerdotes et magistri Ecclesie et sollicitudine nescessitatum corporalium, sine quibus hec uita transigi non potest, releuati liberiores fiant ad meditationem diuine legis et doctrine administrationem atque spiritualis seruitutis expletionem, et ut munus populi in quotidinia oblatione Domino immoletur, nec non statuta canonice in sustentatione pauperum et restauratione ecclesiarum proficiat. Quatuor enim partes  iuxta canones fieri de fidelium oblationibus debent, ut una sit episcopi, altera clericorum, tertia pauperum, quarta ad restaurationem ecclesie.



CAP. LXI. Tres partes debent fieri de decimis, due clero et tertia episcopo. uel sic: Basilicarum conditores in rebus ecclesiarum nullam potestatem se habere cognoscant.

 De his que ad ecclesiam a parochianis offeruntur in terris, in uineis, in mancipiis, in peculiis, antiquorum canonum instituta seruentur, ut omnia in episcopi potestate consistant. De his autem que altaribus offeruntur, tertia pars fideliter episcopis offeratur, due clericis. Decime-autem secundum quosdam singulis annis, tertia pars, aut in tertio tota: sed tamen nos sequentes Romanos, singulis annis quartam partem,  totum in quarto anno recipiant episcopi.



CAP. LXII. Decime non sunt a populo redimende. Conc. Mogunt., c. 3.

 Decimas quas populus dare [f. consueuit], nisi quolibet munere ab eo redimantur, ab episcopis prohibendum est ne fiat.



CAP. LXIII. Iure diuino omnia sunt communia; iure uero constitutionis, hoc meum, illud uero alterius est. Aug. tract. uI in Ioan, cap. I.

 Quo iure defendis uillas ecclesie, diuino aut humano? Diuinum ius in Scripturis  habemus; humanum, in legibus regum. Unde quisque possidet quod possidet? Nonne iure humano? Nam iure diuino: Domini est terra et plenitudo eius . Pauperes et diuites Dominus ex uno limo fecit, et pauperes et diuites una terra supportat. Iure igitur humano dicitur: Hec uilla mea est, hec domus mea est, hic seruus meus est. Iura uero humana, iura imperatorum. Quare? Quia ipsa humana iura per imperatores et reges seculi Deus distribuit generi humano. Tolle iura imperatori, et quis audebit dicere: mea est ista uilla, meus est iste seruus, mea est ista domus? Si autem ut teneantur ista ab hominibus, iura acceperunt regum. uultis ut recitemus leges ut audiatis [al. uultis ut reticeamus leges ut gaudeatis?] . . . . . .  Relegantur leges ubi manifeste preceperunt imperatores eos qui preter Catholice Ecclesie communionem usurpant sibi nomen Christianum, nec uolunt in pace ponere auctorem pacis, nichil nomine Ecclesie audeant possidere. Sed quid nobis et imperatori? Sed, ut iam dixi, de iure humano agitur, et tamen apostolus uoluit seruiri regibus, uoluit honorari reges et dixit: Regem ueneramini . Dicere noli: Quid mihi et regi! Quid tibi ergo et possessioni? Per iura regum possidentur possessiones. Dixisti: Quid mihi et regi? noli dicere possessiones tuas, quia ipsa iura renuntiasti humana, quibus possessiones possidentur.



DE PRAESCRIPTIONE ET POSSESSIONE.



CAP. LXIu. Rusticane parochie apud episcopum qui eas possident XXX annis sine uiolentia permaneant immobiles.  Conc. Chalced., c. 17.

 Per singulas ecclesias rusticanas, parochianas, siue possessiones manere immobiles apud eos qui eas retinent episcopos et maxime qui eas sine uiolentia iam per XXX annos tenentes gubernauerunt. Si uero intra XXX annos facta fuerit aut fiat de his altercatio, licet eis qui se dixerint lesos, propter eas mouere apud synodum prouincie certamen.



CAP. LXu. Triginta annis ab episcopis possesse permaneant dieceses. Gelasius papa, I, ep. 3, ad Siculos.

 Illud  etiam placuit annecti, ut si  ecclesie facultates nec non et dieceses ab aliquibus possidentur episcopis, iure sibi uindicent, quod tricennalis lex constituit, quia et filiorum nostrorum principum ita emanauit auctoritas, ut ultra triginta annos nulli liceat pro eo appellare quod regum tempus exclusit.



CAP. LXuI. Quadraginta annorum prescriptio religiosis domibus conceditur. Gregorius Petro subdiacono.

 Si monasterium Sancti Theodori fines de quibus causatio commota est, inconcussis XL annis possedisse repertis, nullam deinceps,  etiamsi quid sancte Romane Ecclesie competere potuit, patiaris sustinere calumniam, sed quietem eorum omnibus modis procurare.



CAP. LXuII. Tricennalis possessio intra unam prouinciam seruari debet. Conc. Tolet. Iu, c. 33.

 Quicunque episcopus alterius episcopi diecesim per XXX annos sine aliqua interpellatione possederit, quamuis secundum ius legis eius non uideatur esse diecesis admittenda, non est contra eum actio reposcendi, sed hoc intra unam prouinciam, extra uero nullo modo, ne dum diecesis defenditur, prouinciarum termini confundantur.



CAP. LXuIII. Tricennalis possessio firma sit; territorii possessio conuentum non adimit.  Conc. Tolet. Iu, c. 34 et 24.

 Sicut diecesim alienam tricennalis possessio tollit, ita territorii conuentum non adimit. Ideoque basilice que noue condite fuerint, ad eum procul dubio episcopum pertinebunt, cuius conuentus esse constiterit.



CAP. LXIX. Spatia que definita fuerint, tempore prescribi non possunt. Gelasius Iusto episcopo.

 Dilectio tua studeat quesita omnium fideliter rerum ueritate. Si de spatiis quibus memoratur orta contentio, definitio  dudum certa processit, intemerata seruetur. Alioquin, si nichil unquam constiterit terminatum, tunc de prescriptione temporum, si qua pars confidet, prebeat sacramentum, ut tamen que hactenus possedisse probabitur, iusiurandum sinas offerre.



CAP. LXX. De incendiariis ecclesiarum. Ex Decretis Eugenii pape.

 Si quis ecclesiam comburit, Xu annos peniteat, et eam sedulo restituat, et pretium suum pauperibus tribuat



CAP. LXXI. Communione priuetur fidelium, qui possessiones Deo sacratas fastu superbie inhoneste tractauerit.  Conc. Mogunt., c. 7.

 Quisquis fastu superbie elatus Dei domum ducit contemptibilem, et possessiones Deo sacratas atque ad honorem Dei sub rege immunitatis defensione constitutas, inhoneste tractauerit, uel infringere presumpserit, aut incendia uel uastationes ausu temerario perpetrauerit, quasi inuasor et uiolator ecclesie, que est domus Dei uiui, communione omnium fidelium abscidatur.



DE CONFUGIENTIBUS AD ECCLESIAM.



CAP. LXXII. Si raptor cum rapta ad ecclesiam confugerit, quid fieri? Conc. Aurel., c. 4.

 De raptoribus autem feminarum id constituendum censuimus, ut si ad ecclesiam raptor cum rapta confugerit, et feminam ipsam uiolentiam pertulisse constiterit, statim liberetur de potestate raptoris, et parentibus reddatur, et raptor mortis uel penarum impunitate concessa, liberam eundi facultatem habeat  . Si uero parentes mulieris ecclesiasticis uiris obedire noluerint, excommunicentur.



CAP. LXXIII. Ante securitatem acceptam, de atrio ecclesie fugitiuus non cogatur exire. Conc. Aurel., c. 3.

  Seruus qui ad ecclesiam confugerit et pro qualibet culpa, si a domino pro commissa culpa ecclesiasticum sacramentum susceperit, statim ad seruitium domini sui redire cogatur, et postquam dato sacramento domino suo fuerit consignatus; si aliquid pro eadem culpa qui accusatur, probatus fuerit pertulisse, pro contemptu Ecclesie et preuaricatione fidei a communione Catholicorum, sicut superius comprehensum est, extraneus habeatur. Si uero seruus, pro culpa sua ab ecclesia defensatus, sacramentum domini sui, clericis exigentibus, de impunitate perceperit, exire nolentem a domino liceat occupari.



CAP. LXXIu. Post prestitam securitatem, serui restituantur dominis.  Gelasius Bonifacio episcopo.

 Seruus post sacramentum sibi prestitum reddatur inuitus.



CAP. LXXu. Fugientem ad ecclesiam nemo studeat abstrahere. Ex libro Capitulorum.

 Seruum confugientem ad ecclesiam, seu in atrium ecclesie, aut in officinas regularium fratrum uel in curtim, uel in domum episcopi, quia hec in antiquis canonibus pro immunitate tenentur, nemo abstrahere audeat, neque  inde donare ad penam uel ad mortem, ut honor Dei et sanctorum eius pre omnibus seruetur, sed rectores ecclesiarum pacem et uitam ac membra ei cum iuramento obtinere studeant. Tamen legitime componat quidquid inique fecerat, et si, insecutor magistris Ecclesie obedire noluerit, canonice constringatur.



CAP. LXXuI. Segregetur ab ecclesia clericus qui seruum uel discipulum suum ad eam confugientem uerberare presumit. Conc. Herdense, c. 5.

 Nullus clericorum seruum aut discipulum suum ad ecclesiam fugientem extrahere audeat uel flagellare presumat. Quod si fecerit, donec digne peniteat, a loco cui honorem  non dedit, segregetur.



CAP. LXXuII. Qua ratione sunt reddendi inimici fugientes ad ecclesiam. Conc. Chalced., c. 5.

 Similiter in Moticensi synodo decretum est, ut hi qui fugiunt suos inimicos, aut in ecclesiam, aut in atrium ecclesie, aut in domum, aut in claustrum regularium, non inde abstrahantur, nisi prius super sacra securitate accepta a persecutore, de morte, debilitate et penarum genere sint securi, et si serui sint illorum a quibus insequuntur, ita ut ei cuius rei criminosi fuerint, de satisfactione conueniat. Quod si is qui super sacra prius iurauerat conuictus fuerit iuramentum uiolasse, reus periurii a communione priuetur  quousque satisfaciat.



CAP. LXXuIII. De atrio ecclesie, quod XXX passibus clauditur, nisi prius data securitate fugiens non abstrahatur. Conc. Tolet. I, c. 12.

 Pro his qui quolibet metu uel terrore ecclesiam oppetunt, consentiente pariter ac iubente domino nostro Eringio rege, hoc secundum concilium definiuit, ut nullus audeat confugientes ad ecclesiam sanctam residentes inde abstrahere, aut quodcunque nocibilitatis uel damni seu spoliationis residentibus in loco sancto inferre,  sed esse potius his ipsis qui ecclesiam petunt per omnia licitum intra XXX passus ab ecclesie ianuis progredi, in quibus triginta passibus uniuscuiusque ecclesie in toto circuitu reuerentia defendatur. Sic tamen ut qui ad eam confugiunt, in extraneis uel longe separatis ab ecclesie domibus nullo modo accedant, sed in hoc sancto XXX passuum numero absque domorum extranearum receptaculo progredientes, aditum obtinebunt, ut acquisite nature usum debitum exeant locis, et nullo teneantur euentu necessitudinis, qui se dominicis defendendos commiserunt  claustris. Si quis autem hoc decretum uiolare tentauerit, ecclesiastice excommunicationi subiaceat, et seueritatis regie feriatur sententia. Ipsos tamen qui ad ecclesiam confugium fecerunt, si iuxta priscorum canonum instituta, hi qui eos repetunt, sacramenta reddiderunt, et sacerdos ecclesie illius ab ecclesie non abstraxerit foribus, aut fuga talium, si uenerit, sacerdoti querenda est, aut damnorum sententia, secundum electionem principis huiusmodi sacerdotibus irroganda.



DE SACRILEGIO.



CAP. LXXIX. De multiplici genere sacrilegii et pene eiusdem.  Ioannes uIII in libro Gothice legis.

 Sacrilegium enim committitur, si quis infregerit ecclesiam, uel XXX ecclesiasticos passus, qui in circuitu ecclesie fuerint, uel in domibus que infra XXX predictos passus fuerint, aliquid inde diripiendo, uel auferendo, seu qui iniuriam uel ablationem rerum intulerint clericis arma non ferentibus, uel monachis, siue Deo deuotis ecclesiasticis personis. Non enim capelle infra ambitum murorum castellorum sunt, muniuntur uel ponuntur in hac obseruatione. Similiter etiam sacrilegium committitur, auferendo sacrum de sacro, uel non sacrum de sacro, quia quod non  potest computari in crimine sacrilegii, secundum mundanarum legum censuram debet emendari, uel secundum morem patrie.



CAP. LXXX. De pena sacrilegii. Idem in eodem libro.

 Inspectis legibus Romanis ubi habebatur de sacrilegiis, inuenimus, a Iustiniano imperatore legem compositionis sacrilegii constitutam in decem libras auri optimi, sed nos leuiorem legem precipimus esse tenendam, que a Carolo est  constituta, pro principe de compositione sacrilegii uidelicet XXX libras argenti examinati, id est sexcentorum solidorum summam argenti purissimi. Ideoque quisquis fuerit inuentus reus sacrilegii, istam leuiorem compositionem det ipsis episcopis uel abbatibus, siue personis ad quas querimonia sacrilegii iuste pertinuerit. Et si ipse reus sacrilegii facere noluerit, tandiu excommunicationi subiaceat, usquequo predictam compositionem sexcentorum solidorum persoluat. Et si in hec obstinatione mortuus fuerit, corpus eius cum psalmis et hymnis non deferatur ad sepulturam, et precipimus ut in fine codicis mundane legis scribatur hec lex; hucusque lex pape.



CAP. LXXXI. Excommunicentur qui confinia ecclesie frangere tentauerint  .  Conc. Agath., c. 28.

 Sicut antiquitus a sanctis Patribus statutum est, statuimus ita ut maior ecclesia per circuitum LX passus habeat. Capelle uero uel minores ecclesie, XXX. Qui autem confinium confringere tentauerit, aut personam hominis, uel bona eius inde abstraxerit, nisi publicus latro fuerit, quousque emendet, et quod rapuerit reddat, excommunicetur.



DE LIBERORUM TUTELA.



CAP. LXXXII. In libertate ecclesia tuetur liberos.  Conc. Agath., c. 29.

 Liberos legitime a dominis suis factos, ecclesia, si necesse fuerit, tueatur. Quod si quis ante audientiam, aut peruadere eos aut exspoliare uoluerit, uel presumpserit, ab ecclesia tueatur.



CAP. LXXXIII. Quod ecclesia debet tueri libertos legitime factos. uel sic: A sacerdotibus defendantur liberti qui in seruitutibus reuocantur. Conc. Tolet. Iu, c. 71.

 Liberti, quibuscunque manumissi sunt atque ecclesie patrocinio commendati existunt, sicut regule antiquorum Patrum  constituerunt, sacerdotali defensione a cuiuslibet insolentia protegantur, siue in statu libertatis eorum siue in peculio quod habere noscuntur.



CAP. LXXXIu. Confugientes ad ecclesiam extrahere non licet. Conc. Arausic. I, c. 6.

 In ecclesia manumissos, uel per testamentum ecclesie commendatos, si quis in seruitutem, uel in obsequium, uel ad colonariam conditionem ui premere tentauerit, animaduersione ecclesiastica cercebitur.



DE ALIENATIONE ET COMMUTATIONE RERUM ECCLESIASTICARUM.



CAP. LXXXu. Quod episcopus res ecclesie alienare aut donare non debeat absque concilio clericorum.  Conc. Tolet., c. 4.

 Hec sancta synodus nulli episcoporum licentiam tribuit, res ecclesie alienare, quoniam et antiquioribus canonibus hoc prohibetur. Si quid uero quod utilitatem non grauet, ecclesie, pro suffragio monachorum ab ecclesiis ad suam parochiam pertinentium dederint, firmum maneat, peregrinorum, uel clericorum, uel egenorum necessitate saluo iure ecclesie prestare permittuntur pro tempore que potuerint.



CAP. LXXXuI. De eodem. Conc. apud ualentias. Leo papa.

  Irrita erit episcoporum donatio, uel uenditio, uel commutatio ecclesiastice rei absque collaudatione et subscriptione clericorum.



CAP. LXXXuII. Quod que inconsulte facte sunt, ficile a successoribus emendantur. uel sic: Permutatio  rerum ecclesiasticarum facta in casu non concesso, seu non seruata solemnitate iuris, est reuocanda per successorem.  Ex concilio apud Beluacum.

 Ut commutationes rerum ecclesiasticarum ualde caueantur et subtilissime, si aliquando fieri debent, inspiciantur. Que inconsulte facte sunt, iuxta decreta canonum Hilarii pape, quas illicite decessorum episcopus admiserit, uel ab aliis illicite commisse sint, ab eo qui successor est emendentur.



CAP. LXXXuIII. De his qui primum nichil habentes tempore sue administrationis aliqua acquirunt. Conc. Bracar., c. 35.

  Quicunque presbyter de iure tituli sui quolibet modo aurum, argentum, uel uestes, uel geminas quoque si sint, uel si accesserint aliqua mobilia ad ornamenta diuina aliquid in perpetuum alienare tentauerit, donator, alienator ac uenditor honoris sui mulctetur amissione.



QUI LIBRI AB ECCLESIA SUNT RECEPTI.



CAP. LXXXIX.

Nihil aliud in Ecclesia legatur aut cantetur, nisi  que auctoritatis diuine sunt, et Patrum orthodoxorum sanxit auctoritas. Nec falsa nomina angelica colantur, sed ea tantum que prophetica et euangelica docet Scriptura, id est, Michel, Gabriel, Raphel.

Salom.EsdreMach.Ad Cor
Genes. 	unus.
Exod. 	unus.
Leuiti. 	unus.
Num. 	unus.
Deuter 	unus.
Iudic. 	unus.
Reg. 	unus.
Ruth 	unus.
Paralip 	unus.
Psalm. 	unus.

unus.
Iob 	unus.
Ezechiel 	unus.
Daniel 	unus.
Osee 	unus.
Amos 	unus.
Michee 	unus.
Iel 	unus.
Abdie 	unus.
Ione 	unus.
Nahum 	unus.
Habacu 	unus.
Sophonie 	unus.
Aggei 	unus.
Tobie 	unus.

unus.
Esther 	unus
Iudith 	unus.

unus.
Isaie 	unus.
Ieremie cum Cinoth, idest Lamentationibus suis.	
Zacarie 	unus.
Malachie 	unus
Euangeliorum 	unus.
Secundum Matth. 	unus.
Secundum Marcum 	unus.
Secundum Lucam 	unus.
Secundum Ioannem 	unus.
Actuum Apostolor. 	unus
Epistole Pauli 	unus
Ad Rom. 	una.

una.
Ad Gal. 	una.
Ad Ephes. 	una.
Ad Philipp. 	una.
Ad Coloss. 	una.
Ad Thess. 	una.
Ad Thimot. 	una.
Ad Philemon. 	una.
Ad Titum 	una.
Ad Hebreos 	una.
Apocalyp. Ioan. 	una.
Iac. apost. 	una.
Petri apost. 	una.
Ioan. apost. 	una.
Iude zelotis 	una.




XC. Quibus temporibus legendi sunt libri in ecclesia.  Gelasius papa I cum LXX episcopis statuit.

In Septuagesima ponunt Pentateuchum usque in dies XI ante Pascha; a quinta decima die ante Pascha ponunt Ieremiam usque ad cenam Domini. In cena Domini legunt tres lectiones de Lamentatione Ieremie, Quomodo sedet sola. Et tres lectiones de Tractatu S. Augustini in psalmo uII, Exaudi orationem meam cum deprecor. Et tres de Apostolo ubi ait in Epistola ad Corinthios: Conuenientibus uobis in unum . Secunda lectio sic incipit: Similiter postquam cenauit . Tertia: De spiritualibus autem: Nolo uos ignorare, fratres . In Parasceue, tres de Lamentatione Ieremie lectiones, et tres de Tractatu sancti Augustini  in psalmo sexagesimo, Exaudi, Domine, deprecationem; et tres in Apostolo ubi ait in Epistola ad Hebreos: Festinemus ingredi in illam requiem. Secunda lectio sic incipit: Omnis namque pontifex. Tertia: De quo nobis grandis sermo est. In Sabbato sancto, tres lectiones de Lamentatione Ieremie; et tres De tractatu sancti Augustini in psalmo LXIII: Exaudi orationem meam; et tres de Apostolo, ubi ait in Epistola ad Hebreos: Christus assistens pontifex; secunda lectio ubi ait: Testimonium enim; tertia, umbram habens. In Pascha Domini, homilias ad ipsum diem pertinentes. Infra hebdomadam homilias. In octaua Pasche ponunt Actus apostolorum, et Epistolas canonicas, et Apocalysim, usque  in octauam Pentecosten. In octaua Pentecostes ponunt librum Regum et Paralipomenon, usque in Kalendis Augusti. In Dominica prima Augusti, ponunt Salomonem usque in Kalendis Septembris: et tunc ponunt Iob, Esther, Tobiam, Esdram, Iudith, usque in Kalendis Octobris. In Dominica prima Octobris ponitur liber Machabeorum usque in Kalendis Nouembris. In Dominica prima mensis Nouembris ponunt Ezechiel, Daniel, et minores prophetas, usque in Kalendis Decembris. In Dominica prima Decembris ponunt Isaiam prophetam usque in Natiuitatem Domini. In Natali Domini legunt primum de Isaia tres lectiones. Prima lectio, Primo tempore; secunda, Consolamini; tertia; Consurge; deinde leguntur sermones uel homilie ad ipsum pertinentes.  In Natali S. Stephani, homilias de ipso die; in Natali S. Ioannis, similiter; in natali Innocentum, similiter; in Natali sancti Syluestri, similiter. In octaua Natalis Domini homilias de ipso die. In Dominica prima post Natiuitatem Domini, ponunt Epistolas Pauli, usque in Septuagesimam. In Epiphania lectiones tres de Isaia. Prima incipit: Omnes sitientes; secunda, Surge illuminare; tertia, Caudens gaudebo in Domino. Deinde leguntur sermones uel homilie ad ipsum diem pertinentes.



CAP. XCI. Qui libri sunt recepti ab Ecclesia Romana, et que concilia. Ex Decretis eiusdem.

 Sancta Romana Ecclesia, post illas ueteris et Noui Testamenti Scripturas  quas regulariter suscepimus, etiam has non prohibet suscipi Scripturas: sanctam synodum Nicenam 318 Patrum, mediante Maximo, Constantino Augusto, in qua Arius hereticus damnatus est; sanctam synodum Constantinopolitanam, mediante Theodosio seniore Augusto, in qua Macedonius hereticus debitam damnationem excepit; sanctam synodum Ephesinam primam, in qua Nestorius damnatus est, cum consensu beatissimi Celestini pape, mediante Cyrillo, Alexandrine sedis antistite, et Archadio episcopo ab Italia destinato; sanctam synodum Chalcedonensem, mediante Martiano Augusto, et Anatolio Constantinopolitano episcopo, in qua Nestoriana et Eutichiana hereses simul cum Dioscoro eiusque complicibus damnate sunt. Sed  et si qua sunt concilia a sanctis Patribus hactenus instituta, preter illorum quatuor auctoritatem, et custodienda et recipienda decreuimus. Iam nunc subiiciendum est de opusculis sanctorum Patrum que in Ecclesia Catholica recipiuntur: Opuscula beati Cypriani martyris et Carthaginensis episcopi; item, opuscula beati Athanasii Alexandrini episcopi; item, opuscula beati Gregorii Nazianzeni episcopi; item, opuscula beati Ioannis Constantinopolitani episcopi; item, opuscula beati Cyrilli Alexandrini episcopi; item, opuscula beati Hilarii Pictauiensis episcopi; item, opuscula beati Ambrosii Mediolanensis episcopi; item, opuscula beati Augustini Hipponensis episcopi; item, opuscula beati Hieronymi  presbyteri; item, opuscula beati Gregorii episcopi; item, opuscula beati Prosperi uiri religiosissimi; item, opuscula beati Leonis pape ad Flauianum, Constantinopolitanum episcopum destinata, cuius textum si quispiam usque ad unum tota disputauerit, et non ea uenerabiliter in omnibus acceperit, anathema sit. Item, opuscula atque tractatus omnium Patrum orthodoxorum qui in nullo a sancte Romane Ecclesie consortio deuiarunt, nec ab eius fideli predicatione seiuncti sunt, sed ipsius communionis gratia Dei usque ad ultimum diem uite sue fuere participes, legendos decernimus. Item, decretales epistolas quas beatissimi pape ab urbe Roma diuersis temporibus pro diuersorum Patrum consultatione dederunt uenerabiliter suscipiende  sunt. Item, gesta sanctorum martyrum que multipliciter tormentorum cruciatibus et mirabilibus confessionum triumphis irradiant. Quis ita Catholicorum esse dubitet et maiora eos in agonibus fuisse perpessos, nec suis uirtutibus, sed Dei gratia et adiutorio, uniuersa tolerasse, sed ideo secundum antiquam auctoritatem uel consuetudinem singulari cautela in sancta Romana Ecclesia non leguntur, quia et eorum qui scripsere nomina, penitus ignorantur, ab infidelibus aut dictis superflua, aut mimis apta, quam rei ordo fuerit, scripta esse putantur. Sicut cuiusdam Cirici et Iulitte matris eius, sicut Gregorii aliorumque huiusmodi passiones que ab hereticis perhibentur conscripte, propter quod, ut dictum est, ne uel leuis subsannandi oriretur  occasio, in sancta Romana Ecclesia non leguntur. Nos tamen cum predicta Ecclesia, omnes martyres et eorum gloriosos agones, qui Deo magis quam hominibus noti sunt, omni deuotione ueneremur. Item, uitas Patrum, Pauli, Antonii, Hilarionis et omnium eremitarum, quas tamen uir beatissimus Hieronymus scripsit, cum omni honore suscepimus. Item, actus beati Syluestri apostolice sedis presulis, licet eius qui scripsit, nomen ignoremus, a multis tamen in urbe Romana Catholicis legi cognouimus, et pro antiquo usu multe hoc imitantur Ecclesie. Item, scriptura de inuentione Dominice crucis, et alia scripta de inuentione Ioannis Baptiste, nonnulle quidem reuelationes sunt, et nonnulli eas catholici legunt, sed cum hec  ad catholicorum manus peruenerint, beati Pauli apostoli precedat sententia: Omnia probate, quod bonum est tenete . Item, Rufinus uir religiosus, plurimos ecclesiastici operis edidit libros, nonnullas autem scripturas interpretatus est. Sed quoniam beatus Hieronymus, in aliquibus eum de arbitrii libertate notauit, illa sentimus que beatum predictum Hieronymum sentire cognoscimus. Et non solum de Rufino, sed et de uniuersis, quos uir sepius nominatur, zelo Dei et fidei religione reprehendit. Item, Origenis nonnulla opuscula, que uir religiosissimus Hieronymus non repudiat, legenda suscipimus. Reliqua autem omnia cum auctore suo dicimus esse renuenda. Item, Chronica  Eusebii Cesariensis atque eiusdem historie ecclesiastice libros, quamuis in primo narrationis sue libro texuerit, et post in laudibus atque excusatione Origenis schismatici unum conscripsit librum, propter rerum tamen singularem notitiam, que ad instructionem pertinet, usquequaque non dicimus renuendos. Item, Orosium uirum eruditissimum collaudamus, quia ualde nobis necessaria aduersus paganorum calumnias ordinauit, miraque breuitate contexuit. Item, uenerabilis uiri Sedulii paschale opus quod heroicis descripsit uersibus, insigni laude proferimus. Item, uincentii nichilominus laboriosum opus non spernimus, sed imitamur. Ceterum que ab hereticis conscripta, que predicta sunt, nullatenus recipit uel catholica et apostolica  Romana Ecclesia. E quibus pauca que ad memoriam uenerunt, et a catholicis uitanda sunt, credimus esse subdenda.



CAP. XCII. Historia ecclesiastica commendatur. Cassiodorus in prologo Tripartite historie.

Historia ecclesiastica que a cunctis Christianis ualde necessaria comprobatur a tribus Grecis auctoribus mirabiliter constat esse conscripta, uno scilicet Theodorico uenerabili episcopo, et duobus disertissimis uiris Sozomeno et Socrate, quos nos per Epiphanium scholasticum latino credentes eloquio, necessarium duximus eorum dicta deflorata in unius styli tractatu, Domino adiuuante, perducere, et de tribus auctoribus unam facere dictionem. Item, legat intrepidus, qui, Domino adiuuante,  ad opuscula peruenerit, multum utilitatis et notitie lucratus, si que posita sunt, per hos duodecim libros memorie sue sollicita mente condiderit.



CAP. XCIII. Sapientie liber commendatur. Aug. ad Prosperum et Hilarium De uita sanctorum.

Non debuit repudiari, sententia libri Sapientie, qui meruit in Ecclesia Christi, de gradu lectorum Ecclesie Christi, tam longa annositate recitari, et ab omnibus Christianis, ab episcopis usque ad extremos laicos fideles penitentes catechumenos cum ueneratione, diuine auctoritatis audiri. Item, qui sententiis tractatorum instrui uoluit, oportet ut istum librum Sapientie, ubi legitur: Raptus est ne malitia mutaret intellectum illius , omnibus tractatoribus anteponant, quoniam sic eum anteposuerunt  etiam temporibus proximis apostolorum egregii tractatores, qui eum testem adhibentes, nichil se adhibere, nisi diuinum testimonium crediderunt. Item, liber Sapientie, qui tanta numerositate annorum legi meruit in Ecclesia Christi, nullam pati debet iniuriam, quoniam resistit eis qui pro meritis hominum falluntur.



CAP. XCIu. De Hist. eccles. Eusebii. Aug. De doctrina Christiana, l. II.

Quod Eusebius fecit de temporum historia diuinorum librorum questiones, que in usum eius flagitant, suscipimus.



XCu. De Hieronymi et Gennadii libris De eccles. script. Isid., Etymol. l. III, c. 7.

 Hieronymus atque Gennadius ecclesiasticos scriptores toto orbe querentes ordine persecuti sunt, eorumque studia in unum uoluminis indiculo comprehenduntur.



CAP. XCuI. De Dionysio Areopagita. Beda in Act. apost.

Dionysius Areopagita episcopus ordinatus Corinthiorum rexit Ecclesiam gloriose, multaque ad utilitatem Ecclesie pertinentia, que hactenus manent ingenii sui uolumina reliquit. Cognomen a loco cui preerat accipiens Areopagus.



CAP. XCuII. De sancto Benedicto.

 Benedictus scripsit monachorum Regulam, discretione precipuam, sermone  luculentam.



CAP. XCuIII. De Gelasii scriptis.

Gelasius fecit libros quinque aduersus Nestorium et Eutichem, fecit et tractatus in modum Ambrosii. Item, libros duos aduersus Arium. Fecit autem et sacramentorum prefationes et orationes cauto sermone, et epistolas fidei delimato sermone multas.



CAP. XCIX. Gregorius seruus seruorum Dei, Secundo episcopo.

Inter sacra missarum solemnia, ex his que diebus certis in Ecclesia hac legi ex more solent Euangelii sancti lectiones exposui XL, et quorumdam quidem dictata expositio assistenti plebi est  recitata per notarium: quarumdam uero explanationem coram populo ipse locutus sum, atque, ut loquebar, excepta est. Item, easdem homilias eo quod dicte sint ordine in duobus codicibus ponere curauit, et priores quidem que dicte sunt, 20, et posteriores totidem.



CAP. C.

Quod dicitis neque Sardicense concilium, neque decreta alia nos habere sanctorum Patrum uel recipere, non facile nobis facultas credendi tribuitur, maxime cum Sardicense concilium quod penes uos in uestris regionibus actum est, omnis Ecclesia recipit; qua ratione conueniat ut hec sancta Constantinopolitana Ecclesia obiiceret, et, ut dictum est, non reciperet?



CAP. CI.  Agatho papa omnibus episcopis.

Sic omnes apostolice sedis sanctiones accipiende sunt, tanquam ipsius diuini precepti uoce firmate.



CAP. CII. Gesta u synodi, die 3.

Sequimur per omnia sanctos Patres et doctores Ecclesie: Athanasium, Hilarium, Basilium, Gregorium theologum et Gregorium Misenum, Ambrosium, Augustinum, Theophilum, Ioannem Constantinopolitanum, Cyrillum, Leonem, Proculum, et suscipimus omnia que de recta fide et condemnatione hereticorum exposuere; suscipimus autem et alios sanctos et orthodoxos Patres, qui in sancta  Dei Ecclesia rectam fidem irreprehensibiliter usque in finem uite sue predicauerint.



CAP. CIII. Auctoritate Romani pontificis, sancta octo concilia corroborantur. Liber diurnus. Professio Rom. pont.

 Sancta octo uniuersalia concilia, id est, Nicenum, Constantinopolitanum secundum, Ephesinum primum, quintum et sextum; item Constantinopolitanum, sextum; item Nicenum, quartum et quintum, octauum, quoque Constantinopolitani usque ad unum apicem immutilata seruare, et pari honore et ueneratione digna habere, et que predicauerunt et statuerunt omnibus modis sequi et predicare, quecunque condemnauerunt, ore et corde condemnare confiteor.



CAP. CIu. De quatuor conciliis principalibus in premio canonum.


Quo tempore ceperunt canones generalium conciliorum, ut Isidorus ait in libro sexto Etymol., capitulo 18: a temporibus Constantini imperatoris ceperunt. Inter cetera autem concilia, quatuor constat esse uenerabiles synodos, que totam principaliter fidem complectuntur, quasi quatuor Euangelia, ut totidem paradisi flumina: horum prima Nicena synodus CCCXuIII episcoporum sub Constantino Augusto imperatore peracta est, in qua Ariane perfidie condemnata est blasphemia, quam de inequalitate Trinitatis idem Arius Alexandrinus presbyter asserebat. Consubstantialem Deo Patri  Dei Filium eadem sancta synodus definiuit. Hec synodus acta est temporibus Syluestri pape Romani, Macarii Hierosolymitani episcopi, Alexandri Alexandrini. De hac autem synodo Leo papa in epistola ad Anatolium Constantinopolitanum episcopum sic ait: »Nulla sibimet de multiplicatione congregationis synodalia concilia blandiantur, neque CCCXuIII episcopis quantumlibet et copiosior numerus sacerdotum, uel comparare se audeat, uel preferre, cum tanto diuinitus priuilegio, Nicena sit synodus consecrata; ut siue per pauciores, siue per plures ecclesiastica iudicia celebrentur, omni penitus auctoritate sit uacuum, quidquid ab illorum constitutione fuerit diuersum.« Beatus quoque Ambrosius hoc Nicenum concilium in libro  De Trinitate his uerbis in immensum affert: »De conciliis id potissimum sequitur quod CCCXuIII sacerdotes tanquam Abrahe lecti iudicio consona fidei uirtute uictores uelut tropeum, toto orbe terrarum subactis perfidis extulerunt, ut mihi uideatur hoc esse diuinum quod eodem numero in conciliis habeamus oraculum quod in historia pietatis exemplum est.«



CAP. Cu. Apostolorum canones sunt recipiendi. Zephirinus papa, ep. 1, ad episcopos per Siciliam.

 Sexaginta apostoli sententias prescripserunt; cum aliis quamplurimis episcopis et seruandas censuerunt. Athanasius, Alexandrinus, Marco, pape, Syluestri successori.



CAP. CuI. Epistola Athanasii postulantis capitula Niceni concilii.


 Septuaginta Niceni concilii capitula, que de prefata synodo iubente domino meo Alexandro decreta omnium episcoporum attuli que sunt igne combusta optamus ut a sancte sedis Ecclesie uestre auctoritate percipere per presentes legatos mereamur. Item, presentibus nobis octoginta in memorata synodo capitula tractata sunt, scilicet XL a Grecis Greca edita lingua, XL Latinis similiter edita lingua Latina; sed uisum est CCCXuIII episcopis Sancto Spiritu repletis in predicto concilio maxime iam dicto Alexandro et apostolice sedis apocriphariis, ut X capitula adunarentur aliis, atque congruis locis inserentur,  et ad formam LXX discipulorum uel totius orbis terre linguarum LXX tanti, et tam excellentis concilii capitula fierent, que omnium Christianorum informarent orbem.



CAP. CuII. Niceni concilii uiginti tantum capitula habentur. Stephanus Luthobio Mogunt. episc., c. 20

 uiginti tantum capitula Niceni concilii in Ecclesia Romana habentur, sed quo neglectu cetera defecerint, ambiguum est. Arbitrantur plurimi ea Antiocheno inserta concilio esse.



CAP. CuIII. De synodo secunda. Isid., l. uI Etymolog., c. 16.

 Secunda synodus,  CL Patrum, sub Theodosio seniore Constantinopoli congregata est, que Macedonium Spiritum sanctum Deum esse negantem condemnans, consubstantialem Patri Filioque Spiritum sanctum demonstrauit, dans symboli formam quam totum Grecorum et Latinorum confessio in ecclesiis predicat. Hec synodus acta est, temporibus Damasi pape Romani, Cyrilli Hierosolymitani episcopi, Nestorii Contantinopolitani.



CAP. CIX. De synodo tertia. Idem ibid.

 Tertia synodus, Ephesina prima, CC episcoporum sub Iuniore Theodosio Augusto edita est, que Nestorium duas in  Christo asserentem personas, iusto anathemate condemnauit, ostendens manere in duabus naturis unam Domini nostri Iesu Christi personam. Hec synodus acta est tempore Celestini pape Romani, Iuuenalis Constantinopolitani episcopi, Cyrilli Alexandrini.



CAP. CX. De quarta synodo. Idem ibid.

 Quarta synodus Chalcedonensis CCCCXXX sacerdotum sub Martiano principe habita est. In qua Eutichen Constantinopolitanum abbatem, uerbi Dei et carnis unam esse naturam pronuntiantem et eius defensorem Dioscorum quondam Alexandrinum episcopum, et ipsum rursus. Nestorium cum reliquis hereticis, una Patrum  sententia predamnauit; predicans eadem synodus Christum Deum sic natum de uirgine ut in eo substantie et diuine et humane confiteamur naturam. Hec synodus acta est temporibus Leonis pape Romani, Iuuenalis Hierosolymitani episcopi; Anasthasii Constantinopolitani. He sunt quatuor synodi principales fidei naturam plenissime continentes, sed et si qua sunt concilia, que sancti Patres Spiritu sancto pleni sanxerunt. Post istorum quatuor auctoritatem omni manent stabilita uigore.



CAP. CXI. De quinta synodo. Beda De temporibus, c. 38.

Quinta Constantinopoli temporibus Iulii pape  sub Iustiniano principe contra Theodorum et omnes hereticos.



CAP. CXII. De synodo Aquileiensi.

Synodus Aquilie facta ob imperitiam fidei, quintum uniuersale concilium suscipere diffidit, donec salutaribus beati pape Sergii monitis instructa, et ipsa huic cum ceteris Christi Ecclesiis annuere consensit.



CAP. CXIII. De temporibus conciliorum. Beda ibid.

 Sexta synodus Constantinopoli celebrata est et Greco nomine ascripta temporibus pape Agathonis, exsequente ac residente  piissimo principe Constantino intra palatium suum, simulque legatis apostolice sedis et episcopis CL residentibus.



CAP. CXIu. De eodem. Beda ibid.

Leo Iunior suscepit sanctam sextam synodum que per Dei prouidentiam nuper in regia urbe celebrata est Greco eloquio scripta, exsequente ac residente piissimo et clementissimo Magno principe Constantino.



CAP. CXu. De eodem. Anastasius Biblioth. in prolog. Hist. Rom. pont.

Sufficere arbitror ad preconium Theophanii chronographi, quod approbatus apostolica sede, quando scilicet uicarii eius cum CCCL Patribus in  Nicena urbe secundo conuenientes uniuersalem synodum celebrarunt. Siquidem et laus eius in eodem uIII sancto concilio reperitur.



CAP. CXuI. De eodem. Adrianus papa ad Carolum, cap. 25.

Ipsam septimam synodum suscepimus, nam si eam minime recepissemus, ad suum pristinum uomitum erroris fuissent reuersi Greci, qui pro tot millibus animarum Christianorum interitu habemus reddere rationem.



CAP. CXuII. Constitutiones synodi sexte. Sexta synodus, c. 2.

 Confirmamus sanctorum Patrum canones et synodos, I Nicenam, Antiochenam, Neocesariensem,  Grangrensem, Antiochenam, Laodicensem, Constantinopolitanam, Ephesinam primam, Chalcedonensem, Sardicensem, et Carthaginensem, et opuscula Theodosii, Alexandri episcopi et martyris, et Gregorii Thaumaturgi seu Trincegisti Neocesariensis episcopi, Athanasii, Alexandrini episcopi, Basilii Cesarie Cappadocie episcopi, Gregorii Nisenii, Gregorii theologi, Amphilocii Iconentis episcopi, Timothei Alexandrini episcopi, Germani Constantinopolitani episcopi, Cypriani Carthaginensis episcopi et synodum suam Nichephotio. Quod dicitis  neque Sardicense concilium, neque decretalia nos habere sanctorum Patrum uel recipere, non facile nobis facultas credendi tribuitur; maxime cum Sardicense  concilium quod penes uos in uestris regionibus actum est, et omnis Ecclesia recipit, qua ratione conuenerit, ut hec sancta Constantinopolitana Ecclesia abiiceret, et, ut dictum est, non retineret? Quod in ecclesiasticis auctoritas canonum, et decreta Romanorum pontificum preferenda sunt dictis Augustini, Hieronymi et aliorum



CAP. CXuIII. Aliorum scripture Romanorum pontificum decretis non sunt preponende. Leo Iu episcopis Britannie.

 De libellis et commentariis aliorum, non conuenit aliquos iudicare et sanctorum conciliorum canones relinquere, uel decretalium  regulas, que habentur apud nos simul cum canonibus, quibus in omnibus ecclesiasticis utuntur iudiciis, id est, apostolorum, Nicenorum, Ancyritanorum, Neocesariensium, Gangrensium, Sardicensium, Carthaginensium, et cum illis regule presulum Romanorum Syluestri, Cirici, Innocentii, Zozimi, Celestini, Leonis, Gelasii, Hilarii, Simmachi, Simplicii, Ormisde et Gregorii Iunioris. Isti omnino sunt per quos iudicant episcopi, per quos episcopi similiter et clerici iudicantur. Nam si tale emerserit uel contingerit inusitatum negotium, quod minime possit per istos finiri, tunc illorum quorum meministis, dicta Hieronymi, Augustini, Isidoris, uel ceterorum similiter sanctorum doctorum similium, si reperta fuerint, magnanimiter  sunt retinenda uel promulganda, uel ad apostolicam sedem referatur de talibus. Quam ob causam luculentius et magna uoce pronuntiare non timeo, quia qui illa que diximus sanctorum Patrum statuta, que apud nos canones pretitulantur, siue sit episcopus, siue clericus, uel laicus non indifferenter receperit, conuincitur, nec apostolicam, nec Catholicam fidem, nec sancta uera Christi quatuor Euangelia utiliter et efficaciter ad effectum suum retinere uel credere probatur.



CAP. CXIX. In Scripturis canonicis mendacia non admittuntur. Aug., ep. 8, ad Hieron.

 Ego solis illis Scripturarum  libris, qui iam canonici appellantur didici hunc timorem honoremque deferre, ut nullum eorum auctorem scribendo errasse aliquid firmissime credam, aut si aliquid in eis offendero quod uideatur contrarium ueritati, nichil aliud existimem quam uel mendosum esse codicem, uel non esse assecutum interpretem, quod dictum est, uel minime intellexisse non ambigam  . Alios autem ita lego, ut quantalibet sanctitate doctrinaque polleant, non ideo uerum putem, quia ipsi ita senserunt, sed quia mihi uel per illos auctores et canonicas uel probabiles rationes, quod a uero non abhorreat persuadere potuerunt.



CAP. CXX. Scripturis canonicis tractatorum littere deseruiunt.  Aug. in prolog. l. III De Trinit.

 Noli meis litteris quasi Scripturis canonicis inseruire, sed in illis et quod non credebas cum inueneris, incunctanter crede. In istis autem et quod ante certum non habebas nisi certum intellexeris, noli firmum retinere.



CAP. CXXI. De eodem. Aug. ad Hieron.

Mihi uidetur exitiosissime credi aliquid in sacris libris esse mendacium, id est eos homines per quos nobis illa scriptura ministrata est, aut conscripta, aliquid in suis libris fuisse mentitos. Alia questio est utrum scriptorem sacrarum Scripturarum  mentiri oportuerit: imo non alia, sed nulla questio est.



CAP. CXXII. De eodem. Exempla pontificum.

Sergii pape temporibus, Iustinianus imperator concilium in regia urbe fieri iussit. In quo et legati sedis apostolice conuenerunt, et decepti subscripserunt. Compellebat autem et ipsum subscribere. Sed nullatenus acquieuit, pro eo quod quedam capitula extra ritum ecclesiasticum fuerint in eis annexa.



CAP. CXXIII. De doctrina librorum apocrypnorum qui a sanctis Patribus damnati sunt eterna damnatione.

 Ariminensem synodum a Constantino cesare Constantini  filio congregatam, mediante Tauro prefecto, extunc et in eternum confitemur esse damnatam. Item, Itinerarium nomine Petri apostoli quod appellatur, sancti Clementis libri uIII apocryphi. Actus nomine Andree apostoli apocriphus. Actus nomine Thome apostoli apocriphus. Actus nomine Petri apostoli apocriphus. Actus nomine Philippi apostoli apocriphus. Euangelia nomine Thadei apostoli apocripha. Euangelia nomine Barnabe apostoli apocripha. Euangelia nomine Thome apostoli quibus manichei utuntur apocripha. Euangelia nomine Bartholomei apostoli apocripha. Euangelia que falsauit Lucianus, apocripha. Euangelia que falsauit Hircius, apocripha. Liber de infantia  Saluatoris apocriphus. Liber de Natiuitate Saluatoris et de sancta Maria, uel de obstetrice Saluatoris apocriphus. Liber qui appellatur Pastoris apocriphus. Libri omnes quos fecit Lentitius discipulus diaboli apocriphi. Liber qui appellatur fundamentum apocriphus. Liber qui appellatur thesaurus, apocriphus. Liber qui est de filiabus Ade uel Genesis apocriphus. Pentametrum de Christo uirgilianis compaginatum uersibus apocriphum. Liber qui appellatur actus Thecle et Pauli apocriphus. Liber qui appellatur nepotis apoc. Liber prouerbiorum ab hereticis transcriptus et sancti Sixti nomine signatus, apocriphus Reuelatio Pauli apocripha. Reuelatio que appellatur Thome apostoli apocripha. Reuelatio que  appellatur Stephani apoc. Liber qui appellatur transitus sancte Marie apoc. Liber qui appellatur penitentia Adam apocriphus. Liber Diogenes nomine gigantis, qui post diluuium cum dracone ab hereticis pugnasse perhibetur, apoc. Liber qui appellatur Testamentum Iob apoc. Liber qui appellatur penitentia Origenis apocriphus. Liber qui appellatur penitentia Cypriani apocriphus. Liber qui appellatur Iamne et Mambre apocriphus. Liber qui appellatur Sors apostolorum apoc. Liber Susanne apoc. Liber canonum apostolorum apoc. Liber phisiologus ab hereticis conscriptus et beati Ambrosii nomine presignatus  apoc. Historia Eusebii Pamphili apoc. Opuscula Tertulliani siue Africani apoc. Opuscula Montani et Priscille et Maximille apoc. Opuscula Iouiniani et Galli apoc. Omnia opuscula Fausti Manichei apoc. Opuscula alterius Clementis Alexandrini apocri. Opuscula Cassiani presbyteri Galli apoc. Opuscula uictorini Pictauiensis apoc. Opuscula Fausti Reginensis Galliarum apoc. Opuscula Frumentii apocripha. Epistola iehsu ad Abagarum apocr. Passio Cirici et Iulitte apoc. Passio Georgii apoc. Scriptura que appellatur Salomoni contradictio apoc. Philactaria omnia que non ab angelo ut confingunt, sed magis a demone conscripta sunt apoc.

Hec et his similia que Simon Magus, Nicolaus,  Cerinthus, Marcion, Basilides, Elion, Paulus etiam Samosatenus, Photinus et Bonosus qui simili errore defecerunt; Montanus quoque cum suis obscenissimis sequacibus Apollinaris, ualentinus siue Manicheus, Faustus, Sabellius, Arius, Macedonius, Eunomius, Nouatus Sabatius, Calixtus, Donatus, et Eustachius, Iulianus, Pelagius, Iulianus et Latiensis Celestinus, et Maximianus, Priscillianus ab Hispania, Lanpedius, Dioscorus, Euticius, Petrus et alius Petrus, e quibus unus Alexandriam, alius Antiochiam maculauit; Achatius Constantinopolitanus cum consortibus suis, nec non et omnes hereses quas ipsi et eorum discipuli siue schismatici docuerunt, uel conscripserunt, quorum nomina minime retinemus, non solum  repudiata, uerum et ab omni Catholica et Romana Ecclesia eliminata, atque cum suis auctoribus auctorumque sequacibus sub anathematis indissolubili uinculo in eternum confitemur esse damnata.



CAP. CXXIu. Exceptis quinquaginta capitulis canones apostolorum inter apocrypha deputantur. Leo IX, ep. ad Nicetam abb. de monast. Studii.

 Clementis librum I, et Petri apostoli Itinerarium et canones apostolorum numerauerunt sancti Patres inter apocripha, exceptis capitulis quinquaginta que decreuerunt regulis Orthodoxe fidei adiungenda.



CAP. CXXu. Item de canonibus apostolorum.  Synodus sexta, c. 2.

 Placuit huic synodo sancte, ut amodo confirmata et rata sint canonum apostolorum LXXXu; epistola Isidori in capite canonum. Isidorus seruus Christi, lectori conseruo suo: »Propter eorum auctoritatem ceteris conciliis preposuimus canones qui dicuntur apostolorum, licet a quibusdam apocriphi dicantur, quoniam plures eos recipiunt, et sancti Patres eorum sententias synodali auctoritate roborauerunt, et inter canonicas posuerunt constitutiones.« Item, primus ordo, ut predictum est, de celebrando concilio insertus habetur, et post modum canonum apostolorum, ac apostolicorum a sancto Clemente usque ad sanctum Syluestrum, decretorum  ac diuersorum conciliorum breuiarium est, interpolatum sequens ordinem suum.



CAP. CXXuI. De uitis Patrum. Adrianus papa ad Carolum M., cap. 17.

uite Patrum sine probabilibus auctoribus minime in Ecclesia leguntur. Nam ab Orthodoxis titulate suscipiuntur et leguntur. Magis enim passiones sanctorum martyrum sacri canones censentur ut liceat eas et in Ecclesia legi cum anniuersarii dies eorum celebrentur.



CAP. CXXuII. De scripturis apocryphis. August. contra Faustum, tit. III, c. 2.

Legunt Scripturas apocryphas Manichei, nescio an quibus autoribus fabularum, sub apostolorum nomine factas, ut que suorum scriptorum temporibus  in auctoritate sancte Ecclesie recipi mererentur, si sancti homines et iusti et docti, qui tunc in hac uita erant, examinari poterant, eos uera locutos esse cognoscerent. Ibi tamen legunt apostolum Thomam, cum esset in quodam nuptiarum conuiuio peregrinus et prorsus incognitus, ut a quodam ministro palma percussum, imprecatum fuisse homini continuam seuamque uindictam. Nam cum egressus fuisset ad fontem ut inde aquam conuiuantibus ministraret, cum leo rugiens interemit, manumque eius qua caput apostoli leui ictu percussit, a corpore euulsam, secundum uocem eiusdem apostoli id optantis atque imprecantis, canis attulit mensis in quibus ipse discumbebat apostolus.



CAP. CXXuIII. De eodem.  Item, c. 128.

Quod beata Maria patrem habuerit ex tribu Leui sacerdotem quemdam, nomine Ioachim, canonicum non est.



CAP. CXXIX. De eodem. Hieronymus De institutione filie.

Cauent omnia apocrypha et si quando ea non ad dogmatum ueritatem, sed signorum reuerentiam legere uoluerit, sciat non eorum esse quorum titulis prenotatur, multoque in his admista uitiose et grandis esse prudentie aurum in luto querere.



CAP. CXXX. Libros gentilium non legat episcopus. Conc. Carthag. Iu, c. 16.

  Episcopus gentilium libros non legat hereticorum, aut pro necessitate et tempore.



CAP. CXXXI. Reprehenduntur sacerdotes qui, omissis Euangeliis, comedias legunt. Hieron. ad Amandum, De filio prodigo

 Sacerdotes Dei, omissis euangeliis et prophetiis uidemus comedias legere, amatoria bucolicorum uersuum uerba cantare, tenere uirgilium in manibus, et id quod in pueris necessitatis est, crimen in se facere uoluptatis.



CAP. CXXXII. Beatus Hieronymus ab angelo uerberatur, quod Ciceronis librum legebat. Beda lib. II De pressuris eccles.

 Legimus de beato Hieronymo,  quoniam cum librum legeret Ciceronis, ab angelo esse correptum, eo quod uir Christianus, paganorum intenderet figmentis.



CAP. CXXXIII. Non prohibeantur clerici seculares litteras legere. Beda, in lib. II Reg.

 Turbat acumen legentium et deficere cogit, qui eos a legendis secularibus litteris omnimode estimat prohibendos, quibus ubi librorum inuenta sunt utilia, quasi sua sumere licet. Alioquin Moyses et Daniel sapientia uel litteris Aegyptiorum, Chaldeorumque non paterentur erudiri, quorum tam superstitiones quam delicias horrebant, nec ipse magister gentium aliquos  uersus petarum suis uel scriptis indidisset uel dictis.



CAP. CXXXIu. Seculares littere legende sunt ne ignorentur. Ambros, Proem. Expos. in Luc.

 Legimus aliqua ne negligantur; legimus ne ignoremus; legimus non ut teneamus, sed ut repudiemus.



CAP. CXXXu. Grammatica legenda est ut per eam sacre Scripture intelligantur.  Hieron. in Epist. ad Tit., lib. uII.

 Si quis grammaticam artem nouerit, uel dialectica ut recte loquendi rationem habeat, et inter falsa et uera diiudicet, non improbamus, geometria quoque et arithmetica et musica habent in sua scientia ueritatem, sed non est scientia illa scientia pietatis. Scientia pietatis nosse legem, intelligere prophetas, Euangelio credere, apostolos non ignorare.



CAP. CXXXuI. De eodem. Idem ibid.

 Grammaticorum autem doctrina potest proficere ad uitam dum fuerit in  meliores usus assumpta.



CAP. CXXXuII. Quare prohibeatur Christianus petica figmenta legere. Isid., l. III De summo bono, c. 13.

 Ideo prohibetur Christianis legere figmenta petarum, quia per oblectamenta fabularum mentem excitant ad incentiua libidinum. Non enim solum thura offerendo immolatur demonibus, sed eorum dicta libentius capiendo.



DE LEGIBUS.



CAP. CXXXuIII. Lex imperatorum ecclesiastica iura dissoluere non potest.  Nicolaus papa ad episc. in conc. apud Conuicinum congreg.

 Lege imperatorum non in omnibus ecclesiasticis controuersiis utendum est, presertim cum inueniatur euangelice sanctioni aliquoties obuiare.



CAP. CXXXIX. De eodem. Idem ibid.

 Lex imperatorum non est supra legem Dei, sed subtus.



CAP. CXL. De eodem. Adiecta Capitul., c. 17.

  Imperiali iudicio non possunt ecclesiastica iura dissolui, non quod imperatorum leges quibus sepe Ecclesia contra hereticos utitur, sepe contra tyrannos atque contra prauos quoque defenditur , nullum posse inferre preiudicium, asseramus.



CAP. CXLI. Nihil quod euangelicis regulis obuiat, imperatori agere licet. Octaua synodus Symmachi pape.

Non licet imperatori uel cuiquam pietatem custodienti, aliquid contra mandata diuina presumere, nec quidquam quod euangelicis, propheticis, apostolicis in regulis obuiat, agere.



CAP. CXLII. Qualis debeat esse lex.  Isid., Etymol. lib. u, c. 10.

 Erit lex honesta, iusta, possibilis, secundum consuetudinem patrie, loco temporiue conueniens, necessaria, utilis, manifesta quoque, ne aliquid per obscuritatem in cautione contineat, nullo priuato commodo, sed pro communi ciuium utilitate conscripta.



CAP. CXLIII. De legibus sic est iudicandum cum instituuntur, non cum institute sunt. Aug., De uera relig., c. 13.

 In istis temporalibus legibus quanquam de his homines iudicent, cum eas instituunt, tamen cum fuerint institute ac firmate, non licet iudici de ipsis iudicare, sed secundum ipsas.



CAP. CXLIu. Quare uocantur Theodosiane leges.  Isid., Etymol. c. 1.

 Theodosius minor Augustus, ad similitudinem Gregoriani et Hermogeniani codicem factum institutionum Constantini imperatoris sub proprii cuiusque imperatoris titulo disponit, que a suo nomine Theodosianas uocauit.



CAP. CXLu. De legibus Iustiniani.

 Iustinianus Augustus, leges Romanorum quarum prolixitas nimia erat, et inutilis dissonantia, mirabili breuitate correxit. Nam omnes constitutiones principum, que utique multis uoluminibus habebantur, intra XII libros coarctauit.  Idemque uolumen codicem Iustiniani appellari precepit. Rursus, singulorum magistratuum, siue iudicum leges que usque ad duo millia pene libros erant extense, L librorum numerum redegit, eumque Codicem Digestorum, siue quod Iustinianus diuersa legis uolumina diuersis nominibus appellauit, Pandectarum uocabulo nuncupauit. Quatuor enim Institutionum libros in quibus breuiter uniuersarum legum textus comprehenditur nouiter composuit. Nouas quoque leges quas ipse statuerat, in unum redactas, Codicem Nouellarum appellari sanciuit. Item: Tunc apud Constantinopolim Priscianus Cesariensis grammatice artis profunda rimatus est.



CAP. CXLuI. De eodem.  Anastas. Biblioth. in Hist. Rom. pont.

 Remouit Iustinianus Augustus contrarias regulas, faciens singularem codicem, et uocans eum nouellas institutiones, in quibus non permittit principem, in quibus preest, tenere possessionem, aut edificare domum, aut hereditari extraneam personam, nisi quis sibi cognatus existat.



CAP. CXLuII. Principum placita animo ius condendi facta, habent uim legis generalis, nisi sint facta ad certas personas, quia tunc personas non egrediuntur. Institutionum lib. I, c. 2.

  Quodcunque imperator per epistolam constituit, uel cognoscens decreuit, uel edicto precepit, legem esse constat; he sunt que constitutiones appellantur. Plane ex his quedam sunt personales, que non ad exemplum trahuntur, quod non hoc princeps uult. Nam quod alicui ob merita indulsit, uel si cui penam irrogauit, uel si cui sine exemplo subuenit, personam non transgreditur.



CAP. CXLuIII. Prefatio quinti capitularis.

Precedentes quatuor libelli nonnulla gloriosorum Caroli atque Ludouici imperatorum continent capitula. Item, que postmodum a fidelibus sancte Dei Ecclesie Pipini, Caroli, Ludouici, didicimus in iam dictis libellis minime inserta esse, pro Dei omnipotentis  amore, et sancte Ecclesie, ac seruorum eius atque totius populi utilitate, fideliter inuestigare curauimus, et in tribus sequentibus libellis distincte, cum suis codicibus coadunare ac Ludouico, Lothario atque Carolo nobilissimis regibus, filiis uidelicet Ludouici imperatoris piissimi, habenda et omnibus Christianorum fidelibus tradenda, scribenda non distulimus. Item, his ita peractis, est in fronte primi libri posita Zacarie epistola omnibus episcopis, ac reliquis ecclesiasticis ordinis gradibus, et cunctis ducibus, atque comitibus, omnibus Deum timentibus, per Gallias et Francorum prouincias constitutis directa, sicut in ea continetur, quam sequuntur synodales conuentus quos sancte Romane et apostolice Ecclesie, legatus Bonifacius  Maguntiensis Ecclesie archiepiscopus uice supradicti Zacarie pape una cum Carolo Magno Francorum principe canonice tenuit, ut agnoscant omnes hec predictorum principum capitula maxima apostolica auctoritate fore confirmata.



CAP. CXLIX. Leges imperatorum custodiri oportet. Leo III Lothario Augusto.

 De capitulis uel preceptis imperialibus, nostris nostrorumque pontificum et predecessorum irrefragabiliter custodiendis et conseruandis, quanto ualuimus et ualemus, Christo propitio, et nunc et in euum conseruaturos, omnibus modis profitemur. Et si fortasse quilibet  uobis aliter dixerit, uel dicturus fuerit, sciatis eum pro certo mendacem.



CAP. CL. Leges principum, aut regulas Patrum contemni non licet. Gelasius Rufino et Aprili episcopis.

 Quis autem leges principum aut Patrum regulas, aut admonitiones modernas, dicat contemni, nisi qui impunitum sibi estimet tantum transire commissum.



CAP. CLI. Seruentur ab omnibus Romanis principibus leges. Idem Theodorico regi.

 Certum est magnificentiam uestram leges Romanorum principum, quas  in negotiis hominum custodiendas esse precepit, nullo magis circa reuerentiam beati Petri apostoli pro sue felicitatis augmento uelle seruari.



CAP. CLII. Romana lex nullius temeritate debet corrumpi. Leo Iu Lothario Augusto.

 uestram flagitamus clementiam, ut sicut hactenus lex Romana uiguit absque uniuersis procellis, et pro nullius persona hominis reminiscitur esse corrupta, ita nunc suum robur, propriumque uigorem obtineat.



CAP. CLIII. Leges imperatorum in adiutorium Ecclesie licet assumere. Aug. contra Petilianum.

. Si in adiutorium  uestrum terreni imperii leges assumendas putatis, non reprehendimus: fecit hoc Paulus cum aduersus iniuriosos Romanum ciuem se esse testatur.



CAP. CLIu. Supplicium acquirit qui iustis imperatorum legibus non obtemperat; at, contra, premium, qui non uult obtemperare legibus que contra ueritatem Dei feruntur. Aug., ep. 50, ad Bonifacium.

 Quicunque autem legibus imperatorum, que pro Dei ueritate feruntur, obtemperare non uult, acquirit grande supplicium. Quicunque uero legibus imperatorum, que contra ueritatem Dei feruntur, obtemperare non uult, acquirit grande premium.



CAP. CLu. Non est resistendum consuetudini, cui canonica non obstat auctoritas.  Nicolaus Micheli imperatori.

 Scit sancta Romana Ecclesia quia nichil obsunt saluti credentium diuerse pro loco et tempore consuetudines, si illis canonica non obstat auctoritas, quando una fides per dilectionem operans uni Deo omnes commendat.



CAP. CLuI. Quod consuetudines diuerse in diuersis Ecclesiis constitute maneant, si contra fidem non sunt, et ueritati consentiunt. Leo III Lothario Augusto.

 De consuetudinibus quas nobis opponere nisi estis, scribentes per diuersas Ecclesias diuersas esse consuetudines, si illis  canonica non obstitit auctoritas, pro qua eis obuiare debemus, nil iudicamus uel eis resistimus. Item. Igmaro archiepiscopo: Ridiculum est et satis abominabile dedecus ut traditiones quas antiquitus a Patribus suscepimus infringi patiamur.



CAP. CLuII. Laudabilis est consuetudo que nichil fidei contrarium usurpat. Pius papa.

 Consuetudinem laudamus que tamen contra fidem Catholicam nil usurpare dignoscitur.



CAP. CLuIII. Ubi auctoritas deficit, mos populi et maiorum instituta pro lege seruantur Aug. ad Consulanum presb.

  In his enim rebus de quibus nil certi statuit Scriptura diuina, mos populi Dei et instituta maiorum pro lege tenenda sunt, et sicut preuaricatores legum diuinarum, ita contemptores consuetudinum ecclesiasticarum cercendi sunt.



CAP. CLIX. Inuiolabilis est consuetudo que nec humanis legibus nec sacris canonibus obuiare monstratur. Ex dictis Basilii, c. 28.

Ecclesiarum institutiones quasdam Scripturis, quasdam uero apostolica institutione, per successores ministerio confirmatas accepimus, quadam uero consuetudine roboratas approbauit usus. Quibus par ritus et idem utrisque pietatis debetur affectus.  Unde quis uel aliquantulum sacrarum expertus Scripturarum hesitauerit? Si enim attentauerimus consuetudines Ecclesie non per scripturas a Patribus traditas, nichil estimare, quantum religio detrimenti latura sit, despicientibus liquido constabit. Que enim, ut inde ordiamur, scriptura, salutifere crucis signaculo fideles docuit insigniri? Que uel trifariam digesta super panem et calicem prolixe orationis et consecrationis uerba commendauit? Nam non modo quod continetur in Euangelio uel ab Apostolo insertum secretis didicimus, sed et alia per plura adiicimus magnam quasi uim commendantia mysteriis. Que orientem uersus nos adorate litterarum forma prestitit? Benedicimus fontem baptismatis oleo unctionis. Huc accedit quod ter  mergimus, quod baptizatos oleo ungimus, uerbis abrenuntiare Satane et angelis eius informamus. Unde hec et alia in hunc modum non pauca, nisi tacita et mystica traditione a Patribus ecclesiastico more, reuerentiori diligentia sunt, in ministeriis obseruata silentio, quam publicata scripto.



CAPUT CLX. Constitutionum l. I, c. 1.

 Ex non scripto ius uenit quod usus approbauit. Nam diuturni mores consensu utentium approbati, legem imitantur. Item que ipsa sibi queque ciuitas constituit, sepe mutari solent uel tacito consensu principis, uel alia postea lege lata.



CAP. CLXI. Quod sit mos, et quid est consuetudo?  Isid., Etym. u, 3.

 Mos est uetustate probata consuetudo, siue lex non scripta. Item consuetudo est ius quoddam moribus institutum quod pro lege suscipitur, cum deficit lex. Nec differt utrum scriptura an ratione consistit.



CAP. CLXII. Quod consuetudo et usus tenendus sit, si nec legi nec rationi contrarius est. uel sic Quidquid fit, contra longam consuetudinem, reuocari oportet. Cod. l. uIII, tit. 1.

 Consuetudo precedens  et ratio, que consuetudinem suasit, tenenda est, et quidquid contra longam consuetudinem fiet, ad consuetudinem suam reuocabit preses prouincie.



CAP. CLXIII. Non potest usus et consuetudo legem et rationem uincere. Ibid., tit. II, lib. uIII.

Consuetudinis ususque non uilis auctoritas est, uerum non usque adeo ualitura momento, ut aut rationem uincat aut legem.



CAP. CLXIu. Radicitus est euellenda perniciosa consuetudo. Nicolaus papa Igmaro.

 Mala consuetudo non minus quam perniciosa corruptela uitanda est, que  nisi citius radicitus exstirpetur, in priuilegiorum ius ab impiis assumitur, et incipiunt preuaricationes et uarie presumptiones celerrime non compresse pro legibus uenerari, in priuilegiorum more perpetuo celebrari.



CAP. CLXI. Prauus usus ratione superatur et lege. Ibid. in Synonymis.

 Usus auctoritati cedat. Prauum usum lex et ratio uincat ueritati manifesta, cedat consuetudo ueritati. Plane quis dubitet ueritati manifeste consuetudinem cedere. Item, nemo consuetudinem rationi et ueritati preponat, quia consuetudinem ratio et ueritas semper excludit, si ratio, si ueritas obtinetur.



CAP. CLXuI. Quelibet consuetudo ueritati est postponenda.  Aug., l. Iu De baptismo, c. 5, 6.

 Si consuetudinem fortassis opponas, aduertendum fuit episcopo, quod Dominus dicit: Ego sum, inquit, ueritas , non ait, ego sum consuetudo, sed ueritas. Et certe ut beati Cypriani utamur sententia: Quelibet consuetudo quantumuis uetusta, quantumuis uulgata, ueritati omnino est non postponenda et usus qui ueritati est contrarius, abolendus.



CAP. CLXuII. ueritate reuelata, consuetudinem sibi cedere oportet. Aug. in lib. De baptismo paruul.

Reuelatione igitur facta, cedat error ueritati, quia  et Petrus qui circumcidebat, cessit Paulo ueritatem predicanti.



CAP. CLXuIII. Resecanda sunt que neque auctoritatibus neque moribus uniuersitatis comprobantur. uel sic: Quod usus qui nec auctoritate roboratur, et in aliis locis aut uix aut nunquam tenetur, omnino respuatur, quamuis contra fidem non constituatur.  Aug. ad inquisit Ianuar., ep. 119, c. 19.

Omnia talia, que neque sanctarum Scripturarum auctoritatibus continentur, nec de conciliis episcoporum statuta inueniuntur, nec consuetudine uniuerse Ecclesie roborata sunt, sed diuersorum locorum diuersis moribus innumerabiliter uariantur, ita ut uix aut omnino nunquam inueniri possint cause quas in eis constituendis homines secuti sunt, ubi facultas tribuitur sine ulla dubitatione, resecanda estimo. Quamuis enim neque hoc inueniri possit quomodo contra fidem sint, ipsam tamen religionem quam paucissimis et manifestissimis celebratiorem sacramentis misericordia Dei uoluit  esse liberam. Quam seruilibus oneribus premunt, ut tolerabilior sit conditio Iudeorum, qui etiam si tempus libertatis non cognoscunt, legalibus tamen sacramentis non humanis presumptionibus subiiciuntur



DE OBSERuATIONE SABBATI ET DIEI DOMINICAE.



CAP. CLXIX. Non est die Sabbati feriandum. Greg. ciuibus Rome, l, II, ep. 3.

 Peruenit ad me quosdam peruersi spiritus homines, praua inter uos aliqua et sancte fidei aduersa seminasse,  ita ut die Sabbati aliquid operari prohiberent, quos quid aliud nisi Antichristi predicatores dixerimus, qui uenientes diem Sabbatum atque Dominicum ab omni facient opere custodiri, quia enim mori se et resurgere simulat, haberi uult in ueneratione Dominicum diem. Et quia populum iudaizare compellit, ut in exteriorem legis ritum prouocet, et sibi Iudeorum perfidiam subdat, coli uult Sabbatum.



CAP. CLXX. Diebus Dominicis mercari, litigari, iudicari uel iurari non debet, sed de uespera ad uesperam debent celebrari. Conc. Compendiense, c. 2.

 Omnes dies Dominicas a uespera in uesperam cum omni ueneratione et obseruatione decreuimus ab illicito opere abstinere, et ut mercatus  in eis minime fiat, nec placitum, ubi aliquis ad penam uel ad mortem iudicatur, nec sacramentum iuretur in eis nisi pro pace facienda.



CAP. CLXXI. De eodem Ex conc. eodem, c. 8.

  Ut mercatus die Dominico in nullo loco habeatur.



CAP. CLXXII. De eodem. Ex conc. eodem, c. 6.

Tria catartaria opera licet fieri in Dominica die, id est, hostilicidia, carra, uectualia uel angaria, et, si forte necesse sit, corpus cuiuslibet duci ad sepulcrum.



CAP. CLXXIII. Nec in die Dominico, nec in diebus Pentecostes in oratione genua flectantur. Conc. Aurel., c. 13.

 In Dominicis diebus uel ceteris festiuis diebus, usque ad uesperam a uespera non flectant genua, sed stantes incuruati orent.



DE IEIUNIO.



CAP. CLXXIu. Septem hebdomadibus a carne et deliciis ante Pascha clerici abstineant.  Telesphorus in decretali sua.

(Dist. 4, c. Statuimus [ Cognoscite a nobis et cunctis episcopis, in hac sancta et apostolica sede congregatis, statutum esse ut, septem hebdomadas plenas ante sanctum Pascha, omnes clerici in sorte  Domini uocati a carne ieiunent, quia sicut discreta debet esse uita clericorum a laicorum conuersatione, ita et in ieiunio debet fieri discretio. Has ergo septimas hebdomadas omnes clerici a carne et a deliciis ieiunent, et hymnis et uigiliis, et orationibus Domino inherere die noctuque studeant.



CAP. CLXXu. Quibus temporibus ieiunia celebrentur.  Calixtus papa Benedicto episcopo.

 Ieiunium quod ter in anno apud nos celebrare didicisti, conuenientius nunc per quatuor tempora fieri decreuimus, ut sicut annus per quatuor tempora uoluitur, sic et nos quaternum solemne agamus ieiunium per anni quatuor tempora.



CAP. CLXXuI. Die Dominica et quinta feria non est seruandum ieiunium. Melchiades papa ad episc. Hispan.

 Ieiunium Dominice diei, et u ferie nemo celebrare debet, ut  inter ieiunium Christianorum et gentilium, et non ueraciter credentium atque hereticorum, uera et non falsa discretio habeatur.



CAP. CLXXuII. Ob reuerentiam sepulture Dominice, Sabbato ieiunare debemus. Innocent. I ad Decentium.

 Sabbato uero ieiunandum esse ratio euidentissima demonstrat. Nam si diem Dominicam ob uenerabilem resurrectionem Domini nostri Iesu Christi, non solum in Pascha celebramus, uerum etiam per singulas hebdomadarum dies, ipsius diei imaginem frequentamus. Ac sicut sexta feria propter passionem Domini ieiunamus, Sabbatum pretermittere non debemus,  quia inter tristitiam et letitiam temporis ipsius uidetur esse inclusum. Nam utique constat apostolos biduo isto in merore fuisse, et propter metum Iudeorum se occultasse, quod utique non dubium est eos tantum ieiunasse biduo memorato ut habeat traditio Ecclesie isto biduo sacramenta penitus non celebrari. Que forma et per singulas utique tenenda est hebdomadas propter id quod commemoratio diei illius semper est celebranda. Quod si putant semel atque uno Sabbato ieiunandum, ergo et Dominicum et sexta feria semel in Pascha erit utique celebrandum.



CAP. CLXXuIII. Ut in Iulio et Augusto mense ieiunium non obseruetur. Ex concilio Eliberitano, cap. 23.

 Ieiunia seu abstinentias, per singulos menses placuit celebrari, exceptis diebus duorum mensium, Iulio et Augusto, ob eorumdem infirmitatem.



CAP. CLXXIX. Quarta et sexta feria sunt seruanda ieiunia. Ex uita Apollonii abbatis apud Palladium.

 Ieiunia sane legitima, id est quarta et sexta feria non sunt soluenda, nisi grandis aliqua necessitas affuerit, quia quarta feria Iudas de traditione Domini cogitauerat, et sexta feria crucifixus est Saluator. uidebitur ergo qui in his diebus, si non aliqua necessitate soluerit statuta ieiunia, uel cum tradente tradere Saluatorem, uel cum crucifigentibus crucifigere.



CAP. CLXXX. Quibus mensibus et quibus mensium hebdomadibus ieiunia Quatuor Temporum constituantur.  Conc. Mogunt., c. 34.

 Constituimus ut Quatuor anni Tempora ab omnibus hominibus cum ieiunio obseruentur, id est in Martio hebdomada prima; in Iunio secunda; in Septembri tertia; in Decembri quarta, que fuerit ante uigiliam Natalis Domini, id est feria quarta, et sexta, et Sabbato ueniant omnes ad ecclesiam hora nona, cum litaniis ad missarum solemnia.



CAP. CLXXXI. De eodem. Conc. Salegunstad.

 De incerto autem ieiunio  Quatuor Temporum hanc certitudinem statuimus, ut si Kalend. Martii in quarta feria siue antea euenerit, de eadem hebdomada ieiunium celebretur. Si autem Kalend. Martii in quinta feria aut in sexta feria, aut in Sabbato distenduntur, in sequentem hebdomadam ieiunium differatur. Simili quoque modo, si Kalend. Iunii in quarta feria aut antea euenerit, in sequenti hebdomada ieiunium celebretur; et si in quinta aut in sexta feria, aut Sabbato contigerit, ieiunium in tertiam hebdomadam reseruetur. Et hoc sciendum est, quod si quando ieiunium mensis Iunii in uigilia Pentecostes, secundam predictam regulam, euenerit, inibi celebrandum erit; sed etiam in hebdomada ipsa solemni Pentecostes, quia uigiliam similiter et ieiunium celebrare  non conuenit, et tunc propter solemnitatem Spiritus sancti, dalmaticis induantur, et Alleluia cantetur et Flectamus genua non dicatur.

Eodem modo de septimi mensis ieiunio constitutum est, ut si Kalend. Septembris in quarta feria euenerit aut antea, ieiunia in tertia hebdomada celebrentur; et si in quinta aut in sexta, aut in Sabbato contigerit, in quarta hebdomada ieiunandum erit. In Decembri uero illud obseruandum erit ut in proximo Sabbato ante uigiliam Natalis Domini celebretur ieiunium, quia si uigilia in Sabbato euenerit, simul uigiliam et ieiunium celebrare non conuenit.



CAP. CLXXXII. Qua computatione uideatur Quadragesima anni decima, et de obseruatione Quadragesime.  Greg., homil. 16 in Euang.

 Quadragesima summa obseruatione est obseruanda ut ieiunium in ea preter dies Dominicos, qui de abstinentia subtracti sunt, nisi quem infirmitas impedierit, nullatenus soluatur, quia ipsi dies decime sunt anni. A prima igitur Dominica Quadragesime, usque in Pascha Domini, sex hebdomade computantur, quarum uidelicet dies XLII fiunt. Ex quibus dum sex dies Dominice abstinentie subtrahuntur, non plus in abstinentia, quam XXXuI dies remanent, uerbi gratia: si per trecentos sexaginta quinque dies annus ducitur, et nos per XXXuI dies affligimur, quasi anni decimas damus Deo, et ut sacer  numerus XL dierum impleantur, que Saluator noster suo sacro ieiunio consecrauerit Iu dies prioris hebdomade ad supplementum XL dierum, addantur id est quarta feria que Caput ieiunii subnotatur, et u feria sequens, et uI et Sabbatum. Nisi quatuor istos dies superioribus XXXuI adiunxerimus XL dies in abstinentia non haberemus. Iubemur etiam ab omnipotenti Deo omnium bonorum nostrorum decimas dare. Quapropter ut omnis a nobis rite persoluatur, tollamus decimam anni, et in ea peccata nostra confitendo, corrigendo nos, ieiunando, orando, eleemosynam dando abstergamus, et carnem nostram decimemus, ut ad sanctum Pascha securi peruenire possimus.



CAP. CLXXXIII. Quibus temporibus flectentur genua.  Conc. Aurel., c. 13.

 Ut presbyteri plebibus annuntient, quod in Quadragesima, et in ieiunio Quatuor Temporum, tantummodo ad missarum solemnia genua flectere debeant, in Dominicis diebus et in ceteris festis minime. Nec quisquam ullatenus uno genu flexo orare presumat, sicut Iudei irridentes Dominum in passione eius fecisse leguntur, sed utraque genua in terram ponat. Ait enim Apostolus: Flecto genua mea ad Patrem Domini nostri Iesu Christi .



CAP. CLXXXIu. Ante missarum solemnia, circa horam nonam decantata in Quadragesima nulli comedere licet.  Conc. Cabilon., c. 5.

 Solent plures qui se ieiunare putant in Quadragesima,  mox ut audierint signum, ad horam nonam manducare. Qui nullatenus ieiunare credendi sunt, si ante manducauerint quam uespertinum celebretur officium. Concurrendum est enim ad missam et auditis missarum solemniis et uespertinis officiis largitis eleemosynis ad cibos accedendum est. Si uero aliquis ita necessitate constrictus fuerit ut ad missam uenire non ualeat, estimata uespertini hora completa oratione sua, ieiunium soluat.



CAP. CLXXXu. Quotidiana ieiunia duplicatis uel triplicatis sunt preferenda. Aug., ep. 65, ad Eustochium, de custodia uirginitatis.

 Sint tibi quotidiana ieiunia, et refectio satietatem fugiens. Nihil  enim prodest tibi, biduo aut triduo transmisso, uacuum portare uentrem, si pariter obstruatur, si compensantur saturitate ieiunia. Illico mens repleta torpescit, et irrigata terra corporis huius spinas et carduos germinat.



CAP. CLXXXuI. De eadem re. Hieron. ad Nepotianum, de uita cleric.

Sint tibi ieiunia pura, continua, moderata, id est quotidie esurire, et quotidie prandere.



CAP. CLXXXuII. Hieron. ibid.

Parcus cibus et semper uenter esuriens, triduanis prefertur ieiuniis.



CAP. CLXXXuIII. Hieron. ibid.

Spernitur ieiunium, quod in uesperum repletione ciborum reficitur.



CAP. CLXXXIX. Isidorus.


Perfectum ieiunium est, quando homo noster exterior ieiunat, et interior orat.



DE ELEEMOSYNA.



CAP. CXC. Ieiunio eleemosyna iungenda.


Diebus uero ieiunii eleemosyna facienda est et cibum siue potum quo quisque debuit uti, si ieiunauerit, pauperibus eroget. Quia ieiunare et cibos prandii ad cenam seruare, non mercedis, sed ciborum est incrementum.



CAP. CXCI. Qui de rebus concessis uel bene quesitis eleemosynam impendit, illa placet Deo. Greg. ep. 110, l. uII, ad Siagrium.

  Eleemosyna Redemptoris nostri oculis illa placet, que non illicitis et inquinate congeritur, sed que de rebus concessis et bene acquisitis impenditur.



CAP. CXCII. De multiplici genere eleemosynarum. Albinus seu Alcuinus.

 Tria genera sunt eleemosynarum, una corporalis, egenti dare quidquid poteris; altera spiritualis, dimittere a quo lesus fueris; tertia delinquentes corrigere, et errantem ducere in uiam ueritatis.



CAP. CXCIII. Eleemosynis pecunie prefertur eleemosyna cordis. Aug. hom. 6, l. I Homil.

 Due sunt eleemosyne,  una cordis, alia pecunie. Eleemosyna cordis est dimittere quod lesus est. Nam dare aliquid aliquando indigenti queris et non habes; indulgere peccato quantum uolueris redundat tibi. Eleemosyna cordis multo maior est quam eleemosyna corporis. Charitatis eleemosyna sine terrena substantia sufficit; illa uero que corporaliter datur, si non benigno corde tribuitur omnino non sufficit.



CAP. CXCIu. Non potest fieri eleemosyna ex pecunia Simoniace acquisita.  Greg., ep. 110. l. uII.

 Neque eleemosyna putanda est si pauperibus dispensetur quod ex illicitis rebus accipitur, quia qui hac intentione male accipit, ut quasi bene dispenset, grauatur potius quam iuuetur.



CAP. CXCu. Augustinus De doctrina Christiana.

Quisquis autem rebus pretereuntibus restrictius utitur, quam sese habent mores eorum cum quibus uiuit, aut intemperans, aut supertitiosus est. Quis quis uero eis utitur, ut metas consuetudinis bonorum inter quos uersatur, excedat, aut aliquid significat, aut flagitiosus est. In omnibus enim talibus  non usus rerum sed libido in culpa est. Quod igitur locis et tempori et personis conueniat diligenter attendendum est, ne temere flagitia reprehendamus. Fieri enim potest ut sine aliquo uitio cupiditatis uel uoracitatis pretiosissimo sapiens utatur, insipiens autem fedissima gule flamma, in uilissimum ardescat et sanius quisque maluerit more  Domini pisce uesci, quam lenticula more Esau nepotis Abraham, aut hordeo more iumentorum. Non enim propterea continentiores sunt nobis plures bestie quia uilioribus utuntur escis. Nam omnibus huiusmodi rebus non ex earum natura quibus utimur, sed eam utendi et modo appetendi, uel probandum est, uel improbandum, quod facimus.



LIBER TERTIUS.



DE SUMMI PONTIFICIS ELECTIONE.



CAP. I. Quomodo et a quibus personis facienda sit electio summi pontificis.  Ex Decretis Nicolai pape, c. 1.

 In nomine Domini nostri Saluatoris Iesu Christi, anno ab Incarnatione eius 1059, mense Aprilis, indictione XII, prepositis sacrosanctis Euangeliis, presidente quoque reuerendissimo ac beatissimo Nicolao apostolico papa, in basilica Lateranensi patriarchica que cognominatur Constantiana, considentibus etiam reuerendissimis episcopis, abbatibus, seu uenerabilibus presbyteris atque diaconis, idem uenerabilis pontifex, auctoritate apostolica decernens, de electione summi pontificis inquit: »Nouit beatitudo uestra, dilectissimi fratres et episcopi, inferiora  quoque membra non latuit, defuncto pie memorie domino Stephano predecessore nostro, hec apostolica sedes cui, auctore Deo deseruio, quot aduersa pertulerit, quot denique per Simoniace heresis trapezitas repetitis malleis crebrisque tunsionibus subiacuerit, adeo ut columna Dei uiuentis iam pene uideretur nutare, et sagena summi piscatoris procellis intumescentibus cogeretur in naufragii profunda submergi. Unde, si placet fraternitati uestre, debemus, auxiliante Deo, futuris casibus prudenter occurrere, et ecclesiastico statui ne uel recidiua  mala preualeant, in posterum prouidere. Quapropter instructi predecessorum nostrorum aliorumque sanctorum auctoritate  Patrum, decernimus atque statuimus ut, obeunte huius Romane uniuersalis Ecclesie pontifice, inprimis cardinales episcopi diligentissime simul de electione tractantes mox Christi clericos cardinales adhibeant, sicque reliquus populus et clerus ad consensum noue electionis accedant, nimirum precauentes ne uenalitatis morbus qualibet occasione subrepat. Et ideo religiosissimi uiri preduces sint in promouendi pontificis electione, reliqui autem sequaces. Et certe rectus ac legitimus hic electionis ordo perpenditur, si perfectis diuersorum regulis Patrum siue gestis, etiam illa beati predecessoris nostri Leonis sententia recolatur. »Nulla, inquit, ratio sinit ut inter episcopos habeantur qui nec a clericis sunt electi, nec a plebibus expetiti,  nec a comprouincialibus episcopis, cum metropolitani iudicio consecrati.«

Quia uero sedes apostolica cunctis in orbe terrarum prefertur Ecclesiis, atque ideo super se metropolitanum habere non potest, cardinales episcopi procul dubio metropolitani uice funguntur, qui uidelicet electum antistitem, ad apostolici culminis apicem prouehunt. Eligatur autem de ipsius Ecclesia, si reperitur idoneus, uel si de ipsa non inuenitur, ex alia sumatur saluo debito honore, et reuerentia dilecti filii nostri Henrici, qui inpresentiarum rex habetur, et futurus imperator, Deo concedente, speratur, sicut iam sibi concessimus et successoribus suis, qui ab hac apostolica sede personaliter hoc ius impetrauerint.

 Quod si prauorum atque iniquorum hominum ita peruersitas inualuerit, ut pura, sincera atque gratuita electio fieri in urbe non possit, cardinales episcopi cum religiosis clericis catholicis laicisque, licet paucis, ius potestatis obtineant eligere apostolice sedis pontificem, ubi congruentius iudicauerint. Plane postquam electio fuerit facta, si bellica tempestas, uel qualiscunque hominum conatus, malignitatis studio restiterit, ut is qui electus est, in apostolica sede iuxta consuetudinem intronizari non ualeat, electus tamen sicut papa auctoritatem obtineat, regendi sanctam Romanam Ecclesiam, et disponendi omnes facultates illius, quod beatus Gregorius ante suam consecrationem fecisse cognouimus.  Quod si quis contra hoc nostrum decretum, synodali sententia promulgatum per seditionem, aut quolibet ingenio electus, aut etiam ordinatus uel intronizatus fuerit, auctoritate diuina, et sanctorum apostolorum Petri et Pauli, perpetuo anathemate, cum suis auctoribus, fautoribus, sequacibus, a liminibus sancte Dei Ecclesie separatus subiiciatur, sicut antichristus, et inuasor, et destructor totius christianitatis; nec aliqua super hoc ei audientia aliquando reseruetur, sed ab omni ecclesiastico gradu quocunque prius fuerat, sine retractatione deponatur. Cui quisquis adheserit, uel qualemcunque tanquam pontifici reuerentiam exhibuerit, aut in aliquo eum defendere presumpserit, pari sententia sit mancipatus. Quisquis huius nostre  decretalis sententie temerator exstiterit, et Romanam Ecclesiam sua presumptione confundere et perturbare contra hoc statutum tentauerit, perpetuo anathemate atque excommunicatione damnetur, et cum impiis qui non resurgunt in iudicio reputetur. Omnipotentis scilicet Dei Patris et Filii et Spiritus sancti contra se iram sentiat, et sanctorum apostolorum Petri et Pauli, quorum presumit confundere Ecclesiam, in hac uita et in futura furorem sentiat. Fiat habitatio eius deserta, et in tabernaculis eius non sit qui inhabitet : Fiant filii eius orphani et uxor eius uidua . Commotus amoueatur ipse atque filius eius, et mendicent et eiiciantur de habitationibus suis. Scrutetur fenerator omnem substantiam eius et diripiant  alieni labores eius . Orbis terrarum pugnet contra eum, et cuncta elementa sint ei contraria et omnium quiescentium in terra merita illum confundant, et in hac uita super eum apertam uindictam ostendant. Obseruatores autem huius nostri decreti, et omnipotentis Dei gratia protegat, et auctoritas beatorum apostolorum Petri et Pauli ab omnium peccatorum, uinculis absoluat.«

Nicolaus episcopus sancte catholice Ecclesie et Romane huic decreto a nobis promulgato, sicut supernis legitur descripsi. Bonifacius Dei gratia Albanensis episcopus subscripsi. Gumbertus sancte Ecclesie Silue Condine  subscripsi. Petrus Ostiensis Ecclesie episcopus subscripsi. Et  ceteri episcopi numero LXXIu cum presbyteris et diaconibus subscripserunt.

Stephanus papa, quia sancta Romana Ecclesia cui, auctore Deo, presidemus, a plurimis patitur uiolentias, pontifice obeunte, que ob hoc inferuntur, quia absque imperiali notitia et suorum legatorum presentia pontificis fit consecratio, nec canonico ritu et consuetudine ab imperatore directi intersunt nuntii, qui scandala uetent fieri, uolumus ut cum instituendus est pontifex, conuenientibus episcopis et uniuerso clero eligatur, ex presente senatu et populo, qui ordinandus est, et sic electus ab omnibus presentibus legatis imperialibus consecratur, nullusque sine periculo sui iuramenta uel promissiones aliquas, noua adinuentione audeat  exstorquere, nisi que antiqua exigit consuetudo, ne uel Ecclesia scandalizetur et imperialis honoriticentia minuatur.



CAP. II. Si papa de electione sui successoris ante decernere non potuerit. uel sic: Quorum uota debeant preualere in electione summi pontificis. Ex Decretis Symmachi pape, c. 4.

 Si  transitus pape inopinatus euenerit, ut de sui electione successoris non possint ante decernere, ut supra  placuit, siquidem in unum se totius conuenerit ecclesiastici ordinis electio consecretur electus episcopus. Si tamen, ut fieri solet, studia ceperint esse diuersa, eorum de quibus certamen emerserit, conuincat sententia plurimorum, sic tamen ut sacerdotio careat qui captus promissione non recto iudicio de electione decreuerit.



CAP. III. Non licet alicui episcopo contra Romanorum pontificum decreta aliquid agere. Ex Libro diurno Rom. pont.

 Profiteor diligentius et uiuacius omnia decreta canonica predecessorum nostrorum pontificum, que uel synodaliter statuerunt et probata sunt confirmare, et indiminuta conseruare, et sicut ob eis statuta sunt in sui  uigoris stabilitate custodire. Queque uel quosque condemnauerunt uel abdicarunt, simili sententia condemnare et abdicare.



CAP. Iu. Apostolice sedis auctoritas contra sanctorum statuta aliquid condere non ualet. Ex eodem libro.

 Nihil de traditione quam a probatissimis predecessoribus meis traditam et seruatam reperi, diminuere uel mutare aut aliquam nouitatem admittere, sed frequenter ut eorum discipulus et sequi illa totis mentis mee conatibus que tradita canonice comperio, obseruare ac uenerari profiteor.



CAP. u. Non eligatur in episcopatu, nisi in sacris ordinibus constitutus.  Conc. Beneuent, cap. 1. Urbanus papa.

 Nullus in episcopatum eligatur, nisi qui sacris ordinibus religiose uiuens inuentus est; sacros autem ordines dicimus, diaconatus, presbyteratus, hos siquidem solos primitiua legitur Ecclesia habuisse. Super his solis preceptum apostoli habemus; subdiaconos uero quia et ipsi altaribus administrant, opportunitate exigente, concedimus, sed rarissime si tamen spectate sint uite, religionis et scientie. Quod ipsum non sine Romani pontificis uel metropolitani licentia firmiter fieri permittimus.



CAP. uI. Si plures eliganter, quis debeat preponi. Ex Decretis Leonis, c. 1.

  Cum de summi pontificis electione tractabitur, ille omnibus preponatur quem cleri plebisque consensus concorditer postulauerit, ita ut si in alium fortasse partium se uota diuiserint, metropolitani iudicio, is alteri preferatur qui maioribus studiis iuuatur et meritis, tamen ut nullus inuitis et non petentibus ordinetur, ne plebs inuita episcopum non optatum aut contemnat, aut oderit et fiat minus religiosa quam conuenit, cui non licet habere quem uoluit.



DE ELECTIONE ET CONSECRATIONE EPISCOPORUM ET PRESBYTERORUM.



CAP. uII. Quod clerus episcopum sibi non de altera, sed de sua eligat Ecclesia, nisi dignus in sua non inueniatur.


 Nullus inuitis detur episcopus  cleri et plebis et ordinis consensum et desiderium requiratur. Tunc alter de altera eligatur Ecclesia, si de ciuitatis ipsi clero, cui episcopus est ordinandus nullus dignus, quod euenire non credimus, potuit reperiri. Primum enim reprobandi sunt, ut aliqui de alienis ecclesiis merito preferantur, habeat unusquisque fructum sue militie in Ecclesia, in qua suam per omnia officia transegerit etate. In aliena stipendia minime alter obrepat, nec alii debitam alter sibi audeat uindicare mercedem, sit facultas clericis renitendi si se  uiderint pregrauari, ut quem sibi ingeri ex transuerso cognouerint, non timeat, refutare. Qui si non debitum premium uel liberum de eo qui eos recturus est, debent habere iudicium.



CAP. uIII. Quod laica persona nullam habeat uocem in electione episcopi. Synodus octaua, c. 11. ex canone apost.

Promotiones et consecrationes episcoporum concordant prioribus conciliis clericorum electione ac decreto et episcoporum collegio fieri hec sancta et uniuersalis synodus definiuit et statuit atque iure promulgauit; neminem laicorum principum uel potentum semet inserere electioni uel promotioni patriarche uel metropolitani aut cuiuslibet episcopi, ne uidelicet inordinata et incongrua hinc fiat electio  uel contentio, uel confusio, presertim cum nullam in talibus potestatem quemquam potestatiuorum uel ceterorum laicorum habere conueniat sed silere et attendere sibi usquequo regulariter collegio Ecclesie suscipiat finem regulariter electio futuri pontificis. Si uero quisque laicorum ad contractandum et cooperandum inuitatur ab Ecclesia, licet huiuscemodi laico cum reuerentia, si forte uoluerit obtemperare se assistentibus. Taliter enim dignum pastorem sibi regulariter ad suam clerus Ecclesie salutem promouet.


De eodem.

 Quisquis autem secularium principum uel potentum, uel alterius  dignitatis laicus aduersus communem, consonantem atque canonicam electionem ecclesiastici ordinis agere tentauerit, anathema sit, donec obediat et consentiat quod Ecclesia de electione et ordinatione proprii presulis se uelle monstrauit.



CAP. IX. Non recipiatur a comprouincialibus, qui regia ordinatione episcopale culmen est adeptus. Canones Paris. sub Ludou. imp.

 Si per ordinationem regiam honoris istius culmen peruadere aliquis nimia temeritate presumpserit a comprouincialibus loci ipsius episcopis recipi penitus nullatenus mereatur, quem indebite ordinatum cognoscunt.  Si quis de comprouincialibus recipere contra interdicta presumpserit sit a fratribus segregatus, et ab ipsorum omnium caritate semotus.



CAP. X. Ceteris assentientibus, cum tribus comprouincialibus ordinetur episcopus. Ex decretis Aniceti, c. 1.

 Si archiepiscopus obierit, et alter ordinandus archiepiscopus fuerit electus, omnes eiusdem prouincie episcopi ad sedem metropolitani conueniant, ut ab omnibus ipse ordinetur. Oportet autem qui illis omnibus preesse debet, ut ab omnibus illis eligatur et ordinetur. Reliqui uero comprouinciales episcopi, si necesse fuerit, ceteris consentientibus a tribus iussu archiepiscopi consecrari possunt episcopi, sed melius  est si ipse cum omnibus eum, qui dignus est, elegerit, et eum pariter consecrauerit pontificem. Et licet istud, necessitate cogente, concessum sit, illud autem quod de archiepiscopi consecratione preceptum atque predictum est, id est ut omnes suffraganei eum ordinent, nullatenus mutari licet, quia qui illis preest, ab omnibus episcopis, quibus preest, constitui debet. Sin autem aliter presumptum fuerit, uiribus carere non dubium est, quia irrita eius erit  acta ordinatio.



CAP. XI. Quod archiepiscopi post suam consecrationem ab apostolico pallium debeant suscipere, et fidem suam exponere. uel sic: Intra tres menses fidem suam exponere et pallium postulare a Romana Ecclesia quisque metropolitanus studeat. Ex decretis Damasi pape, c. 1.

  Quoniam quidam metropolitanorum, fidem suam secundum priscam consuetudinem sancte sedi apostolice exponere detrectantes, usum pallii neque expetunt, neque percipiunt, ac per hoc episcoporum consecratio uiduatis ecclesiis non sine periculo protelatur, placuit ut quisquis metropolitanus qui ultra tres menses consecrationis sue ad fidem suam exponendam, palliumque suscipiendum ad apostolicam sedem non miserit, commissa sibi dignitate careat, sitque licentia metropolitanis aliis post secundam et tertiam commonitionem uiduatis Ecclesiis cum consilio Romani pontificis ordinando episcopos subuenire. Si uero consecrandi episcopi negligentia  prouenerit, ut ultra tres menses Ecclesia uiduata consistat, communione priuetur quousque aut loco cedat, aut se consecrandum prebere non differat. Quod si ultra quinque menses per suam negligentiam retinuerit uiduatam Ecclesiam, neque ibi neque alicubi consecrationis donum percipiat, imo metropolitani sui iudicio cedat.



CAP. XII. Ordinationes episcoporum qua hora fieri debeant. Anacletus, ep. 2, ad episc. Italie.

 Ordinationes episcoporum auctoritate apostolica, ab omnibus qui in eadem fuerint prouincia episcopis, sunt celebrande,  qui simul conuenientes, scrutinium diligenter agant, ieiuniumque cum omnibus precibus celebretur, et manus cum sanctis Euangeliis, que predicaturi sunt imponentes Dominica die, hora tertia orantes, sacraque unctione more prophetarum, exemplo regum capita ungentium eos more apostolorum et Moysi ungentes, quia omnis sanctificatio constat ex Spiritu sancto, cuius uirtus inuisibilis est sancto chrismati permista, et hoc ritu solemnem celebrent ordinem.



CAP. XIII. Quare die Dominico ordinationes sacerdotum celebrentur. Leo I, ep. 79.

 Quod die Dominico ordinationes sacerdotum celebrantur, non  tantum ex consuetudine, sed etiam ex apostolica nouimus doctrina uenire, Scriptura manifestante, quod cum apostoli Paulum et Barnabam ex Spiritus sancti precepto ad euangelium gentibus mitterent predicandum, ieiunantes et orantes imposuerunt eis manus , ut intelligamus quantam et dantium et accipientium deuotione curandum sit, ne tante benedictionis sacramentum uideatur negligenter impletum, et id eo pie et uenerabiliter apostolicis morem gesseris institutis. Si hanc ordinandorum sacerdotum formam per Ecclesias quibus Deus preesse uoluit, etiam ipse reseruaueris, ut his qui consecrandi sunt, nunquam benedictio nisi in die resurrectionis Dominice tribuatur. Cui a uespere Sabbati constat initium ascribi que tantis  diuinarum mysteriis dispensationum est consecrata, ut quidquid a Domino insignius est constitutum, in huius diei dignitate sit gestum. In hoc mundus sumpsit exordium, in hac per resurrectionem Christi et mors interitum, et uita accepit principium.



CAP. XIu. Quid pontifex, quid diaconus, quid notarius facere debeat, in ordinatione episcopi.

Ordinando episcopo pontifex manum imponat, euangelicam uero lectionem minister legat, confirmationis epistolam notarius scribat.



CAP. Xu. Quod nullum episcopum metropolitanus consecret sine tribus episcopis, ad minus, aliis episcopis assensum dantibus.  Ex conc. Aurel., c. 1.

 Nullus episcopus sine metropolitani permissu, nec episcopus metropolitanus, sine tribus comprouincialibus epicopis presumat episcopum ordinare, ita ut alii comprouinciales episcopi admoueantur, ut se suo responso consensisse significent. Quod si inter partes aliqua fuerit dubitatio, maiori numero metropolitanus in electione consentiat.



CAP. XuI. Episcopales sedes, non longo interuallo a se debent disiungi. Greg., cap. 8 Respons. ad interrog. Aug. Cantuar.

 Fraternitatem tuam  ita uolumus episcopos ordinare, ut ipsi sibi episcopi non longo interuallo sibi disiungantur, quatenus nulla sit necessitas ut in ordinatione episcopi conuenire non possint. Nam episcoporum ordinatio, siue aggregatis tribus aut quatuor episcopis fieri nullatenus debet.



CAP. XuII. De episcopis non ordinandis a paucioribus quam a tribus episcopis. Anacletus in Decret. c. 1.

 Si omnes simul conuenire non potuerint, assensum suis precibus prebeant ut ab ipsa ordinatione animo non desint. Porro et Hierosolymitanum primum episcopum Iacobus, qui Iustus dicebatur, et secundum carnem Domini nuncupatus est frater, a Petro, Iacobo et Ioanne apostolis  est ordinatus, successoribus uidelicet dantes formam eorum, ut minus quam a tribus episcopis, reliquisque omnibus assensum prebentibus, nullatenus ordinetur, et communi uoto ordinatio celebretur.



CAP. XuIII. Quid faciant episcopi in ordinatione alterius episcopi, et qualiter ordinetur episcopus. Conc. Carthag. Iu, c. 2.

 Episcopus, cum ordinatur, duo episcopi manus imponant, et teneant euangeliorum codicem, et super caput et super uerticem eius, et uno fundente super eum benedictionem, reliqui omnes episcopi qui adsunt, manibus suis caput eius tangant.



CAP. XIX. Ex dictis Theodori archiepiscopi.

 In ordinatione episcopi, ipse qui ordinat, missam celebrare debet et qui ordinatur similiter.



CAP. XX. Ex conc. Araus. I, c. 10.

 De abiectione et ambitione eius quem duo presumpserint ordinare episcopi in uestris prouinciis placuit de presumptoribus, ut sicubi contigerit duos episcopos, tertium consecrare, et ipse et auctores damnabuntur, quo cautius ea que sunt antiquitus statuta seruentur.



CAP. XXI. Qui ordinandi sunt, feria quarta ad examinationem conueniant. Conc. Nannet., c. 3.

 Episcopus quando ordinationes facere disponit, omnes qui ad sacrum  Ecclesie ministerium accedere uolunt, feria quarta ante ipsam ordinationem uocandi sunt ad ciuitatem unam, cum presbyteris qui eos presentari debent. Et tunc episcopus e latere suo eligere debet sacerdotes et alios prudentes uiros non ignaros diuine legis et exercitatos in ecclesiasticis sanctionibus, qui ordinandorum uitam, genus, patriam, etatem, institutionem, locum ubi educati sunt, si sint bene litterati, si in lege Domini instructi, diligenter inuestigent: ante omnia, si fidem catholicam teneant firmiter, et uerbis simplicibus asserere queant. Ipsi autem quibus cura committitur, cauere debent, ne aut fauoris gratia, aut cuiuscunque muneris cupiditate illecti a uero deuient, ut indignum et minus idoneum ad sacros ordines suscipiendos,  manibus episcopi applicent. Quod si fecerint, et ille qui indigne accesserit ab altari remouebitur, et illi qui donum sancti Spiritus uendere conati sunt, coram Deo iam damnati, ecclesiastica dignitate carebunt. Igitur per tres continuos dies diligenter examinentur, et sic Sabbato qui probati sunt inuenti episcopo presententur.



CAP. XXII. Caste se uicturos promittant, in diaconos uel presbyteros ordinandi. Conc. Tolet. Iu, c. 26.

 Quando presbyteri aut diaconi per parochias constituuntur, oportet eos professionem episcopo suo facere, ut caste et pure uiuant sub Dei timore, et dum eos tali professione obligauerit, sanctam disciplinam retineant.



CAP. XXIII. Officialem libellum ab episcopo accipiant presbyteri cum ordinantur.  Conc. Tolet. Iu, c. 26.

 Quando presbyteri in parochiis ordinantur, libellum officialem a sacerdote suo accipiant, ut ad Ecclesias sibi deputatas instructi accedant; ne per ignorantiam de ipsis diuinis sacramentis offendant: ut quando ad litanias, uel ad concilium uenerint, episcopo suo reddant rationem, qualiter susceptum officium celebrent et baptizant.



CAP. XXIu Que sint sacerdotibus necessaria ad sciendum. Ex dictis Augustini.

 Que ipsis sacerdotibus  necessaria sint ad discendum, id est liber sacramentorum, lectionarius, baptisterium, computus, canones penitentiales, psalterium, homilie per circuitum  anni, Dominicis diebus et singulis festiuitatibus apte. Ex quibus omnibus, si unum defuerit, sacerdotis nomen in eo uix constabit, quia ualde periculose sunt mine euangelice quibus dicitur. Si cecus ceco ducatum prestet, ambo in foueam cadunt .



CAP. XXu. De temporibus ordinationis. Ex Decretis Gelasii pape, c. 4.

 Ordinationes etiam presbyterorum et diaconorum, nisi certis temporibus et diebus exerceri non debent, id est quarti mensis ieiunio, septimi et decimi, sed etiam quadragesimalis initii, ac mediane hebdomade, et Sabbati ieiunio circa uesperas, ipsas ordinationes nouerint celebrandas nec cuiuslibet utilitatis causa,  seu presbyterum seu diaconum his perferre audeant, qui ante ipsos fuerint ordinati.



CAP. XXuI. Ex conc. Meld., c. 6.

Si qui ordinari petunt nullatenus ordinentur, nisi in loco certo et religioso, uel etiam ciuitate, saltem uno anno immorentur, ut de uita et conuersatione, atque doctrina illorum certitudo possit agnosci.



CAP. XXuII. Nullus ordinandus est absolute. Conc. Chalced. c. 6, act. 11.

 Nullum absolute ordinari debere presbyterum, aut diaconum, nec quemlibet in gradu ecclesiastico constitutum, nisi manifeste in ecclesia sue ciuitatis aut possessionis, aut martyrii, aut monasterii, hic, qui ordinetur, mereatur ordinationis publice uocabulum. Qui uero absolute  ordinantur, decreuit synodus irritam haberi huiuscemodi manus impositionem, et nusquam posse ministrare ad ordinantis iniuriam.



DE AETATE ORDINANDORUM.



CAP. XXuIII. Episcopus uel presbyter non sit ordinandus ante tricesimum annum.  Conc. Agath., c. 16.

 Episcopum uero uel presbyterum ante triginta annos, id est antequam ad uiri perfecti etatem perueniat, nullus metropolitanorum ordinare presumat, ne per etatem, quod aliquando euenit, aliquo errore culpentur.



CAP. XXIX. Ante XXX annorum etatem, presbyter non ordinetur.  Ex decretis Fabiani pape ad Oriental. in conc. Neoces.

 Si quis XXX etatis sue non impleuerit annos, nullomodo presbyter ordinetur, etiam si ualde sit dignus, quia et ipse Dominus XXX annorum baptizatus est, et sic cepit docere . Non oportet ergo qui ordinandus est, usque ad hanc etatem legitimam consecrari.



CAP. XXX. Quando diaconus sit ordinandus. Conc. Carthag. III, c. 4.

 Placuit ut ante uiginti quinque annos etatis, nec diaconi ordinentur, etiam si  ualde sint digni, nec uirgines consecrentur, et ut lector populum non salutet.



CAP. XXXI. Minoribus XXu annis leuitica non prestetur benedictio. Conc. Tolet. u, c. 19.

 In ueteri lege ab anno XXu leuite in tabernaculo seruire precipiuntur ; cuius auctoritatem in canonibus sancti  Patres secuti sunt. Nos et diuine legis non precepti immemores, infantes et pueros leuitas facimus ante legitimam etatem atque experientiam uite. Ideoque ne ulterius fiat a nobis et diuine legis et canonum admonetur sententiis, sed XXu annorum diaconi ordinentur, ita ut, secundum apostolorum preceptum, probentur primum, et sic ministrent, nullum crimen habentes .



CAP. XXXII. Ex Decretis Nicolai, c. 6.

De ordinatis infra annos uiginti graue nobis imminet periculum, quia prius se de uictoria iactant quam debellare uideantur aut sciant, id est, prius officia sacre castitatis conscientia per cupiditatem arripiunt quam iacula incentiua nature experiri possint. Idcirco sacri canones sanxerunt ut subdiaconus  non ordinetur ante XIu annos, nec diaconus ante XXu, nec presbyter ante tricesimum. Deinde si dignus fuerit, ad episcopatum eligi potest; quod nos quoque pari modo seruari iubemus.



CAP. XXXIII. Qualiter ordinetur presbyter. Conc. Carthag. Iu, c. 3.

 Presbyter cum ordinatur, episcopo eum benedicente et manum super caput eius tenente, etiam omnes presbyteri qui presentes sunt, manus suas super caput illius iuxta manum episcopi ponant.



CAP. XXXIu. Qualiter ordinatur diaconus. Ex eodem conc. et c. eodem.

  Diaconus cum ordinatur, solus episcopus qui eum benedicit, manus super caput illius ponat, qui non ad sacerdotium, sed ad ministerium consecratur.



CAP. XXXu. Qualiter subdiaconus ordinetur. Ex conc. eodem, c. 5.

 Subdiaconus cum ordinatur, quia manus impositionem non accipit, patenam de episcopi manu accipiat uacuam et calicem uacuum. De manu uero archidiaconi accipiat urceolum cum aqua, et aque manile ac manutergium.



CAP. XXXuI. Qualiter acolythus ordinatur. Ex conc. eodem., c. 6.

  Acolythus cum ordinatur, ab episcopo quidem doceatur qualiter in officio suo agere debeat. Sed ab archidiacono accipiat ceroferarium cum cereo, ut sciat se ad accendenda luminaria ecclesie mancipari. Accipiat et  urceolum uacuum ad suggerendum in eucaristiam sanguinis Domini.



CAP. XXXuII. Qualiter exorcista ordinatur. Ex conc. eodem, c. 7.

 Exorcista cum ordinatur, accipiat de manu episcopi libellum in quo scripti sunt exorcismi, dicente sibi episcopo: Accipe et commenda memorie, et habeto potestatem imponendi manus super energumenum siue baptizatum, siue catechumenum.



CAP. XXXuIII. Qualiter lector ordinatur. Ex conc. eodem, c. 8.

 Lector cum ordinatur, faciat de illo uerbum episcopus ad plebem, indicans eius fidem, ac uitam atque ingenium, post hec  spectante plebe tradat ei codicem de quo lecturus est dicens: Accipe, et esto relator uerbi Dei, habiturus, si fideliter et utiliter impleueris officium, partem cum eis qui uerbum Dei ministrauerint.



CAP. XXXIX. Qualiter ostiarius ordinatur. Ex conc. eodem, c. 9.

 Ostiarius cum ordinatur, postquam ab archidiacono instructus fuerit qualiter in domo Dei debeat conuersari, ad suggestionem archidiaconi tradit ei episcopus claues ecclesie, de altario dicens ei: Sic age quasi redditurus Deo rationem, pro his rebus que istis clauibus recluduntur.



CAP. XL. Qualiter psalmista ordinetur. Ex conc. eodem, c. 10.

  Psalmista, id est cantor, potest absque scientia episcopi, sola iussione presbyteri, officium suscipere cantandi, dicente sibi presbytero: uide quod ore cantes, corde credas, et quod corde credis operibus probes.



DE OFFICIIS ILLORUM QUI SUNT ORDINANDI.



CAP. XLI. Quod episcoporum et ceterorum sit officium in Ecclesia.  Isid., ep. ad Leofrid. Cordub.

 Perlectis sanctitatis tue litteris, gauisus sum quod optatam salutem tuam  earum relatu cognoui. De his autem que in consequentibus insinuare eloquii tui sermo studuit, gratias ago Deo quod sollicitudinem officii pastoralis impendis; qualiter et quomodo ecclesiastica officia ordinentur perquiris. Et licet omnia prudentie uestre sint cognita, tamen quia affectu fraterno me consulis, ex qua parte qua ualeo expediam, et de omnibus Ecclesie gradibus, quid ad quem pertineat, eloquar. Ad ostiarium namque pertinent claues ecclesie, ut claudat et aperiat templum Dei, et omnia que sunt intus extraque custodiat, fideles recipiat, excommunicatos et infideles excludat. Ad exorcistam namque pertinet exorcismos memoriter retinere, manusque super energumenos et catechumenos in exorcizando imponere. Ad acolythum  pertinet preparatio luminariorum in sacrario; ipse cereum portet, ipse suggesta pro eucaristia calicis preparet. Ad psalmistam pertinet officium canendi, scilicet dicere benedictiones, laudes, sacrificium, responsoria et quidquid pertinet ad cantandi peritiam.  Ad lectorem pertinet lectiones pronuntiare, et ea que prophete uaticinauerunt populis predicare. Ad subdiaconum pertinet calicem et patenam ad altare Christi deferre, et leuitis tradere, eisque ministrare, urceolum quoque et aque manile et manutergium tenere, episcopo et presbytero et leuitis pro lauandis ante altare manibus aquam prebere. Ad diaconum pertinet assistere sacerdotibus et ministrare in omnibus que aguntur in sacramentis Christi in baptismo uel in chrismate, in patena et in calice. Oblationes quoque inferre et disponere in altare, componere etiam mensam Domini atque uestire, crucem ferre, et predicare Euangelium et Apostolum ad populos. Nam sicut lectoribus uetus Testamentum, ita diaconus Nouum predicare preceptum  est. Ad ipsum quoque pertinet officium precum et recitatio nominum. Ipse premonet aures habere ad Dominum; ipse hortatur orare, ipse clamat, et pacem ipse annuntiat. Ad presbyterum pertinet sacramentum corporis et sanguinis Domini in altari Dei conficere, orationes dicere et benedicere dona Dei. Ad episcopum pertinet basilicarum consecratio, unctio altaris et confectio chrismatis. Ipse predicta officia et ordines ecclesiasticos distribuit, ipse sacras uirgines benedicit, et dum precesserit unusquisque in singulis ordinibus, ipse tamen est preordinator in cunctis.

Hi sunt ordines et ministeria clericorum, que tantum auctoritate pontificali in archidiaconi cura, et primicerii ac thesaurarii sollicitudine diuiduntur.  Archidiaconus enim imperat subdiaconibus et leuitis; ad quem ista pertinent ministeria: ordinatio uestiendi altari, a leuitis cura incensi et sacrificii necessaria sollicitudo. Quis leuitarum Apostolum et Euangelium legat; quis preces dicat, seu responsorium in Dominicis diebus aut solemnitatem decantet? Sollicitudo quoque parochiarum et ordinatio, et iurgia ad eius pertinent curam; pro reparandis diecesanis basilicis ipse suggeret sacerdoti. Ipse ambit parochias cum iussione episcopi, et ornamenta et res basilicarum uel parochiarum, gesta libertatum ecclesiasticarum; episcopo item refert collectam pecuniam, ipse de communione accipit et episcopo defert; et clericis partes proprias iisdem  distribuit. Ab archidiacono episcopo nuntiantur excessus diaconorum; et ipse denuntiat sacerdoti in sacrario ieiuniorum dies atque solemnitatum, et ab ipso in ecclesia publice predicantur. Quando uero archidiaconus absens est, uicem eius diaconus sequens adimplet. Ad primiscerium pertinent, acolythi, exorciste, psalmiste, atque lectores. Signum quoque dandum pro officio clericorum, pro uite honestate et officium cantandi, et peragendi sollicite lectiones, psalmum, laudes, offertorium, responsorium quis clericorum dicere debeat; ordo quoque et modus psallendi in choro pro solemnitate et tempore; ordinatio quoque pro luminaribus deferendis. Si quid etiam necessarium fuerit pro reparatione basilicarum que sunt in urbe, ipse denuntiet  sacerdoti. Epistolas episcopi pro diebus ieiuniorum parochianis per ostiarios ipse dirigat; clericos quos delinquere cognoscit, ipse distringat; quos uero emendare non ualet, eorum excessus ad agnitionem episcopi deferat, basilicarios ipse constituet, et matriculas ipse disponit. Quando autem primicerius absens est, ea que dicta sunt ipse exquirat qui ei aut lege est proximus, aut eruditione. His exemplis certus ad thesaurarium pertinet ostiarii basilicarum ordinatio, incensi preparatio, cura chrismatis conficiendi, cura baptisterii ordinandi, preparatio luminariorum in sacrario et sacrificiis.



DE QUALITATE ORDINANDORUM.



CAP. XLII. Non prohibetur a sacris ordinibus, qui a medicorum incisione claudus efficitur.  Conc. Hilerd., c. 20.

 Si quis in infirmitate positus, clericus in medicorum incisione claudus efficitur, promoueri eum ad sacros ordines non denegamus.



CAP. XLIII. Non est ordinandus qui partem digiti uolens sibi abscidit. Innocentius Felici episc. Nucer.

 Qui igitur partem cuiuslibet digiti sibi ipse uolens abscidit, hunc ad clerum canones non admittunt. Cui uero aliquo casu contigit, dum aut operi rustico curam impendit, aut aliquid faciens, se non sponte percussit, hos canonos precipiunt et clericos fieri; et si in clero  fuerint reperti, non abiici. In illis enim uoluntas est iudicata, que sibi fuit causa ferro incidere quod scilicet et alii id facere dubitare non possit. In istis uero casibus meruit ueniam.



CAP. XLIu. Non prohibetur a clero qui digitum sibi casu abscidit. Stephanus Roberto episc. Aletens.

 Lator presentium,  Flauinius scilicet clericus ad sanctam sedem apostolicam ueniens, detulit a te nobis directam epistolam qua indagare studuisti, cum a Northmannis nuperrime captum sinistre digitum manus haberet abscissum, sciscitans si hic ad ecclesiasticum ordinem ualeat promoueri, an non. Quod etiam nos reperientes, quia solertia magis super hoc sollicita a sede apostolica doceri flagitat, normam iustitie semper sequi desiderans studium tue sanctitatis merito collaudamus, reuerentiam tuam scire uolentes, quoniam si ita est, quod a Northmannis digitum habeat abscissum, ad promouendum, si aliter dignus fuerit, non ei nocebit, eo quod quis de his qui a dominis siue a me dicis uel a paganis sponte tale quid patiuntur: quod sacri censeant canones,  dilectionem tuam latere non credimus, quid ei obuiare debere, si ita est minime reperimus mouentes religionem tuam, ut circa illum ita peragat, quatenus et pro eo magnam mercedem incurrat, et desiderium istius canonice ei institutionis auctoritate non obuiant, Deo adiuuante, perficiat.



QUI LAICI DEBEANT ORDINARI.



CAP. XLu. Qui tempore baptismi uxores habent, si postea religiose uixerint, clerici fieri non prohibentur.  Innocentius I Felici episc. Capuan. ep. 4, c. 4.

 Laici uero qui habentes uxores baptizati sunt, ac sic se instituerunt, ut opinio illorum in nullo uacillet; qui autem clerici iuncti sunt aut monasteriis, ex quo baptizati sunt, heserint, si non concubinam nec pellicem norint, si in omnibus uigilauerint operibus non prohibentur huiusmodi ad clericatus sortem assumi, ita sane ut in eis seruentur tempora a maioribus constituta, ne cito quilibet lector, non cito acolythus, cito diaconus, cito sacerdos fiat.



CAP. XLuI. Ad clericalem gradum suscipiuntur qui nullo obsequio retento, a dominis suis libertatem recipiunt.  Conc. Tolet. Iu, c. 72.

 Quicunque libertatem a dominis ita percipiunt, ut nullum sibimet obsequium patronus in eis retentet, isti, si sine crimine capitali sunt, ad clericatus ordinem liberi suscipiantur qui directa manumissione absoluti esse noscuntur. Qui uero retento obsequio manumissi sunt, pro eo quod adhuc patroni seruitute tenentur obnoxii, nullatenus ad ecclesiasticum ordinem sunt promouendi, ne quando uoluerint eorum Domini, fiant ex clericis serui.



CAP. XLuII. Illitterati et corpore uitiati non promoueantur ad clerum. Gelasius papa, c. 16.

  Illitteratos quoque, aut aliqua parte corporis uitiatos uel minutos, nullus presumat ad clericatus ordinem promouere, quia nec litteris carens sacris, potest esse aptus officiis, et uitiosum Deo nichil prorsus offerre legalia precepta. Sanxerunt, similiter, qui seipsos abscindunt.



CAP. XLuIII. De seruiti conditione nullus ad sacros ordines deueniat. Conc. Tibur., c. 5.

 Ut nulli de seruili conditione, ad sacros ordines promoueantur, nisi a dominis legitimam libertatem consequantur propriam. Cuius libertatis charta ante ordinationem in ambone publice  legatur, et si nullus contradixerit, rite consecrabuntur. Porro seruus non canonice consecratus, postquam de gradu ceciderit, eius conditionis sit cuius fuerat et ante gradum.



CAP. XLIX. uiduarum mariti uel habentes numerosa coniugia si ad sacerdotium promoti fuerint, arceantur a sacerdotali nomine, et ab omnibus ecclesiasticis officiis. Leo in Decret. c. 4.

 Leo urbis Rome episcopus omnibus episcopis. Quicunque ad sacerdotium uel uiduarum mariti, uel habentes numerosa coniugia promoti fuerint, ab omnibus ecclesiasticis officiis,  et sacerdotali nomine apostolice sedis auctoritate iubemus arcere.



CAP. L. In Decretis Hilarii, cap. 2.

Hilarius Romane Ecclesie episcopus synodo residens dixit: Cauendum est in primis, ne ad sacros gradus qui uxorem uirginem non duxit, aspiret. Repellendi sunt etiam quicunque in secunde uxoris nuptias contra apostolica conueniunt precepta.



CAP. LI. Filii presbyterorum a sacris prohibentur officiis. Ex decretis Greg. et Urban. II, de filiis sacerd.

 Presbyterorum filios a sacris altaris mysteriis remouendos decernimus, nisi aut in cenobiis, aut in monasteriis regularibus religiose fuerint probati conuersari



CAP. LII. Qui de sacerdotibus nati apostolice sedi prefuerunt.  Ex lib. Pontific.

 Felix tertius, natione Romanus ex patre Felice fuit presbytero, a temporibus Odoacri regis usque ad tempora Theodorici regis. Item, Gelasius natione Afer, ex patre ualerio episcopo, sedit annos quatuor, menses uIII, dies XXIX. Item, Agapitus natione Romanus ex patre Gordiano presbytero, sedit menses XI, dies XXIII. Item, Siluerius natione Campanus, episcopus Romanus ex patre Ormisda, sedit annum unum, menses u, dies IX. Item, Deusdedit natione Romanus ex patre Stephano subdiacono, sedit annos III et dies XXII. Item, Ioannes Iu, natione Dalmatica, ex  patre uenantio scholastico, sedit annum unum menses nouem, dies XIX. Item, Theodorus natione Grecus, ex patre Theodoro episcopo de ciuitate Hierosolymitana, sedit annos sex, menses quinque, dies XuIII.



CAP. LIII. Filii sacerdotum non prohibentur ab episcopatu, si cetere uirtutes in eis inueniantur. Urbanus archiep. Bartholomeo Turon.

 Cenomanensem electum, eo quod filius sacerdotis dicitur, si cetere in eum uirtutes conueniunt, pro tempore non reiicimus, sed suffragantibus meritis patienter suscipimus, non tamen ut pro regula in posterum assumatur sed ad tempus Ecclesie  periculo consulatur.



CAP. LIu. Quia simpliciter uult quando multa faciunt pro aliquo et unum tantum, contra eum non debet impediri eius promotio ut uult g. u. Urbanus II papa episcopo Legon.

 Quia simpliciter ad apostolicam sedem ueniens humiliter confessus es peccatum, quod pontificii tui uidebatur officium impedire, uidelicet quod ex matre procreatus sis non legitima, quam uiuente propria uxore, pater tuus cognouisse cognoscitur, nos apostolice mansuetudinis gratia immunem te a ceteris que sacerdotium impediunt criminibus tam tui professionem  quam fratrum qui tecum sunt testimonium agnoscentes, et uitam tuam religiosam audientes, ab huius te peccati uinculo absolutum, in suscepti officio sacerdotii confirmamus.



CAP. Lu. Tempore sinceritatis dignitas accepta, sequenti infirmitate non amittitur. Gelasius Palladio episc.

 Precepta canonica quibus ecclesiastica regitur disciplina, sicut ad sacerdotium debiles non patimur uenire, ita et si quis actu fuerit constitutus in eo aut fuerit sauciatus, amittere non potest quod tempore sue sinceritatis accepit. Stephanus siquidem presbyter petitorio nobis defleuit, ablato quod haberet in subditis. Olim sibi ante plurimos annos collatam presbyterii  dignitatem, quam reuera immaculati corporis suscepit iudicio. Sed nuper propter prouincie uastitatem Tuscie, quam pre omnibus prouinciis barbarorum feritas diuersa sectantium, et ambiguitas inuexit animorum, eum imminentes gladios euadere, fuge presidio niteretur, acutis sudibus decurrentia septa transiliens, inferiores partes corporis inseruisse suggessit, que uix adhibita curatione biennio potuisse abstergi, et ideo, frater carissime, supradicto locum suum dignitatemque eius restitue, quatenus sacrosancta mysteria sicut consueuit, exerceat. Nec enim conuenit ob hoc auferri ante susceptum ordinem in quo postmodum in ualetudinem corporis casu probatur faciente collapsus.



CAP. LuI. Non excluduntur a clero qui a medicis uel a barbaris, uel a dominis suis castrantur.


 Si quis per egritudinem naturalia a medicis habuerit secta, similiter et qui a barbaris, aut dominis fuerint castrati, et moribus digni fuerint, hos canon admittit ad clericatus officium promoueri. Si quis autem sanus, non per disciplinam religionis et abstinentie, sed per abscissionem plasmati a Deo corporis, existimans posse a se carnales concupiscentias amputari, castrauerit se, non eum admitti decernimus ad aliquod clericatus officium. Quod si iam ante fuerat promotus ad clerum, prohibitus a suo ministerio deponatur.



CAP. LuII. Eunuchi quidam et si ceant et semen emittant, illud tamen est ad gignendum inane.  Isid., l. X Etymol.

Eunuchus Grecum est, quod est spado; horum quidam ceunt, sed tamen uirtus in semine nulla est. Liquorem habent et emittunt semen, sed ad gignendum inane et inualidum.



CAP. LuIII. Innocentius papa primus epist. 22 ad episcopos Macedonie.

 Nostre Ecclesie lex est, uenientibus ab hereticis qui tamen ibi baptizati sunt, per manus impositionem laicam tantum tribuere communionem, nec ex his aliquem in clericatus honorem uel exiguum subrogare.



CAP. LIX. Bigamus non est ordinandus. Conc. Aurel. III, c. 8.

 Ut bigami uel penitentes  uel repudiatarum mariti ad sacerdotium non promoueantur. Energumeni non solum assumendi non sunt ad clerum, sed inuenti ab officio remouendi.



CAP. LX. Non ordinetur clericus ex penitentibus Conc. Carthag. Iu, c. 68.

 Ex penitentibus quamuis bonus clericus non ordinetur. Si per ignorantiam episcopi factum fuerit, deponatur a clero, quia se ordinis tempore non prodit fuisse in penitentia.



CAP. Causa necessitatis, penitentes ad clerum admittuntur. Conc. Tolet. II, c. 2.

 Placuit ut penitentes non admittantur ad clerum nisi tantum si necessitas  aut usus exigerit, ut inter ostiarios deputentur, uel inter lectores, ita ut Apostolum et Euangelia non legant. Si qui autem ante ordinati sunt, inter subdiaconos habeantur, ita ut manum non imponant aut sacra contingant. Eum uero dicimus penitentem, qui post baptismum aut pro homicidio, aut pro diuersis criminibus grauissimisque peccatis, publicam penitentiam gerens, sub cilicio, diuino fuerit reconciliatus altario.



CAP. LXII. Conc. Aurel., c. 8.

Si quis de laicis post uxorem aliam cuiuscunque conditionis cognouerit mulierem, in clerum nullatenus admittatur.



CAP. LXIII. Nisi quinque episcoporum litteris designetur, transmarinum hominem ad clericatum nullus suscipiat.  Anastas. papa, ep. ad Germ. et Burgund. episc.

 Transmarinos uel incognitos homines, in clericatus honorem nolite suscipere, nisi 5 aut eo amplius episcoporum chirographis sint designati, quia multa per subreptionem solent euenire. Ideo et hec summopore sunt cauenda.



CAP. LXIu. Clerici ab episcopo alterius ciuitatis non ordinentur. Innoc. I papa, ep. 2, ad uictricium Rothom.

 De aliena Ecclesia clericum iudicare aut ordinare, nullus usurpet, nisi eius episcopi precibus exoratus concedere uoluerit, quod etiam Nycena synodus uidetur continere.  Abiectus a sua Ecclesia clericus, ab altera non suscipiatur Ecclesia.



CAP. LXu. Sine litteris commendatitiis, clericus extra suam ecclesiam non ministret. Conc. Chalced., cap. 23.

 Ut si quis clericus et laicus ad alteram properat ecclesiam et suscipitur preter commendatitias epistolas, et qui susceperit et qui susceptus est communione priuetur.



CAP. LXuI. Absque formata clerici peregrini non suscipiuntur. Conc. Aurel., c. 8.

 In concilio Antiocheno, similiter et in Chalcedonensi precipitur, ut fugitiui  clerici et peregrini a nullo recipiantur nec ordinentur, nisi commendatitiis litteriis, et sui episcopi, uel abbatis licentia.



CAP. LXuII. Nullus suscipiat monachum, sine abbatis permissu.  Conc. Agath., c. 27.

Clericis uel monachis sine commendatitiis epistolis licentia non pateat euagandi.



DE MUTATIONE EPISCOPORUM uEL SACERDOTUM.



CAP. LXuIII. Ex Decretis Calixti pape.


 Calixtus urbis Rome episcopus, omnibus episcopis. Si episcopus causa utilitatis fuerit mutandus, non per se hoc habet, sed fratribus inuitantibus, et auctoritate huius sancte  sedis faciat, non ambitus causa, sed utilitatis uel necessitatis.



CAP. LXIX, Necessitatis uel utilitatis causa, episcoporum mutationes fieri possunt. Antherus papa episcop. Betic. et Tolet.

 Antherus presul Romanus, episcopis omnibus. Mutationes episcoporum, scitote, communi utilitate uel necessitate fieri licere, sed non propria uoluntate cuiusquam aut dominatione. Petrus sanctus magister noster et princeps apostolorum de Antiochia ciuitate, utilitatis causa translatus est Romam, ut ibidem potius proficere possit. Eusebius quoque de quadam parua ciuitate, utilitatis causa mutatus est in Alexandriam;  similiter Felix de ciuitate qua ordinatus erat electione ciuium propter doctrinam et bonam uitam quam habebat, communi episcoporum et reliquorum sacerdotum et apostolorum concilio translatus est Ephesum. Non enim transit de ciuitate in ciuitatem, nec transfertur de minori ad maiorem, qui non suo libitu aut, ambitu hoc facit, sed necessitate quadam, aut utilitate aliorum et concilio ad potiorem transfertur. Nec etiam transfertur de minore ciuitate ad maiorem qui hoc non ambitu nec propria uoluntate facit, sed aut ui aut propria sede pulsus, aut necessitate coactus aut utilitate loci, aut populi non superbe, sed humiliter ab aliis cum huius sancte sedis auctoritate translatus et intronizatus est. Nam sicut episcopi habent potestatem  regulariter ordinare episcopos et reliquos sacerdotes, quoties necessitas aut utilitas cegerit supradicto modo et mutari, et intronizare potestatem habet, non tamen sine auctoritate sacrosancte Romane sedis. Alia est enim causa utilitatis et necessitatis, et alia auaritie et presumptionis et proprie uoluntatis.



CAP. LXX. Non ambitione sed synodali auctoritate de Ecclesia ad Ecclesiam, episcopus transeat. Conc. Carthag. Iu, c. 27.

 Ut episcopus de loco ignobili ad nobilem per ambitionem non transeat, nec quisquam inferioris ordinis clericus, sane si utilitas Ecclesie faciendum poposcerit, decreto  pro eo clericorum et laicorum episcopis porrecto, in penitentiam synodi transferatur, nichilominus alio eius loco, episcopo subrogato, inferioris uero gradus sacerdotes uel alii clerici, confessione episcoporum suorum possent ad alias Ecclesias  transmigrare.



CAP. LXXI. Ex dictis Augustini.

Interdicendum est ut nullus ordinatus migret de sua parochia ad aliam, nec ad limina apostolorum causa orationis, sue Ecclesie cura derelicta, nec ad palatium causa interpellandi. Quod si fecerit, nichil ualet huiuscemodi demigratio, et hoc omnibus demandandum, ut qui causa orationis ad limina apostolorum pergere cupiunt, domi confiteantur peccata sua, et sic proficiscantur, quia a proprio suo episcopo aut sacerdote, ligandi sunt aut fouendi non ab extraneo.



CAP. LXXII. Ex concilio Aurelianensi, cap. 2.

De presbyteris aut diaconibus qui solent dimittere  loca sua in quibus ordinati sunt, et ad alia loca se transferunt, placuit ut his in locis ministrent, quod si de locis suis ad alium se locum transferre uoluerint, deponantur.



CAP. LXXIII. Quod non licet clerico inscribi in duabus ecclesiis. Conc. Chalced., c. 12.

 Non licet clericum in duarum ciuitatum conscribi simul ecclesiis, sed in qua ab initio ordinatus est, ministret, nec ad aliam confugiat, quasi ad potiorem ob inanis glorie cupiditatem. Hec autem faciens reuocari debet ad suam ecclesiam in qua primitus constitutus est, et ibi tantummodo ministrare.



CAP. LXXIu. Ex concilio Arelatensi, cap. 12.


Statutum est ut presbyteri, sicut hactenus factum est, indiscrete per diuersa non mutentur loca, nec ab episcopis, nec a prelatis, ne forte propter eorum absentiam et animarum pericula et Ecclesiarum in quibus constituti sunt, negligantur officia.



CAP. LXXu. Ex concilio Cabilonensi II.

Presbyter proprio loco dimisso et ad alium migrans, non recipiatur, nisi sue migrationis causam dixerit, et se innocenter uixisse in parochia in qua ordinatus est sub testibus probauerit, litteras etiam habebit, in quibus sunt nomina episcopi et ciuitatis impressa. Quibus cognitis, et talibus inuentis quibus fides adhiberi possit, recipiatur.



DE ORDINATIS NON REORDINANDIS.



CAP. LXXuI. Semel consecratus iterum consecrari non debet.  Gregorius Ioanni episc. Rauen., l. uIII, ep. 32.

 Illud quod dicitis ut ille qui ordinatus est iterum ordinetur, ridiculosum ualde est. Sicut enim baptizatus semel iterum baptizari non debet; ita qui consecratus est semel, in eodem ordine iterum consecrari non ualet, sed si quis pro leui culpa forsitan ad sacerdotium uenerit, pro culpa indici penitentia debet, et iterum ordo seruari.



CAP. LXXuII. Qui recedit ab Ecclesia, nec baptisma nec ius dandi amittit. Augustinus aduersus Parmentanum, l. II.

 Utrumque sacramentum  est, et quadam consecratione utrumque homini datur, illud cum baptizatur, istud cum ordinatur. Ideoque in catholica Ecclesia utrumque non liceat iterari. Nam si quando ex ipsa parte uenientes, et prepositi qui pro bono pacis correcto errore schismaticorum suscepti sunt, et si uisum est opus esse ut eadem officia agerent que gerebant, non sunt rursus ordinandi, sicut baptismus in eis, ita ordinatio mansit integra, quia in precisione fuerat uitium, quod unitatis pace correptum est, non in sacramentis que ubicunque sunt ipsa, sunt, ut cum expedire Ecclesie iudicatur, ut prepositi eorum conuenientes in Catholicam societatem, honores suos ibi non administrent, non eis tamen ipsa ordinationis sacramenta detrahuntur, sed super eos  manent; ideo non eis in populo manus imponitur, ne non homini, sed ipsi sacramenti fiat iniuria. De his qui ab Ecclesie catholice unitate separati sunt, nulla iam questio quin habeant et dare possint, sed perniciose habeant, perniciose tradant. Extra uinculum pacis sunt hi. Neutri sacramento iniuria facienda est. Sicut non recte habet qui ab unitate discedit, sed tamen habet, et ideo redeunti non redditur, sic tamen non recte dat, qui a Bonoso habet, sed tamen dat, et ideo quod ab eo accipit, uenienti ad unitatem non iteratur.



CAP. LXXuIII. Augustinus de unico baptismo.

 Aliud est non habere aliquid, aliud est non iure habere uel illicite usurpare. Non ideo itaque non sunt sacramenta  Christi et Ecclesie, quia eis illicite utuntur, non heretici solum, sed omnes iniqui et impii, sed tamen illi corrigendi, aut puniendi: illa uero agnoscenda sunt et ueneranda.



CAP. LXXIX. Sacerdotes nomen Domini inuocant, Dominus autem benedictionem prestat. Augustinus l. Quest. q. 2, ex uet. Test.

 Augustinus in libro Questionum ueteris Testamenti: Dictum est in Numeris a Domino ad Moysen et Aaron: uos ponite nomen meum super filios Isrel, ego Dominus benedicam eos, ut gratiam traditam per ministerium  ordinantis [ordinati] transfundat hominibus, nec uoluntas sacerdotis abesse aut prodesse possit, sed meritum benedictionem poscentis. Quanta autem sit dignitas ordinis sacerdotalis uel officii, hinc aduertamus. Dictum est autem de nequissimo Caipha interfectore Saluatoris inter cetera: Hoc autem a semetipso non dixit, sed cum esset princeps sacerdotum anni illius, prophetauit ; per quod ostenditur Spiritum sanctum datorem gratiarum, non personam sequi aut digni uel maligni, sed ordinem traditionis, ut, quamuis aliquis boni meriti sit, non tamen possit benedicere nisi fuerit ordinatus, uel officii ministerium exhibeat; Dei autem est effectum tribuere benedictionis.



CAP. LXXX. Qui damnatur a synodo, quomodo in secundo innocens reparetur.  Conc. Mogunt. Iu, c. 28, et Conc. Tolet. Iu, c. 27.

 Episcopus presbyter, aut diaconus, si a gradu suo iniuste deiectus, in secunda synodo innocens reperiatur, non potest esse quod fuerat, nisi gradus amissos recipiat coram altario de manu episcoporum: si episcopus est, horarium annulum, et baculum; si presbyter horarium et patenam; si diaconus horarium et albam; si subdiaconus patenam et calicem. Sic et reliqui gradus eam reparationem sui recipiant, quam cum ordinarentur perceperunt.



CAP. LXXXI. Redeuntes ab hereticis sunt reordinandi. Urbanus II Petro episc. Pistor. et Rustico abb.

  Daibertum a Nezelone, licet Simoniaco non Simoniace eiusdem confessione comperimus, in diaconum ordinatum, et beati Innocentii pape sententia constat declaratum, quod Nezelon hereticus, quem constat ab hereticis ordinatum, quia nichil habuit, dare nil potuit ei qui manus imposuit. Nos ergo tanti pontificis auctoritate firmati, et Damasi pape testimonio roborati, qui ait reiterari oportere quod male actum est, Daibertum ab hereticis corpore et spiritu digressum, atque utilitate Ecclesie pro uiribus insudantem ex integro, necessitate Ecclesie ingruente, diaconum constituimus, eo quod non reiterationem estimari censemus, sed tantum integram diaconii  dationem, quandoquidem, ut prediximus, qui nichil habuit, nil dare potuit.



CAP. LXXXII. Romana Ecclesia a Domino primatum accepit. Anacletus ad episc. Italie, ep. 2.

 In Nouo Testamento post Christum Dominum, a Petro sacerdotalis cepit ordo, quia ipsi primo pontificatus in Ecclesia Christi datus est, dicente ei Domino: Tu es, inquit, Petrus, et super hanc petram edificabo Ecclesiam meam, et porte inferi non preualebunt aduersus eam . Hic ergo ligandi soluendique potestatem  primus a Domino accipit, primusque ad fidem populum sue predicationis uirtute adduxit. Ceteri uero apostoli cum eodem pari consortio honorem et potestatem acceperunt, ipsumque principem eorum esse uoluerunt. Qui etiam iubente Domino in toto orbe dispersi, euangelium predicauerunt. Ipsis quoque decedentibus in loco eorum surrexere episcopi. Quorum ordinatio pretaxato fieri debet ordine et modo. Quos qui receperit et uerba eorum, Dominum recipit. Qui autem spernit eos, eum quoque a quo missi sunt, et cuius funguntur legatione spernit, et ipse indubitanter spernitur a Domino. uidentes autem ipsi apostoli, messem esse  multam et operarios paucos rogauerunt dominum messis, ut mitteret operarios in messem suam. Inde electi ab eis sunt LXX discipuli, quorum typum gerunt presbyteri, atque in eorum loco constituti sunt in Ecclesia.



CAP. LXXXIII. Ex Decret. Clement. pape, c. 30.

Episcopus uero uicem apostolorum, legem Domini docuisse dicebat, et reliquorum discipulorum uicem tenere presbyteros debere insinuabat, et si quis aliquem ex his scandalizauerit, grauissimam inferre predicabat penam. Cunctos se inuicem diligere et adiuuare debere, et neminem ab adiutorio se abstrahere instruebat.



DE CONTINENTIA ORDINANDORUM.



CAP. LXXXIu. Actus 2 synodi Stephani pape, cap. 4, occidentalis, non orientalis Ecclesia castitatis uotum obtulit.


 Aliter se habet orientalium traditio Ecclesiarum, aliter huius sancte Romane Ecclesie. Nam eorum sacerdotes, presbyteri, diaconi, subdiaconi, matrimonio copulantur. Totius autem Ecclesie uel Occidentalium, nullus sacerdotum a subdiaconis usque ad episcopum, licentiam habet coniugium sortiendi.



CAP. LXXXu. Dissuasu Pannutii Nicena synodus non constituit, quod presbyteri cum suis uxoribus non dormirent. Histor. tripart., in c. 14, l. II.

 Nicena synodus uolens corrigere hominum uitam in Ecclesiis commorantium,  posuit leges quas canones uocamus, in quorum tractatu uidebatur aliquibus introducere legem ut episcopi, presbyteri, diaconi, subdiaconi, cum coniugibus quas ante consecrationem duxerunt, non dormirent. Surgens autem Pannutius confessor contradixit. Honorabiles confessus nuptias, et castitatem dicens esse cum propria coniuge concubitum, suasitque concilio, ne talem legem poneret, grauem esse asserens causam, que aut ipsis aut eorum coniugalibus, occasio fornicationis existeret; et hoc quidem Pannutius, licet nuptiarum esset inexpertus, exposuit, synodusque laudauit sententiam eius, et nichil ex hac parte sanciuit, sed hoc in uniuscuiusque uoluntate non necessitate permisit.



CAP. LXXXuI. Non in perpetuum, sed tempore oblationis a complexu suarum uxorum sacerdotes abstineant.  Sexta synodus, c. 23.

 Quoniam in Romani ordine canonis esse cognouimus traditum eos qui ordinati sunt diaconi uel presbyteri, confiteri quod iam suis copularentur uxoribus, nos antiquum sequentes canonem, apostolice diligentie et constitutionis sacrorum uirorum, legales nuptias, et amodo ualere uoluimus, nullo modo eum uxoribus suis eorum connubia dissoluentes, aut priuantes eos familiaritate ad inuicem, in tempore opportuno. Quicunque  ergo dignus fuerit inuentus subdiaconali ordinatione, aut diaconali, aut sacerdotali, hinc nullo modo prohibentur ad talem ascendere gradum, pro uxoris sue cohabitatione, nec in tempore ordinationis sue profiteri cogatur, quod abstinere debeat a legalis uxoris familiaritate. Item: Oportet eos qui altari ministrant, in tempore oblationis sanctorum continentes esse in omnibus, ut a Deo possint consequi quod simpliciter postulant. Si quis igitur presumpserit, contra apostolicos canones, aliquos presbyterorum et diaconorum priuare a contactu et communione legalis uxoris sue, deponatur. Similiter presbyter, aut diaconus, qui religionis causa uxorem expellit, excommunicetur. Si uero in hoc permanserit, deponatur.



CAP. LXXXuII. Diaconi non prohibeantur a ministerio pro nuptiis, si in ordinatione dicunt se continere non posse.  Conc. Ancyrit. c. 10, iuxt. II translationem.

 Diaconi quicunque ordinantur, si in ipsa ordinatione protestati sunt, et dixerunt se uelle coniugio copulari, quoniam sic manere non possunt hii, si postmodum uxorem duxerint, in ministerio maneant, propterea quod episcopus licentiam dederit. Quicunque sane tacuerint et susceperunt manus impositionem, et confessi continentiam, et postea nuptiis obligati sunt, a ministerio sane cessare debent.



CAP. LXXXuIII. Diaconi si casti sint, non prohibentur in ministerio constitui.  Conc. Tolet. c. 2.

Placuit diaconos, si uel integri uel casti sunt, etiam si uxores habeant, in ministerio constitui.



CAP. LXXXIX. Qui castitatem non promisit, ab uxore separari non cogatur.

 Ante triennium omnium Ecclesiarum subdiaconi Sicilie prohibiti fuerant, ut more Romane Ecclesie, suis uxoribus nullatenus misceantur, quod mihi durum atque inconueniens uidetur, ut qui usum continentie non inuenit, neque castitatem promisit, compellatur a sua uxore separari, atque per hoc  in deterius cadat. Unde uidetur mihi ut a presenti die episcopis omnibus dicatur ut nullum subdiaconum  facere presumant, nisi qui se uicturum caste promiserit, quatenus et preterita mala queque per propositum mentis appetita non sunt, uiolenter non exigantur, et futura caute caueantur. Qui uero post eamdem prohibitionem que ante triennium facta est continenter cum suis uxoribus, uixerunt, laudandi atque remunerandi sunt, atque ut in bono permaneant exhortandi. Eos autem qui post prohibitionem factam, se a suis uxoribus continere noluerint, ad sacrum ordinem nolumus promoueri, quia nullus debet ad altaris ministerium accedere, nisi cuius castitas ante susceptum ministerium fuerit approbata.



CAP. XC. Non fiat subdiaconus, qui se caste uicturum non promittit.  Leo IX aduersus uiceabbatem monast. Studii.

 Apud nos, nec ad subdiaconatus gradum admittatur, nisi perpetuam continentiam, etiam a propria coniuge profiteatur; nec post gradum cuiquam uxorem ducere conceditur.



CAP. XCI. Presbyter ducens uxorem, ab ordine deponatur. Conc. Neoces. c. 1.

 Presbyter si uxorem acceperit, ab ordine deponatur. Si uero fornicatus fuerit, aut ad alterum properauerit coniugium, extra Ecclesiam pelli debet, et ad penitentiam inter laicos redigi.



CAP. XCII. Sacerdotibus semper castitas seruanda precipitur..  BEDA, super Luc., l. I, c. 2

 Sacerdotibus ut semper queant altari assistere, semper ab uxoribus abstinendum est, castitas obseruanda precipitur.



CAP. XCIII. Qui diuinis sacramentis inseruiunt, continentes esse oportet. Conc. II Carthag., c. 2.

 Episcopos, diaconos, presbyteros, ita ut placuit, ut decet, sacrosanctos antistites, aut Dei sacerdotes et leuitas, uel qui sacramentis diuinis inseruiunt, continentes in omnibus esse decet.



CAP. XCIu. Sacerdotes et leuite cum uxoribus suis misceri non debent. Innocentius I uictori episc. Rothom. ep. 2, c. 9.

  Tenere debet Ecclesia omnimodo, ut sacerdotes et leuite cum suis uxoribus non misceantur, quia ministri diuini quotidianis necessitatibus occupantur. Scriptum est enim: Sancti estote, quoniam ego sanctus sum  Dominus Deus uester. Nam priscis temporibus de templo Dei, anno uicis sue de templo non discedebant, sicut de Zacaria legimus , nec domum suam omnino tangebant. Quibus utique propter sobolis successionem usus fuerat relaxatus, et quia ex alia tribu et preterquam de semine Aaron, ad sacerdotium nullus preceptus erat accedere [nullus accedere permittebatur]: quanto magis hi sacerdotes uel leuite, pudicitiam ex die ordinationis obseruare debent, quia uel sacerdotium uel miniterium  sine successione est, nec preterit dies qua uel a sacrificiis diuinis uel a baptismatis officio uacent.



CAP. XCu. Qui ab uxoribus suis abstinent, ad sacrificia admittuntur. Innocentius Exupero episc. Tolet.

 Eos ad sacrificia fas sit admitti qui non exerceant, uel etiam cum uxore, carnale officium.



CAP. XCuI. Sacerdoti cui est semper orandum, matrimonio semper est carendum. Hieronymus aduersus Iouinianum.

 Si laicus et quicunque fidelis orare non potest, nisi careat officio coniugali, sacerdoti cui semper offerenda sunt sacrificia,  semper orandum est. Si semper orandum, ergo semper carendum matrimonio.



CAP. XCuII. Non ordinetur diaconus, nisi castitatem fuerit professus. Martinus papa in lib. Martini episc. Bracar., ex synod. Grec.

 Diaconus qui eligitur, si contestatus fuerit pro accipiendo matrimonio, et dixerit non posse in castitate permanere, hic non ordinetur. Quod si in ordinatione tacuerit, et ordinatus fuerit, et postea matrimonium desiderauerit, alienus sit a ministerio, et uacet a clero.



CAP. XCuIII. Diaconus cum uxore sua, aut presbyter incontinens, ab officio remoueatur. Hormisda papa ad episcop. per prouinc.

  Si quis diaconus aut presbyter post acceptam benedictionem leuiticam, cum uxore sua incontinens inuenitur, ab officio remoueatur.



CAP. XCIX. Subdiaconus continentiam obseruare oportet. Gregorius Bonifacio episc. Reg. lib. III, ep. 5.

 Subdiaconibus tuis, hoc quod de singulis statuimus, decreuimus obseruari, nec illam diffinitionem nostram cuiusquam contumacia sinas, aut temeritate corrumpi.



CAP. C. Subdiaconibus carnale connabium interdicitur. Innocentius Anastasio episc. Thessal.

 Ad exhibendum tante perfecte continentie puritatem nec subdiaconis quidem carnale connubium conceditur, ut et qui habent, sint tanquam non habentes, et qui non habent, sint singulares.



CAP. CI. Beneficio et officio careant, qui post diaconatum uxoribus uacant. Urbanus II, in synod. apud Melch.

 Eos qui post diaconatum uxoribus uacare uoluerint, ab omni sacro ordine remouemus, officioque atque beneficio Ecclesie carere decreuimus. Quod si ab episcopo commoniti se non correxerint, principibus licentiam indulgemus, ut eorum feminas mancipent seruituti. Si uero episcopi consenserint eorum prauitatibus, ipsius officii interdictione multentur.



CAP. CII. Qui uxorem ducere uolunt, ante ordinem subdiaconatus hoc faciant.  Sexta synodus, c. 7.

 Si quis eorum qui ad clerum accedunt, uoluerunt nuptiali lege muliebri copulari, hoc ante ordinem subdiaconatus faciant.



CAP. CIII. Excludendi sunt a suorum graduum dignitate, subdiaconi, et deinceps si continentes esse nolunt. Dominico patriarcha Grad

 Erubescant impii, et aperte nos intelligant, iudicio Spiritus sancti eos qui in tribus sacris gradibus presbyteratu, diaconatu, subdiaconatu positi, mulierculas non abiecerint, et caste non uixerint, excludere ab eorumdem graduum dignitate. De manifestis quidem loquimur.  Secretorum autem cognitor et iudex est Deus.



CAP. CIu. Ad sacros ordines non accedat, nisi uirgo aut probate castitatis. Urbanus II, in synod. Meld.

 Nemo ad sacrum ordinem permittatur accedere, nisi aut uirgo aut probate castitatis, et qui usque ad subdiaconatum unicam et uirginem uxorem habuerit.



CAP. Cu. In tribus gradibus constituti etiam ab uxoribus abstineant. Conc. Carthag., c. 4.

 Placuit episcopos, presbyteros, diaconos, subdiaconos secundum priora statuta, et abstinere ab uxoribus. Quod nisi fecerint, ab ecclesiastico remoueantur officio. Ceteros uero  clericos ad hoc non cogi, sed secundum uniuscuiusque ecclesie consuetudinem obseruare debere.



CAP. CuI. Ministris altaris cum episcopis et presbyteris est eadem lex continentie. Leo Rustico Narbon. epist. 90, c. 3.

 Lex continentie eadem est altaris ministris que episcopis atque presbyteris, qui cum essent laici, siue lectores licite et uxores ducere et filios procreare potuerunt, sed cum ad predictos peruenerunt gradus, cepit eis non licere quod licuit, unde ut de carnali fiat spirituale coniugium, oportet eos dimittere uxores et quasi non habeant habere, quo et salua sit castitas connubiorum, et cessent opera nuptiarum.



CAP. CuII. In minoribus ordinibus constituti, uxorem ducant, nisi uoto aut religioso habitu prohibeantur.  Leo XI aduersus Nicetam abbat. Stud.

 Seriatim et aperte prosequamur quod sancta Romana Ecclesia de gradibus clericorum ait: »Clericos enim, ostiarios, lectores, exorcistas, acolythos, si extra uotum et habitum monachi inueniantur, et continentiam profiteri nolunt, uxorem ducere uirginem cum benedictione sacerdotali permittuntur. Non autem uiduam, aut repudiatam, quia propter hoc nec deinceps ad subdiaconatum prouehi poterunt, nec laicus nisi uirginem sortitus uxorem, aut bigamus ad clericatum potest ascendere. Quod si quis ex prefatis ordinibus desiderat ad subdiaconatum accedere, non potest  sine consensu uxoris sue, ut fiat de carnali deinceps coniugium spirituale, nemine eos cogente. Nec permittitur postea uxor iungi eidem marito suo carnaliter, nec cuiquam nubere in uita aut post mortem illius.



CAP. CuIII. Extra sacros ordines constituti, ducant uxores et exterius stipendia accipiant. Gregorius Augustino episc. Angl.

 Si qui sunt clerici extra sacros ordines constituti, qui si continere non possunt, sortiri uxores debent, et stipendia sua exterius accipiant.



CAP. CIX. Canones apostolorum, c. 27.

In nuptiis qui ad clerum profecti sunt, precipimus ut, si uoluerint, uxores accipiant: sed lectores  res cantoresque tantummodo.



CAP. CX. Non licet clericis alterius secte uxorem accipere. Conc. Chalced. c. 14.

 Quoniam in quibusdam prouinciis concessum est lectoribus, et psalmistis, uxores ducere, constituit sancta synodus, non licere cuiquam ex his accipere secte alterius uxorem.



CAP. CXI. Lectores aut uxores ducant, aut continennentiam profiteantur. Conc. Carthag., c. 3

 Lectores cum ad annos pubertatis ueniunt, cogantur aut uxores ducere, aut continentiam profiteri.



CAP. CXII. Non habitent cum clericis mulieres, nisi que naturali federe omnem suspicionem excludunt.  Conc. Nicen., c. 3.

 Interdixit per omnia sancta synodus, non episcopo, non presbytero, non diacono, non alicui omnino qui in clero est licere subintroductam mulierem habere, nisi forte matrem aut sororem aut amitam, aut etiam eas idoneas personas que fugiunt suspiciones.



CAP. CXIII. Presbyter causa religionis non contemnat propriam uxorem. Canones apostolorum, c. 6.

 Episcopus aut presbyter propriam uxorem nequaquam sub obtentu religionis abiiciat, si uero abiecerit, excommunicetur.



CAP. CXIu. Presbyter uxorem suam quasi sororem diligat, et quasi hostem fugiat.  Gregorius, l. Iu Dialog.

 Presbyter quidam commissam sibi regebat ecclesiam, cum magno timore Domini, qui ex tempore accepti ordinis, presbyteram suam ut sororem diligens, sed quasi hostem cauens, ad se propius nunquam accedere sinebat, eamque sibimet propinquare nulla occasione permittens, ab ea sibi communionem funditus familiaritatis absciderat. Habent quippe sancti uiri hoc proprium: nam ut semper ab illicitis longe sint, a se plerumque etiam licita abscindunt, unde idem uir nequam per eam incurreret culpam, sibi, per eam, etiam ministrari refutabat necessaria.



CAP. CXu. Episcopus uel presbyter, uxorem propriam a sua cura non abiiciat.  Leo IX aduersus Nicetam abb. de magisterio Studii.

 Omnino confitemur non licere episcopo, presbytero, diacono, subdiacono propriam uxorem causa religionis abiicere a cura sua, sed ut ei uictum et uestitum largiatur, sed non cum illa ex more carnaliter iaceat, sic et sanctos apostolos legimus egisse, beato Paulo dicente. Nunquid  non habemus potestatem sororem mulierem circumducendi, sicut frater Domini et Cephas : uide insipiens quia non dixit: nunquid non habemus potestatem sororem mulierem amplectendi, sed circumducendi, scilicet ut mercede predicationis sustentaretur ab eis, nec tamen deinceps foret inter eos ulterius carnale coniugium.


Ambros. in ep. II ad Cor., c. 116.

Omnes apostoli, Ioanne et Paulo exceptis, habuerunt uxores.



DE SIMONIACE ORDINATIS ET EORUM ORDINATORIBUS.



CAP. CXuI. Episcopus beneficium emens uel uendens, ab officio et beneficio ecclesiastico suspendatur.  Ex Canon. apost., c. 30, tit. 3.

 Quisquis episcopus, aut presbyter, aut abbas per pecuniam hanc obtinuerit dignitatem, deiiciatur ipse et ordinator eius, et a communione sancta modis omnibus abscindatur, et sit anathema sicut Simon magus a Petro.



CAP. CXuII. A sacerdotio est alienus, qui per pecuniam ordinat, uel ordinatur. Conc. Bracar. III, c. 8.

 Quicunque pro conferendo cuiquam sacerdotii gradu, aut munus quodcunque aut promissiones muneris antequam ordinetur acceperit, uel etiam postquam ordinatus fuerit,  in aliquo se pro hoc ipso presumpserit munerari, siue ille qui dederit, siue qui acceperit, iuxta sententiam Chalcedonensis concilii, gradus sui periculum sustinebit.



CAP. CXuIII. Damnatur episcopus, qui per pecuniam ordinationem facit. Conc. Chalced., c. 2.

 Si quis episcoporum, accepta pecunia ordinationem fecerit, et sub pretium deduxerit, impreciabiliter pecunia ordinationem fecerit, siue cepiscopum, siue presbyterum siue diaconum aut quemcunque alium qui connumeratur inter clericos promouerit, aut accepta pecunia ordinauerit economum, id est defensorem siue paromanarium; quicunque hoc meditatus fuerit,  si conuictus fuerit, ipse quidem subeat gradus sui periculum. Et qui sic ordinatus fuerit, nullum habeat fructum ex huiuscemodi mercimonio et consecratione probrosa, sed sit alienus et dignitatis et sollicitudinis eius, quam per pecuniam acquisiuit. Sed et ille qui tam turpibus et illicitis intercessor apparuit, si quidem clericus fuerit, de proprio decidat gradu; si uero laicus, siue monachus fuerit, anathema sit.



CAP. CXIX. Qui dona Dei uendunt uel emunt, pariter a Deo damnantur. Gregor., homilia in Euang. 39.

uendentes et ementes de templo eliminat Christus , quia uel eos qui pro munere impositionem manuum tribuant, uel eos qui donum Dei emere nitantur, damnat. Item, in templo uendentes  sunt qui hoc quod quibusdam iure competit, ad premium largiuntur. Iustitiam enim uendere est hanc pro premii acceptione seruare. Ementes uero in templo sunt, qui dum hoc quod iustum est proximo persoluere uolunt, dumque rem iure debitam contemnunt, dato patronis pretio emunt peccatum.



CAP. CXX. Quid sit columbas uendere. Gregor., homil. 4 in Euang., 40.

Columbas uendere, est impositionem manus qua Spiritus sanctus datur non ad uite meritum, sed ad premium dare.



CAP. CXXI. De multiplici genere Simoniacorum. Gregor., Tract. Euangel.

 Sunt nonnulli, qui  quidem nummorum ex ordinatione premia non accipiunt, et tamen sacros ordines pro humana gratia largiuntur atque de largitate eadem laudis solummodo retributionem querunt. Hi nimirum quod gratis acceptum est, gratis non tribuunt, quia de impenso officio sanctitatis, nummum fauoris expetunt. Unde bene cum uirum iustum describeret propheta, ait: Beatus qui excutit manus suas ab omni munere . Neque enim dicit, qui excutit suas manus a munere, sed adiunxit ab omni munere, quia aliud est munus ab obsequio, aliud munus a manu, aliud munus a lingua. Munus quippe ab obsequio est subiectio indebite impensa. Munus a manu pecunia, munus a lingua fauor. Qui ergo sacros ordines tribuit, tunc ab omni munere manus  excutit, quando in diuinis rebus non solum pecuniam nullam, sed etiam humanam gratiam non requirit.



CAP. CXXII. uendentes uel ementes honores ecclesiasticos, nullam sui ordinis potestatem exercere permittas. Urbanus Hermanno episc. Metens.

uendentes uel ementes honores ecclesiasticos, et sacerdotes, diaconos, et subdiaconos coniugatos, quam diu in suo errore permanserint nullam sue ordinationis potestatem in Ecclesia habere permittas.



CAP. CXXIII. Qui ecclesiastica beneficia emerit, ecclesias quoque emere probatur. Ex Decretis Paschalis pape, c. 18.

 Si quis autem obiecerit  non consecrationes emi, sed res ipsas que ex consecratione proueniunt, penitus desipere probatur. Nam cum corporalis ecclesia, aut episcopus aut abbas, aut tale aliquid sine rebus corporalibus et exterioribus in nullo proficiat, sicut nec anima sine corpore corporaliter uiuit, quisquis horum uendit alterum, sine quo nec alterum haberi prouenit, neutrum uendere non relinquit. Quam tamen abiectionem sacer penitus canon determinat, cum procuratorem uel defensorem Ecclesie, uel regule subiectum, adeo per pecunias ordinari prohibeat, ut mediatores quoque huius anathematis mucrone incidat.



CAP. CXXIu. Qui gratiam quam a Deo accipiunt, non gratis exercent, uenditores columbarum sunt.  Ex Homil. Bede in Ioan. c. 2.

 Non solum uenditores sunt columbarum, et Dei faciunt domum negotiationis, qui sacros ordines largiendo pretium pecunie uel laudis, uel etiam honoris inquirunt, uerum hi quoque qui gradum uel gratiam in Ecclesia spiritualem quam Domino largiente perceperunt, non simplici intentione, sed cuiuslibet humane causa retributionis exercent contra illud Petri apostoli: Qui loquitur quasi sermones Dei, qui ministrat tanquam ex uirtute quam administrat Deus, ut in omnibus honorificetur Deus per Iesum Christum . Quicunque ergo tales sunt, si nolint iubente  Domino de Ecclesia auferri, auferant ista de actibus suis, ne faciant domum Dei, domum negotiationis.



CAP. CXXu. Simoniacis in dignitate seruanda, nulla est misericordia impendenda.  Nicolaus Iunior.

 Erga Simoniacos nullam misericordiam in dignitate seruanda habendam esse decernimus, sed iuxta canonum sanctionem, et sanctorum Patrum decreta, eos omnino damnamus, ac deponendos eos apostolica auctoritate sancimus.



CAP. CXXuI. De eo qui ordinatur ab illo quem scit Simoniacum esse. Ex eodem.

 De cetero statuimus si quis in posterum ab eo quem Simoniacum esse non dubitat, se consecrari permiserit, et consecrator et consecratus non disparem damnationis sententiam  subeant; sed et uterque depositus penitentiam agat, et priuatus a propria dignitate persistat.



CAP. CXXuII. De multiplici genere Simoniacorum. Nicolaus, in decretis, c. 11.

 Nicolaus episcopus omnibus episcopis. Statuimus decretum de Simoniacis tripertita heresi, id est de Simoniacis, Simoniace ordinatoribus uel ordinatis, et de Simoniacis Simoniace a non Simoniacis, et Simoniacis non Simoniace a Simoniacis. Simoniaci Simoniace ordinati uel ordinatores, secundum ecclesiasticos canones, a proprio gradu decidant. Simoniaci quoque Simoniace a non Simoniacis ordinati, similiter ab officio male accepto remoueantur. Simoniacos autem  non Simoniace a Simoniacis ordinatos, misericorditer per manus impositionem pro temporis necessitate concedimus permanere in officio.



DE PROFESSIONE HAERETICORUM.



CAP. CXXuIII. Hereticum resipiscentem nemo suscipiat nisi episcopus eiusdem loci reconciliauerit.  Syluester papa in Decretis, c. 2.

Syluester papa in generali residens synodo dixit: »Constituimus ut presbyterum Arianum resipiscentem nemo suscipiat, nisi episcopus eiusdem loci reconciliauerit, et sacrosancto chrismate per episcopalis manus impositionem sancti Spiritus  gratia, que ab hereticis dari non potest, confirmauerit.«



CAP. CXXIX. Sacerdotes hereticorum episcopi honoribus non habentur digni. Innocentius in Decretis, ad Alexand. episc., c. 3.

 INNOCENTIUS papa Romanus ALEXANDRO Antiocheno episcopo: »Arianos ceterasque huiusmodi pestes, quia eorum laicos conuersos ad Dominum sub imagine penitentie ac sancti Spiritus sanctificatione per manus impositionem suscipimus, non uidetur clericos eorum cum  sacerdotii ac ministerii cuiuspiam suscipi debere dignitate. Quoniam quibus solum baptisma ratum esse permittimus, quod itaque in nomine Patris et Filii et Spiritus sancti percipitur, nec Spiritum sanctum eos habere ex illo baptismate, illisque ministeriis arbitramur, quoniam cum a catholica fide eorum auctores discederent, perfectionem Spiritus quam acceperant amiserunt, nec dare eius plenitudinem possunt  qui impietatis sue perfidiam fidem Domini perdiderunt, propter quod fieri non potest ut eorum profanos sacerdotes dignos Dei honoribus arbitremur, quorum laicos imperfectos  ad sancti Spiritus percipiendam gratiam, cum penitentie imagine recipiamus. Grauitas itaque tua ad notitiam cepiscoporum, uel per synodum, si potest, uel per nostram recitationem litterarum faciat peruenire, est hoc quod ipse tam necessario percunctatus es, et nos tam eliminate respondimus communi omnium cepiscoporum consensu, studioque seruetur.



CAP. CXXX. Redeuntes ab hereticis, sunt reordinandi.  Innocentius I ad episcop. Macedon., ep. 22.

 INNOCENTIUS RUFO et EUSEBIO episcopis: »Ordinati ac hereticis uulneratum per illam manus impositionem caput habent; ubi autem uulnus infixum est, medicina est adhibenda qua possit recipere sanitatem. Que sanitas post uulnus secuta cum cicatrice esse non poterit, atque ubi penitentie remedium necessarium est, illic ordinationis honor locum habere non potest. Nam si, ut legitur: Qui tetigerit immundum immundus erit , quomodo tribuetur ei quod munditia ac puritas consueuit accipere? Sed Ecclesia asserit eum qui honorem  amisit, honorem dare non possit, neque illum aliquid accepisse, quia nichil in dante erat quod ille posset accipere. Aquiescimus, et uerum est certe, quia quod non habuit quis, dare non potuit, damnationem utique quam habuit per prauam manus impositionem dedit, et qui particeps factus est damnationis quomodo debeat honorem accipere, inuenire non possum; uerum dicitur, uera ac iusta legitimi sacerdotis benedictio auferre potest omne uitium quod a uitioso fuerat iniectum. Et si ita est applicentur ad ordinationem sacrilegi, adulteri, omnium criminum, rei, quia per benedictionem ordinationis crimina uel uitia putantur auferri, nullus sit locus penitentie, quia id potest prestare ordinatio, quod longa satisfactio prestare consueuit.  Sed nostre lex Ecclesie uenientibus ab hereticis, qui tamen illic baptizati sunt, per manus impositionem laicam tantum tribuere communionem, nec ex his aliquem in clericatus honorem uel exiguum subrogare.«



CAP. CXXXI. In Decretis Leonis, c. 6.

Leo Urbis Rome episcopus, IANUARIO episcopo omnibusque cuiuslibet ordinis. »Clericus, qui Catholicam deserens communionem, heretice se prauitati miscuerit, si ad Ecclesiam et communionem Catholicam reuerti uoluerit, prius errores suos et ipsos auctores suos damnatos a se sine ambiguitate fateatur, et proprie manuscriptis protestationibus plene et aperte loquatur, et sic in eo gradu  in quo erat, sine aliqua promotione recipiatur. Qui tamen pro magno habeat beneficio, si adempta sibi omni spe promotionis, in eo quo inuenitur ordine, stabilitate perpetua permaneat, si tantum iterata tinctione non fuerit maculatus. Non leuem apud Dominum noxam incurrit, qui de talibus ad sacros  ordines promouendos iudicauerit. Quod si cum grandi et graui examinatione promotio est, ceditur inculpatis, multo magis non licere suspectis. Igitur apostolica auctoritate precipimus ut circonspecte ab omnibus amodo impleantur, que ad totius Ecclesie incolumitatem et laudabiliter suggesta sunt et salubriter ordinata.«



CAP. CXXXII. Exemplo Cyrilli ad Ioannem Antiochenum.

»Ego illo nomine scripturam quam manu mea scripsi, profiteor sequens sanctum iudicium Patrum Niceni synodi CCCXuIII, uel Chalcedonensis synodi uniuersale concilium, cuius definitionem sedes apostolica confirmauit, quod etiam beatissimi pape Leonis epistola, ad sancte memorie Flauianum  Constantinopolitane urbis episcopum, data predicatione lucidissime ueritatis exposuit. Confiteor unum eumdemque Dominum nostrum Iesum Christum unigenitum Dei Patris, perfectum eumdem in deitate, perfectum eumdem in humanitate, Deum uerum et hominem uerum, et ipsum eumdem ex anima rationali et carne; consubstantialem Patri secundum deitatem, et consubstantialem nobis eumdem secundum humanam rationem in omnibus similem, absque peccato, ante secula quidem de Patre genitum secundum deitatem; in nouissimis uero diebus eumdem et propter nostram salutem de uirgine Maria natum, que eumdem Deum peperit secundum humanitatem, unum eumdemque Christum Filium Dei unigenitum in duabus naturis inconfuse,  inconuertibiliter, indiuidue inseparabiliter cognitum, nequaquam naturarum differentia sublata, propter unionem, sed potius salua manente proprietate utriusque nature, in unam, non in duas concurrisset personas, sed unum eumdemque Filium unigenitum Deum uerum Dominum Christum, sicut olim prophete, de eo uel ipse nos Christus per semetipsum Dominum erudiuit. Qui autem ita non sentiunt, cum Nestorio et Eutychete, uel eorum sectatoribus eterno anathemate dignos esse pronuntio.«



CAP. CXXXII bis. Consecratio dici non potest que ab excommunicatis hominibus est facta. Greg. Maximo Salonit.

Auditur inauditum nefas, quod post interdictionem  quoque nostram, que sub excommunicatione quoque nostra ordinantiumque te facta est, cesis presbyteris diaconibusque manu militari ad medium diceris deductus. Quam rem nos consecrationem nullo modo dicere possumus, quia ab excommunicatis est hominibus consecrata.



DE LAPSIS POST EORUM ORDINATIONEM.



CAP. CXXXIII. De sacris ordinibus lapsi reparari non possunt.  Gregorius Ianuario episc. Calarit., l. III, ep. 26.

 Peruenit ad nos etiam  quosdam de sacris ordinibus lapsos, uel post penitentiam, uel ante penitentiam ad ministerii sui officium reuocari. Quod omnino prohibemus, et in hoc sacratissimi canones contradicunt. Qui ergo  post acceptum sacrum ordinem lapsus in peccato carnis fuerit, sacro ordine ita careat ut ad altaris ministerium ulterius non accedat.



CAP. CXXXIu. Non ingrediantur ecclesiam, presbyteri, diaconi, uel subdiaconi qui in crimine fornicationis iacent. Gregorius ad Ital. et Theuton.

 Si qui sunt presbyteri uel diaconi, uel subdiaconi qui in crimine fornicationis iaceant, interdicimus eis ex Dei parte omnipotentis, et sancti Petri auctoritate ecclesie introitum usque dum peniteant et emendent. Si qui uero in peccato suo perseuerare maluerint, nullus uestrum eorum audire presumat officium, quia benedictio eorum conuertitur in maledictionem,  et oratio in peccatum, Domino testante per prophetam: Maledicam, inquit, benedictionibus uestris . Qui uero huic saluberrimo precepto obedire noluerint, idololatrie peccatum incurrunt Samuele testante et beato Gregorio instruente: Peccatum ariolandi est, non obedire: et scelus idololatrie, non acquiescere . Peccatum igitur paganitatis incurrit quisquis dum Christianum se asserit, sedi apostolice obedire contemnit.



CAP. CXXXu. Non audiatur missa presbyteri concubinam habentis. Nicolaus Iun. et Alexander, l. III De lapsis.

 Nullus missam audiat presbyteri, quem scit concubinam indubitanter habere, aut subintroductam mulierem.  Unde et ipsa sancta synodus hoc capitulum sub excommunicatione posuit dicens: »Quicunque presbyterorum, diaconorum, subdiaconorum post constitutum beate memorie predecessoris nostri sanctissimi Leonis pape de castitate clericorum concubinam palam duxerit, uel ductam non reliquerit, ex parte omnipotentis Dei, et auctoritate beatorum apostolorum Petri et Pauli precipimus, et contradicimus, ut missam non cantet, neque euangelium uel epistolam legat ad missam, neque in presbyterio cum his ad diuina officia, que prefate constitutioni fuerint inobedientes, maneat, neque partem ab Ecclesia suscipiat, quousque a nobis sententia super huiusmodi, Deo concedente, precedat.«



CAP. CXXXuI. Non potest restitui in sacerdotium, cuius crimen fuerit manifestum.  Nicolaus Carolo archiep., et concil. Wormat.

 Sacerdotes si in fornicationis ceciderint laqueum, et criminis manifestus ostensus fuerint actus, sacerdotii non possunt habere honorem secundum canonice institutionis auctoritatem.



CAP. CXXXuII. Qui uoluptatem officio preposuerit, modis omnibus submoueatur. Innocentius Exuperio Tolos.

 Proposuistis quid de his obseruari debeat quos in diaconi ministerio, aut in officio presbyteri positos, incontinentes esse  aut fuisse generati filii prodiderunt. De his manifesta est diuinarum legum disciplina, et beate recordationis Siricii episcopi monita euidentia emanauerunt, ut incontinentes in officiis pontificalibus positi omni honore ecclesiastico priuarentur, nec admittantur ad tale ministerium quod sola continentia oportet impleri.



CAP. CXXXuIII. Officio et beneficio priuetur episcopus, presbyter aut diaconus, uxorem suscipiens uel susceptam retinens. Alexander II ad episc. et reg. Da mat.

 Si quis amodo episcopus, presbyter aut diaconus feminam acceperit, uel receptam retinuerit, proprio gradu decidat usque dum ad satisfactionem ueniat, nec in choro  psallentium maneat, nec aliquam portionem de rebus ecclesiasticis habeat.



CAP. CXXXIX. De eodem. Alexander II ad eosd.

 Si quis sacerdotum, uel diaconorum, uel subdiaconorum, officium contumaciter deponens, feminam sibi potius eligit, sicut sponte ob fornicationem dimittit officium, ita ob preuaricationem dimittere cogatur et inuitus beneficium.



CAP. CXL. De eodem. Alexander II populo Mediol.

 Eos etiam qui ut fornicari eis liceat, diuinum officium dereliquerint, et a Deo recedentes diabolo et eius operibus seruiunt,  sicut se iustissime ab officio alienos faciunt, ita beneficio ecclesiarum priuatos esse iudicamus.



CAP. CXLI. Qui post ordinationem suam labitur, depositus remanebit. Martinus papa Amando.

 Qui semel post ordinationem in lapsu decidit, deinceps iam depositus erit, nullumque gradum sacerdotii poterit adipisci.



CAP. CXLII. Gregorius uenantio episcopo Lunensi.

Statuimus diaconum abbatem quem de portu ueneris iudicas cecidisse, ad sacrum ordinem non debere uel posse aliquomodo reparari, quem quidem sacro ordine priuatum in penitentia te deputare  conuenit. Cuius si postea actus et conuersatio meruerit, priorem inter monachos, ubi tu tamen decreueris, standi locum obtineat. Subdiaconi quoque quos simul culpa constringit, ab officio suo irreuocabiliter depositi, inter laicos communionem accipiant. In portu autem ueneris loco lapsi, diaconum alium qui hoc officium implere debeat, ordinabis.



CAP. CXLIII. Clericus adulterasse conuictus, uel confessus, in monasterio retrudatur. Synod. Aurelian., c. 7; concil. Aurelian. III.

 Si quis clericus adulterasse aut confessus fuerit aut conuictus, depositus ab officio suo communione concessa in monasterio toto uite sue tempore trudatur.



CAP. CXLIu. De eodem.  Pelagius Constantino defens.

 Romanus Ecclesie Thianensis clericus, pro crimine adulterii quod admisisse perhibetur, clericatus ordine deposito, in monasterio hic in urbe Romana ad agendam penitentiam ex uestra iussione detrusus est.



CAP. CXLu. Lapsi in suum ordinem reparari non possunt. Gregorius Constantino episc. Mediol.

 Si lapsis ad suum ordinem reuertendi licentia conceditur, uigor canonice procul dubio frangitur discipline, dum pro reuersionis spe, praue actionis desideria quis concipere  non formidat. Et post pauca: Illud pro omnibus studete cauere, ut lapsos in sacro ordine nullius uobis supplicatio aliquomodo reuocare suadeat, ne huiusmodi non statuta, sed temporaliter dilata, credatur esse uindicta.



CAP. CXLuI. Presbyter post lapsum nulla ratione in sacro ordine reparari ualet. Gregorius in Decret., ad Sauin. lib. uII, ep. 25.

 Gregorius Sabiniano episcopo. »Presbyterum de quo nos fraternitas tua latoris presentiam legatione consuluit, nulla ratione in sacro ordine post lapsum aut permanere aut reuocari posse cognoscas. Circa quem tamen mitius agendum est propter commissum facinus, quia  facili dicitur professione confessus.«



CAP. CXLuII. Hic determinat contrarium, et uult quod lapsi reparari possunt. Gregor. ad secundum, l. uII, ep. 53.

 Sanctitas tua a nobis requisiuit ut tibi de sacerdotali officio post lapsum resurgendi scriberem, dum de tali officio post lapsum resurgendi scriberemus, dum dicis de hoc canones diuersos te legisse, diuersasque sententias alias resurgendi alias nequaquam. Nam nos generaliter a Nicena synodo incipientes, hanc cum reliquis quatuor ueneramur, qui ipsam sequentes in cunctis sententiis unanimes concordant. Hos ergo precedentes Patres sequimur, quia auctoritate Dei a sacra doctrina illorum non discordamus. A capite  itaque incipientes usque in quartum altaris ministerium hanc formam seruandam cognoscimus, ut sicut minorem maior precedit honore, ita sit in crimine. Et quem maior insequitur culpa, maior ei implicetur uindicta, et sic postea penitentia credatur esse fructuosa. Quid enim prodest triticum seminare, et fructum eius non colligere? aut domum construere et illic non habitare? Post dignam enim satisfactionem credimus lapsum posse redire ad honorem, Propheta dicente: Nunquid qui cadit, non adiiciet ut resurgat?  Et: Qui auersus est, non reuertetur?  Quid est ergo grauius carnale delictum admittere sine quo pauci inueniuntur, aut Dei Filium iureiurando negare? In quo  peccato ipsum beatum principem apostolorum Petrum  lapsum esse cognoscimus; sed post negationem, penitentia secuta est; et post penitentiam indulgentia data est, quia illum ab apostolatu non deiecit quem ante seipsum negaturum predixit. Tibi hec, fili mi, dicta sufficiant, ut illum quem conspicis delicta fletu delere, non dubites in conspectu diuinitatis misericordiam consequi, quia nullum peccantem reuersum despicit, qui peccatores sanguine suo redimere uenit.



CAP. CXLuIII. Clerici post lapsum, suis ordinibus reparari possunt. Calixt. papa in Decr. ad episc. Galliarum.

  CALIXTUS papa Romanus, dilectis episcopis per Galliam constitutis. ---»Errant qui putant Domini sacerdotes, post lapsum, si condignam egerint penitentiam, Domino ministrare non posse, et suis honoribus frui, si bonam deinceps uitam duxerint, et suum sacerdotium condigne custodierint. Et ipsi quidem qui hoc putant, non solum errant, sed etiam traditas Ecclesie claues despicere uidentur, de quibus dictum est: Quecunque solueritis super terram, erunt soluta et in celo . Alioquin hec sententia aut Domini non est, aut uera est. Nos uero indubitanter, tam Domini sacerdotes, quam reliquos fideles, post dignam satisfactionem posse redire ad honores credimus, testante Domino per Prophetam: Nunquid  qui cadit non adiiciet ut resurgat?  Et: Qui auersus est, non reuertetur?  Et alibi: Nolo, inquit Dominus, mortem peccatoris, sed ut conuertatur et uiuat , et per prophetam Dauid penitentiam agentem dicit: Redde mihi letitiam salutaris tui et spiritu principali confirma me . Ipse namque post penitentiam, et alios docuit, et sacrificium Deo obtulit, dans exemplum doctoribus sancte Ecclesie, si lapsi fuerint, et condignam Deo penitentiam gesserint, utrumque facere posse. Docuit enim quando dixit: Docebo iniquos uias tuas, et impii ad te conuertentur . Sacrificium obtulit pro se, dum dicebat: Sacrificium Deo, spiritus contribulatus . uidens autem Propheta scelera sua mundata per penitentiam,  non dubitauit predicando et, Domino liberante, curare aliena; lacrymarum effusio tenet animi passionem: satisfactione autem impleta auertitur animus ab ira, superabundant peccata, superabundat et misericordia. Quoniam apud Deum misericordia, et copiosa apud eum redemptio . Mundetur ergo homo a peccato, et resurgit gratia Dei a lapsu, et in pristino manet officio, iuxta predictas auctoritates. uideat ne amplius peccet, ut sententia Euangelii maneat cum eo, que ait: uade, et ne amplius noli peccare . Sententiam itaque, fratres, que misericordiam uetat, non solum tenere, sed et audire refugite, quia potior est misericordia omnibus holocaustomatibus et sacrificiis.«



CAP. CXLIX. Qui sunt reparandi post lapsum, uel quando.  Isidorus ad Massan. episc. c. 1.

. Domino sancto meritisque beato fratri MASSANO episcopo, ISIDORUS episcopus, salutem.---Quod in epistolis uenerabilis fraternitas tua innotuit, uidelicet quod in canone Ancyritano, capitulo 19, legitur, post lapsum corporalem, restaurandum honoris gradum post penitentiam. Alibi uero legitur, post huiusmodi delictum nequaquam reparandum antiqui ordinis meritum, hec diuersitas hoc modo soluitur. Illos enim ad pristinos gradus canon redire precepit, quos penitentie precesserit satisfactio, uel condigna peccatorum confessio. At contra hi, qui neque a uitio corruptionis  emendantur, atque hoc ipsum carnale delictum quod admittunt, etiam uindicare quadam superstitiosa temeritate nituntur, nec gradum utique honoris, nec gratiam communionis recipiunt. Ergo ita est determinanda sententia ut necesse sit illos restaurari in loco honoris, qui per penitentiam reconciliationem recepisse merentur diuine pietatis, hi non immerito consequentur adepte dignitatis gradum, qui per emendationem penitentie recepisse cognoscuntur remedium uite. Id autem ne forte magis sit ambiguum, diuine auctoritatis sententia confirmatur. Ezechiel quidem propheta sub typo preuaricatricis Ierusalem ostendit post penitentie satisfactionem pristinum restaurari posse honorem. Confundere, inquit, o Iuda, et porta ignominiam  tuam . Et post paululum: Et tu, inquit, et filie tue et reuertemini ad antiquitatem uestram . Quod dicit confundere, ostendit post confessionem, id est peccati opus debere quemquam erubescere, et post confessionem pro admissis sceleribus uerecundam frontem, humoque prostratum demergere, pro eo quod dignum confusione perpetrauit opus. Deinde precepit ut post ignominiam et deiectionem sui nominis siue dignitatis, reuertatur ad suam antiquitatem. Ergo dum quisque post opus confusionis sue confunditur, atque ignominiam portans depositionem suam cum humilitate luget, reuocari secundum prophetiam ad priorem poterit statum. Item, Ioannes euangelista Angelo  Ephesi Ecclesie inter cetera quedam similia scripsit: Memor esto unde excideris, et age penitentiam et prima opera fac. Alioquin ueniam, et mouebo candelabrum de loco eius . Ecce, in quantum ualui, concilii Ancyritani antiquam plane et plenam auctoritate, sententiam sacris testimoniis explanaui, ostendens eum posse restaurari in proprio ordine, qui per penitentie satisfactionem nouerit propria delicta deflere. Qui uero negligit nec luget que gessit, nec lugenda sine ullo pudore religionis, uel timore  iudicii diuini committit, eum nullo modo posse ad pristinum gradum restaurari cognoscas. In fine autem epistole huius hoc adiiciendum putaui, ut quotiescunque in gestis conciliorum discors sententia inuenitur, illius concilii magis teneatur sententia, cuius antiquior aut potior existat auctoritas.



CAP. CL. Qui confitetur se ante ordinationem peccasse, non sacrificet, conuictus autem deponatur. Martinus episc. Brac., ex Synod. Grec.

 Si quis presbyter ante ordinationem peccauerit et post ordinationem peccata confessus fuerit, quod ante errauerat, non offerat, sed tamen pro religione nomen presbyteri portet. Si autem non ipse confessus fuerit, sed ab alio publice conuictus, nec hoc ipsum habeat,  ut nomen presbyteri portet. Similiter de diaconibus obseruandum est, ut si ipse confessus fuerit, ordinem subdiaconi teneat.



CAP. CLI. Presbyter qui ante ordinationem confitetur se corporaliter lapsum, postea non offerat. Ex conc. Neoces. c. 1.

 Presbyter si preoccupatus corporali peccato promoueatur, et confessus fuerit de se quod ante ordinem deliquerit, oblata non consecret, manens in reliquis officiis propter studium bonum. Quod si de seipso confessus non fuerit, et argui manifeste nequiuerit, potestatis sue iudicio relinquetur.



CAP. CLII. Qui ualeant reparari post lapsum, uel non.  Rabanus, l. Penit. c. 1.

 De his uero uisum est nobis scribendum esse qui sacros ordines habent et ante uel post ordinationem contaminatos in capitalibus criminibus se esse profitentur. In quibus, ut mihi uidetur, hec distantia esse debet, ut hi qui deprehensi uel capti fuerint publice in periurio, furto, atque fornicatione, et ceteris huiusmodi criminibus, secundum sacrorum canonum instituta a gradu proprio deponatur, quia scandalum est populo Dei tales personas superpositas habere, quas ultra modum uitiosas esse constat. Nempe inde detrahuntur homines sacrificio Dei, sicut quondam filiis peccantibus Heli fecisse leguntur , et  rebelles hinc atque contrarii existentes prauis exemplis eorum quotidie peiores fiunt. Qui autem de predictis peccatis abscondite a se admissis per occultam confessionem coram oculis Dei, penitente etiam sacerdote, qui in eis inducturus est penitentiam, confitentur, et semetipsos grauiter deliquisse queruntur, siue per ieiunia et eleemosynas, uigiliasque et sacras orationes cum lacrymis purgare certauerint, his etiam gradu seruato, spes uenie de misericordia Dei promittenda est.



DE CLERICO HOMICIDA.



CAP. CLIII. Post patratum homicidium, sacerdotale officium ministrare non potest.  Ioannes uIII Cenomant. episc. Utic.

 Miror minus doctam scientiam tuam putare sacerdotem, post patratum homicidium in sacerdotio posse ministrare, imo, quod est ineptius, nobis suadere uelle, ut ipsi tali presumptioni preberemus assensum. Quis enim tam clemens tamque peruersi sensus tale quid destinaret, uel post quantamcunque penitentiam concedendum, cum omni sit canonice discipline contrarium? Debet ergo sacerdotio priuatus lacrymarum fonte flagitium tam immane diluere, ut talibus saltem remediis curatus, salutis possit inuenire suffragium.



CAP. CLIu. Qui casu homicidium facit, ex dispensatione in ordine suo permaneat.  Urbanus II Gwarnerio episc. Narbon.

 Clerico iacente lapidem, puer dicitur interemptus; nos pro amore Dei et tuo; in eodem ordine eum permanere permittimus, ut tamen semper in penitentia et timore Domini permaneat.



CAP. CLu. Steph. u Sigeberto Corsice episcopo.

 Quia te quasi obnoxium iudicas eo quod a Saracenis captus es, homines interfecisse uideris, bene facis. Sed quoniam non sponte tua interfecisse cognosceris, inde canonice nulli modo iudicaris.



DE USURIS.



CAP. CLuI. Degradatur clericus, qui usuras accipere detegitur.  Conc. Eliber., c. 20.

 Si quis clericus detectus fuerit usuras accipere, placuit degradari et abstinere.



CAP. CLuII. Diaconus, presbyter, et episcopus, exigens usuras, nisi desierit, deponatur. Canones apost.

 Episcopus aut presbyter, aut diaconus usuras a debitoribus exigens, aut certe damnetur, aut desinat et communione priuetur.



CAP. CLuIII. Clericus non accipiat plusquam accommodauit.  Conc. Agath.

 Ut nullus clericorum amplius recipiat quam accommodauerit; si pecuniam, pecuniam; si speciem, speciem; eamden quantam dederit accipiat, et quidquid aliud tantum quantum dederit.



CAP. CLIX. Pro pecunia quam clericus mutuo dedit, iusto pretio species accipere potest. Martinus papa, ex conc. Tarrasc. c. 2.

 Si quis clericus in necessitate prestiterit solidum, hoc uel de uino uel frumento accipiat, quod mercandi causa tempore statuto decretum fuerit uenundari. Ceterum si speciem  non habuerit necessariam, ipsum quod dedit sine ullo augmento suscipiat.



CAP. CLX. Quidquid supra datum exigitur, usura est. Hier., l. uI in Ezech.

 Putant quidam usuram tantum esse in pecunia, quod prouidens Scriptura diuina omnis rei aufert superabundantiam, ut plus non recipias quam dedisti. Item, alii pro pecunia fenerata solent munuscula accipere diuersi generis, et non intelligunt usuram appellari et superabundantiam quidquid illud est, si ab eo quod dederunt plus acceperint.



CAP. CLXI. Quando amplius quam debetur exigitur, usura accipitur. Conc. Agath. c. 1.

  Usura est ubi amplius requiritur quam datur, uerbi gratia: Si dederis solidos X, et amplius quesieris; uel dederis frumenti modium unum, et super aliquid exegeris.



CAP. CLXII. Turpe lucrum sequitur qui minus emit ut plus uendat.

 Quicunque tempore messis uel uindemie, non necessitate, sed propter cupiditatem comparat annonam uel uinum, uerbi gratia, de duobus denariis comparat modium uini, et seruat usque dum uenundetur deinde quatuor aut sex, aut amplius; hoc turpe lucrum dicimus.



DE SERuIS NON ORDINANDIS.



CAP. CLXIII. Capitulorum l. I, c. 82.


Si quilibet seruus dominum fugiens, aut latitans, aut adhibitis testibus pretio conductis uel corruptis, aut qualibet calliditate, uel fraude ad gradus ecclesiasticos peruenerit, decretum est ut deponatur, et dominus eius eum accipiat. Si uero auus et pater, ab alia patria in aliam migrans in eadem prouincia filium genuerit, et ipse filius ibidem educatus, et ad gradus ecclesiasticos promotus fuerit, et utrum seruus sit ignorauerit, et postea ueniens dominus eius legibus eum acquisierit, si dominus eius in libertatem  dare uoluerit, in gradu suo permaneat; si uero eum cum catena seruitutis a castris Dominicis abstrahere uoluerit, gradum amittat.



CAP. CLXIu. Seruus si latenter irrepserit ad sacerdotium, peculii amissione multetur. Gelasius papa Marano et Iusto episc.

 Actores siquidem illustris uiri filii nostri Amandi grauiter conqueruntur, homines iuri suo debitos, alios iam in clericos, alios iam subdiaconos ordinatos, cum non solum post modernum concilium quod tantorum collectione  pontificum sub omnium saluberrime prouisionis assensu constat esse perfectum, huiusmodi personas suscipere non deberent, uerum etiam si qui forte in diuine cultum militie ante fuerint, ignorantia faciente, suscepti, eliminati prorsus et exuti religioso priuilegio ad dominorum possessiones iusta debuerint admonitione compelli, et ideo, fratres karissimi, eos quos supradicti uiri actores in clericatus officio monstrauerint, detineri discussos et obnoxios approbatos, custodito legum tramite, sine intermissione restituite, ita ut si quis iam presbyter reperitur, in eodem gradu peculii sola amissione permaneat. Diaconus uero aut uicarium prestet, aut si non habuerit, ipse reddatur. Residua officia sciant neminem posse ab hac noxietate,  si conuincitur, uindicari, quatenus hoc ordine custodito, nec dominorum iura, nec priuilegia ulla ratione turbentur.



CAP. CLXu. Seruus clericus factus seruituti obnoxius manet. Gelasius Ercul. Stephan. et Iust. episc.

 Actores illustris femine Placide petitorii oblatione conquesti sunt Sabinum Marcellianensis siue Clusionatus urbis antistitem, Antiochum seruum iuris patrone sue absentis domine, occasione captata, ad presbyterii honorem usque perductum, eiusque fratrem Leontium clericalis officii priuilegio decorasse. Et ideo, fratres  karissimi, inter supradictos auctores, et eos qui conditionis extreme repetuntur, obiectu, cognitionem uobis nostra auctoritate deputamus, ut, omnium ueritate discussa, si reuera sibi obiectam maculam, iuste refragationis non potuerit ratione diuellere, Leontium clericum, quem gradus definitus legibus non defendit, ad sequendam cognitionis sue necessitatem modis omnibus exhibete. Antiochum uero, quia per sacerdotium iam non potest recolligi, si in sua Ecclesia in hoc in quo est, desiderat domina collocare, non uelut redditum sibi habeat, sed pro ministeriorum celebratione susceptum.



CAP. CLXuI. Quando seruus sit ordinandus, et quando non.  Constitutio u Nouell. c. 23.

 Si seruus, sciente et non contradicente domino, in clero sortitus sit, ex hoc ipso liber et ingenuus fiat: si enim ignorante domino consecratio facta fuerit, liceat domino intra annum tantum conditionem probare et proprium seruum recipere. Sin autem seruus, sciente domino uel ignorante, secundum ea que diximus, ordinatus fuerit, ex ipso honore clericatus libertatem meretur, et si postea ministerium ecclesiasticum reliquerit, et ad laicorum uitam transierit, in seruitium trahatur.



DE uITA CLERICORUM.



CAP. CLXuII. Non licet episcopo habere canes ad uenandum.  Conc. Aurel. c. 8.

 Episcopum, presbyterum, diaconum, canes ad uenandum, aut accipitres, aut huiusmodi res habere non licet. Quod si quis talium personarum in hac uoluptate detectus sepius fuerit, si episcopus est, tribus mensibus a communione priuetur; presbyter duobus mensibus; diaconus, uno, ab omni officio et a communione suspendatur.



CAP. CLXuIII. Proprii gradus amissione multentur militaria arma clerici ferentes. Ex conc. eodem, c. 18.

 

 Si quis episcopus,  aut presbyter, aut diaconus, uel quilibet ex ordine clericorum aruspices aut ariolos, aut certe augures uel sortilegos, uel eos qui profitentur artem magicam aut aliquos eorum similia exercentes consuluisse fuerit deprehensus, ab honore dignitatis sue suspensus monasterii curam excipiat, ibique perpetue penitentie deditus scelus admissum sacrilegii soluat.



CAP. CLXX. Diaconus presbyter et episcopus ebrietati et alee deseruientes, nisi desierint, communione priuentur. Canones apost. c. 13.

 Episcopus, presbyter, aut diaconus alee aut ebrietati deseruiens, aut  desinat aut certe deponatur. Subdiaconus aut lector, aut cantor similia faciens communione priuetur, similiter et laicus.



CAP. CLXXI. Ludus tabule fugiendus. Augustinus, Serm. in litan.

Luxuriosum et saluti anime contrarium tabule ludum uelut seminarium peccatorum non solum his diebus, sed etiam omni tempore fuge.



CAP. CLXXII. Sumat seipsum.  Conc. Carthag.

 Clericos scurriles, et uerbis turpibus ioculatores ab officio detrahendos censemus.



CAP. CLXXIII. Adulator uel proditor clericus ab officio degradetur.  Ex conc. eodem.

 Clericus qui adulationibus et proditionibus uacare deprehenditur, degradetur ab officio.



DE RELIGIOSIS.



CAP. CLXXIu. Monachi qui sunt in ciuitatibus, episcopo debent esse subiecti.  Conc. Chalced. c. 3.

 Qui uere et pure solitariam  eligunt uitam, digni sunt conuenienti honore. Quia tamen quidam sunt monachi habitantes indifferenter per ciuitates, nec non et monasteria, seipsos presumptione propria commendantes, placuit neminem aut edificare, aut constituere monasteria, aut oratorii domum, sine conscientia ipsius ciuitatis episcopi. Eos uero qui per singulas ciuitates seu possessiones monasterii sunt, subiectos esse debere episcopo, et quieti operam dare, atque conseruare ieiunia et orationes in locis quibus semel se Deo deuouerunt, permanentes, et neque communicare ecclesiasticis neque seculares aliquas altrectare actiones, relinquentes propria monasteria, nisi forte iubeantur propter urgentes necessitates ab ipsius ciuitatis episcopo, et neminem seruorum suscipi  in monasterium ut cum iis sit monachus, nisi cum domini propria conscientia. Pretereuntes uero hec decreuimus extra communionem esse, ne nomen Domini blasphemetur. Conuenit ergo ciuitatis episcopo curam sollicitudinemque necessariam monasteriis exhibere.



CAP. CLXXu. In populari frequentia monachi esse non debent. Hieron. ad Paulin. presb.

 Si cupis esse quod diceris monachus, id est solus, quid facis in urbibus? Que utique non sunt solorum habitacula, sed multorum; habent unumquodque propositum principes suos, et ut ad nostra ueniamus, episcopi, presbyteri  habeant ad exemplum apostolos et apostolicos uiros quorum honores possidentes habere nitantur et meritum. Nos autem habeamus propositi nostri principes Paulos et Antonios, Iulianos, Hilarios, Macarios; habeto simplicitatem columbe, ne cuiquam machineris dolos, et serpentis astutiam, ne aliorum supplanteris insidiis: non multum distat in uitio uel decipere posse uel decipi. Christianum quem senseris tibi semper aut crebro de nummis loquentem, excepta eleemosyna que indifferenter omnibus patet, institorem potius habeto quam monachum. Preter uictum et uestitum, et manifestas necessitates nichil cuiquam tribuas, ne filiorum panem canes comedant.



CAP. CLXXuI. Monachus non habet officium doctoris sed plangentis. Hieron. ad Ripar. et Desid. presb.

 Monachus non doctoris habet officium, sed plangentis, qui uel se, uel mundum  lugeat, et Domini pauidus prestoletur aduentum, qui sciens imbecillitatem suam et uas fragile quod portat, timeat offendere ne impinguat et corruat, et frangatur; unde et mulierum maximeque adolescentularum uitet aspectum, et in tantum castigator sui sit, ut etiam que tuta sunt pertimescat. Cur, inquis, pergis in eremum? uidelicet ut te non uideam, non audiam, in tuo furore non mouear, ut tua bella non patiar. Ne me capiant oculi meretricis, nec forma pulcherrima ad illicitos ducat amplexus, respondebis. Hoc non est pugnare, sed fugere. Stans in acie aduersariis armatus obsiste, ut postquam uiceris, coroneris. Fateor imbecillitatem meam. Nolo spe pugnare uictorie, ne perdam aliquando uictoriam.



CAP. CLXXuII. Hieron. ad Rustic. monac.


Mihi oppidum carcer, et solitudo paradisus est. Quid desideramus urbium frequentiam, quid de hac singularitate censemus? Moyses, ut preesset populo Iudeorum, XL annis eruditur in eremo. Pastor ouium, hominum factus est pastor. Apostoli de piscatione lacus Genesareth ad piscationem hominum transierunt. Tunc habebant patrem, rete, nauiculam, secuti sunt Dominum, protinus omnia reliquerunt, portantes quotidie crucem suam, et ne uirgam quidem in manu habentes.



CAP. CLXXuIII. Hieron. ad eumdem.

Facito aliquid operis, ut semper te diabolus inueniat occupatum. Sic apostoli habentes potestatem  de Euangelio uiuere, laborabant manibus suis, ne quem grauarent, et aliis tribuebant refrigeria, quorum prosperitatibus debebant metere carnalia; cur tu in usus tuos successura non prepares? In desideriis est omnis otiosus. Aegyptiorum monasteria hunc morem habent, ut nullum absque opere ac labore suscipiant, non tam propter uictus necessaria quam propter anime salutem, ne uagentur perniciosis cogitationibus, et instar fornicantis Ierusalem cum omni transeunte diuaricent pedes suos.



CAP. CLXXIX. Ecclesiastica officia nec auida elatione monachi suscipiant, nec blandiente desidia respuant. August. ad Eustoch.

 uos autem. fratres, exhortamur  in Domino, ut propositum uestrum custodiatis, et usque ad finem uite perseueretis, ac si quam operam uestram mater Ecclesia desiderauerit, nec elatione auida suscipiatis, nec blandiente desidia respuatis, sed miti corde obtemperetis Deo cum mansuetudine, portantes eum qui nos regit, qui nos dirigit mites in iudicio, qui docet mansuetos uias suas. Nec uestrum otium necessitatibus preponatis Ecclesie, cui parturienti si nulli boni ministrari uelint, quomodo nasceremini non inueniretis.



CAP. CLXXX. Ad clericatus militiam non eligantur desertores monasteriorum. August. ad Aurel., epist. 76.

 Ex his qui in monasterio permanent, non tamen nisi probatiores atque meliores  in clerum assumere solemus. Nisi forte sicut uulgares dicunt: Malus choraula, bonus symphoniacus est, ita iidem uulgares de nobis iocabuntur dicentes: Malus monachus, bonus clericus est. Nimis dolendum, si ad tam rumosam superbiam monachos suberigimus, et tam graui contumelia clericos dignos putamus, in quorum numero sumus, cum etiam aliquando bonus monachus uix bonum clericum faciat, si adsit ei sufficiens continentia et tamen desit instructio necessaria aut persone regularis integritas.



CAP. CLXXXI. Ille debet abbas institui quem sua congregatio et possessionis dominus ordinari poposcerit, et non extranei. Gregorius papa.

  Defuncto uero abbate cuiuscunque congregationis, non extraneus nisi de eadem congregatione, quem sibi propria uoluntate concors fratrum societas elegerit, et qui electus fuerit, sine dolo uel uenalitate aliqua ordinetur. Quod si aptam inter se personam inuenire nequeunt, solerter sibi de aliis monasteriis similiter eligant ordinandum. Neque constituto abbate quelibet persona quacunque occasione preponatur, nisi forte existentibus  criminibus, que sacri canones punire monstrant. Pariter autem custodiendum est, ut inuito abbate ad ordinanda alia monasteria, aut ad ordines sacros, uel clericatus officium, tolli exinde monachi non debeant.



CAP. CLXXXII. Non potest deseri propositum monachi sponte susceptum.  Leo Rustico episc. Narb.

 Propositum monachi, proprio arbitrio aut uoluntate susceptum deseri non potest absque peccato. Quod enim quis uouit Deo, debet et reddere; unde et qui relicta singularitatis professione ad militiam, et ad nuptias deuolutus est, publice penitentie satisfactione purgari debet, quia etsi innocens militia est, et honestum potest esse coniugium; electionem tamen meliorum deseruisse transgressio est.



CAP. CLXXXIII. Monachus ante unius anni probationem non fiat. Calixtus III Hugoni Treu. et Theoderico uirdun.

  Beati Benedicti canonica, que et precipue patris et predecessoris nostri S. Gregorii pape constitutio est, interdicit monachum ante unius anni probationem effici.



CAP. CLXXXIu. Ante probationem triennii nullus in monasterio suscipiatur. Ex Decretis Bonifacii.

 Si aliquis incognitus monasterium ingredi uoluerit, ante triennium monachi habitus ei non prestetur, et si intra tres annos aut seruus aut colonus, aut libertus, queratur a domino suo, reddatur ei cum omnibus que attulit, fide tamen accepta de impunitate. Si autem triennium non fuerit requisitus, postea queri non potest, nisi sit tam longe ut inueniri non possit; sed tamen ea  que ad monasterium adduxit, serui dominus accipiat.



CAP. CLXXXu. Impubes monasterium ingressus post annum a parentibus reuocari non potest. Conc. Magunt. c. 20.

 Si quis ante legitimos annos tonsuratus est, sine consensu parentum suorum, et si ipsi parentes infra annum non reclamauerint ad principem, aut ad proprium episcopum, aut ad missum domini, in ipso clericatu permaneat, sicut is de quo superius dictum est. Si uero priuate persone infra annum reclamationem fecerint, ipsi siue parentes eorum hoc per legem exsoluent, quod contra eos contraxerunt. Ille uero qui ante legitimos annos tonsuratus est, utrum in  eadem tonsura permanere debeat necne, in potestate sit parentum. Si uero is qui tonsuratus est alicuius seruus fuerit, domino per legem emendetur quidquid de eius seruo contra eum contractum est. Ille uero qui tonsuratus est, utrum in eadem tonsura permaneat, in potestate sit domini sui. Si uero hi qui liberi sunt ante legitimos annos aut post, hoc modo, sicut superius tractatum est, tonsurati sunt, et ad gradus ecclesiasticos peruenerint, in eisdem gradibus permanere cogantur. Si uero seruus qui superius taxato modo tonsuratus est, et ad gradus ecclesiasticos peruenerit, domino suo per legem emendetur, et ei redditus in suo gradu permaneat. Hoc et de uelandis puellis obseruandum est.



CAP. CLXXXuI. Tonsura uel uestis religiosa, in minori etate suscepta, a parentibus irrita fieri potest.  Conc. Tolet., c. 6.

 Si in qualibet minori etate, uel religionis debitam uestem, uel tonsuram in utroque sexu filiis, aut unus aut ambo parentes dederint, aut certe nolentibus uel nescientibus se susceptam, non mox uisam abdicauerint, in filiis, sed uel coram se, uel coram episcopo palamque in conuentu, eosdem filios talia habere permiserint, ad secularem habitum reuerti ipsis filiis, quandoque penitus non licebit, sed conuicti quod tonsuram aut religiosam uestem aliquando habuerint, mox ad religionis cultum habitumque reuocentur,  et sub strenua districtione huiuscemodi obseruantie inseruire cogantur. Parentibus sane filios suos religioni tradere non amplius, quam ad quartum decimum annum etatis licentia poterit esse. Postea uero an cum uoluntate parentum, an sue deuotionis sit solitarium uotum, erit filiis licitum  religionis assumere cultum. Quisquis autem uel abolitione tonsure uel secularis uestis assumptione detectus fuerit attigisse transgressionem, et excommunicationis censuram accipiat, et religioni semper inhereat.



DE uIRGINIBUS, uIDUIS ET ABBATISSIS.



CAP. CLXXXuII. Usque ad annos XII paterne uoluntatis puella subiaceat arbitrio.  Conc. Tribur. c. 24.

 uirgines que ante duodecim annos insciis mundiburdis suis, sacrum uelamen capiti suo imposuerunt, et illi mundiburdi annum  et diem hoc tacendo consenserunt, in sancto proposito permaneant, et si in predicto anno et die pro illis se proclamauerint, petitioni eorum assensus prebeatur, nisi Dei forte timore tacti, cum eorum licentia in religionis habitu perseuerent.



CAP. CLXXXuIII. Ex concilio Carthaginiensi, c. 11.

Sanctimonialis uirgo, cum ad consecrationem suo episcopo offertur in talibus uestibus applicetur, qualibus semper usura est professioni et sanctimonie aptis.



CAP. CLXXXIX. Non nisi certis diebus uelamen imponitur ipsis uirginibus. Ex Decretis Gelasii, c. 21.

 Deuotis quoque uirginibus nisi aut in Epiphania aut in Albis paschalibus,  aut in apostolorum Natalitiis, sacrum minime imponatur uelamen, et non ante uiginti quinque annos, nisi forte, sicut de baptismate dictum est, graui languore correptis, ne sine hoc munere de seculo exeant, implorantibus non negetur.



CAP. CXC. Ante uigesimum quintum annum uirgines non consecrentur. Ex Decretis Pii pape.

 Ut uirgines non uelentur ante XXu annos, nisi forte necessitate periclitantis uirginalis pudicitie, et non sunt consecrande in alio tempore, nisi in Epiphania, et in Albis paschalibus, et in apostolorum Natalitiis, nisi causa mortis urgente.



CAP. CXCI. Ex Decretis Pii pape, et conc. Mileu. c. 16.


Item, placuit ut quicunque episcoporum necessitate periclitantis pudicitie uirginalis, uel cum petitor potens, uel raptor aliquis formidatur, uel si etiam aliquando mortis periculoso scrupulo compuncta fuerit, ne non uelata moriatur, aut exigentibus parentibus, aut his ad quorum curam pertinet, uelauerit uirginem, seu uelauit intra XXu annos, non ei obsit consilium, quod de isto numero annorum constitutum est.



CAP. CXCII. Damnationem habebit, si nupserit que uirginitatem uouit. Hieron. ad Lucian.

 Si nupserit uirgo non  peccauit. Non illa uirgo que se semel cultui Dei dedicauit; harum enim si qua nupserit, habebit damnationem quod primam fidem irritam fecit. Si autem hoc de uiduis obiecerint, quanto magis de uirginibus; preualebit, cum his etiam non liceat  quibus aliquando licuerit.



CAP. CXCIII. Inceste sunt uirgines que post consecrationem nubunt.

 uirgines enim que post consecrationem nupserunt, non tam adultere quam inceste sunt.



CAP. CXCIu. Abbatissa presumens uelare uirginem uel uiduam excommunicetur. Ex Decretis Euticiani pape, c. 13.

 Nihilominus etiam in quibusdam locis inditum inuenimus usum stultitie plenum, et ecclesiastice auctoritati contrarium, eo uidelicet quod nonnulle abbatisse, et alique ex sanctimonialibus, uiduis et puellis uirginibus, contra fas uelum imponere presumant, et ideo nonnulle  iniuste uelate putant se liberius suis carnalibus posse inseruire, et suas uoluptates explere. Quapropter statuimus ut si abbatissa aut quelibet sanctimonialis post hanc definitionem in tantam audaciam proruperit, ut aut uiduam aut puellam uelare presumat, iudicio canonico usque ad satisfactionem subdatur.



CAP. CXCu. Bonifacius martyr Hildriualdo regi Anglorum.

Apud Grecos et Romanos quasi blasphemiam Deo irrogasset, qui in hoc reus fit, ut proprie de hoc peccato ante ordinationem interrogatus, si reus fuerit inuentus, ut cum uelata et consecrata nonna concubuisset, ab omni gradu sacerdotii Dei prohiberetur. Propter hoc, fili mi, sollicite considerandum  est quanti ponderis hoc peccatum esse uidetur ante oculos eterni iudicis, quod facientem inter idololatrie seruos constituet, et a diuino ministerio altaris abiiciet, licet ante peracta penitentia reconciliatus sit Deo.



CAP. CXCuI. Ex concilio Rothomagensi, c. 9.

 Statutum est uiduas non uelari debere; similiter et hoc statutum est, ut si quispiam presbyterorum deinceps huius constitutionis norme contumaciter transgressor exstiterit, scilicet ut aliquas uiduas uelare presumat, quia et hoc episcopis non licet, gradus sui periculum incurrat, similiter et de puellis uirginibus a presbyteris non uelandis; statutum est ut si quis hofacere  tentauerit, tanquam transgressor canonum damnetur.



CAP. CXCuII. Quod uidue nullo modo sunt uelande. Martinus papa, in conc.

 uiduas autem uelare pontificum nullus tentet, prout statutum est in Decretis Gelasii, capitulo 13, quod nec auctoritas diuina nec canonum forma prestitit. Que si propria uoluntate continentiam fuerit professa, uel in eiusdem Gelasii capitulo 21 legitur eius intentio pro se reddat rationem Deo, quia sicut, secundum apostolum, si continere se non poterat, nullatenus nubere uetabatur, sic secum habita deliberatione promissam fidem pudicitie Deo debet custodire. Nos autem auctoritate Patrum suffulti in hoc sacro  conuentu sancimus et libere iudicamus, si sponte uelamen, quamuis non consecratum, sibi imposuerit, et in Ecclesia inter uelatas oblationem Deo obtulerit, uelit nolit, sanctimonie habitum ulterius habere debet, licet sacramento confirmare uelit eo tenore et ratione uelamen sibi imposuisse, ut iterum posset deponere.



CAP. CXCuIII. Non est uiduis fas, post susceptam uelamen, a sacro proposito discedere. Conc. Aurel. c. 3.

 uiduas que ab altari sacrum uelamen acceperunt, spontanea uoluntate sacre conuersionis, decernit sancta synodus in eodem proposito permanere. Non enim fas esse decernimus ut postquam se semel Deo sub uelo consecrauerint,  et inter uelatas oblationem obtulerint, iterum eis concedi Spiritui sancto mentiri.



CAP. CXCIX. Non permittitur uidue post professionem continentie uotum deserere. Nicolaus Carolo archiep.

 uidua quidem que capiti imposuerit sacrum uelamen, si inter ceteras uelatas feminas in ecclesia orauerit, et oblationem cum illis obtulerit, si professa est in eodem habitu permanere, spondens, nunquam religionis uelamen deponere, a religionis obseruantia discedere non presumat.



CAP. CC. Ante professam continentiam nubant uidue quibus uolunt. August: De bono uiduit.

  uidue que se continent nubant antequam professe continentiam Deo uoueant; quod nisi reddant, iure damnantur.



CAP. CCI. Professionem uiduitatis coram episcopo factam, post habitum susceptum, nulli uiolare permittitur. Conc. Araus. c. 6.

 uiduitatis seruandi professionem coram episcopo in secretorio habitam, imposita coram episcopo ueste uiduali, dicimus non esse uiolandam; ipsam talis professionis desertricem merito esse damnandam decernimus.



CAP. CCII. Modus et solemnitas faciende professionis hoc ordine seruetur. Conc. Tolet. c. 5.

 Omnes femine uenientes ad  sacram religionem et pallio capita contegant, et conscriptam roboratamque professionem faciant, scripturamque: post quam scripturam non sinantur relabi ad preuaricationis audaciam. Que uero ex his omnibus fuerint reperte animum aut uestem in transgressionem dedisse, excommunicationis sententiam ferant, et rursus mutato habitu in monasteriis donec diem ultimum claudant, sub erumnis ardue penitentie permaneant religate.



CAP. CCIII. Transire non possunt uidue et uirgines post religionis propositum ad nuptias. Gelasius in Decret. ad Sicil.

 Neque uiduas ad nutias transire patimur, que religioso proposito diuturna obseruatione permanserunt. Similiter uirgines  nubere prohibemus, quas annis plurimis in monasteriis etatem egisse contigerit.



CAP. CCIu. De uiduis et uirginibus que a religionis proposito discedunt. Gregor. papa ad Bonifac.

 uiduas a proposito discedentes uiduitatis, super quibus nos consuluit dilectio tua, frater carissime, credo te nosse a sancto Paulo et multis sanctis Patribus nisi conuertantur, olim esse damnatas. Quas et nos apostolica auctoritate damnandas et a communione fidelium atque a liminibus ecclesie arcendas fore censemus, usquequo obediant suis episcopis, et ad bonum quod ceperunt, inuite aut uoluntarie reuertantur. De uirginibus autem non uelatis, si deuiauerint,  a sancte memorie predecessore nostro papa Innocentio taliter decretum habemus. He uero que necdum sacro uelamine sint tecte, tamen in proposito uirginitatis semper se simulauerunt permanere, licet uelate non fuerint, si nupserint, aliquando tempore his agenda penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis pollicitatio quam cum Deo pepigit, solui sine uindicta non poterit, etc. Nam si uirgines nondum uelate taliter penitentia publica puniuntur, et a cetu fidelium usque ad satisfactionem nisi ueniant excluduntur, quanto potius uidue, que perfectioris etatis et maturioris sapientie  ac consilii existunt, uirorumque consortio multoties use sunt, et habitum religionis assumpserunt, et demum apostatauerunt, atque ad priorem uomitum sunt reuerse, a nobis et ab omnibus fidelibus a liminibus ecclesie, et a cetu fidelium usque ad satisfactionem sunt eliminande, et carceribus tradende, qualiter iuxta beatum apostolum Paulum: Tradere huiusmodi hominem Satane ut spiritus saluus sit in die Domini . De talibus enim Dominus per Moysen loquitur: Auferte malum de medio uestri . De quibus et per Prophetam ait: Letabitur iustus, cum uiderit uindictam impiorum; manus suas lauabit in sanguine peccatoris . De talibus namque et eorum similibus eisdem consentientibus dicitur, quia non  solum qui faciunt, sed et qui consentiunt facientibus, rei sunt .



CAP. CCu. Que sanctimonialem se esse finxerat, nubere non ualet. Nicolaus ad Adalwinum archiepisc. uienn.

 NICOLAUS episcopus seruus seruorum Dei, reuerendissimo et sanctissimo confratri nostro ADALWINO sancte uiennensis Ecclesie archiepiscopo.---Quod interrogasti de femina que post obitum uiri sui uelamen sacrum super caput suum imposuit et finxit se sub eodem uelamine sanctimonialem esse; postea uero ad nuptias rediit, bonum mihi uidetur, quia per hypocrisim ecclesiasticam regulam conturbare uoluit, et non legitime in uoto suo permansit, ut penitentiam  agat de illusione nefanda, et reuertatur ad id quod spopondit, et in sacro ministerio permaneat quod inchoauit.



CAP. CCuI. De eodem.

 Nam si consenserimus quod omnia ecclesiastica sacramenta quisque prout uult fingat, et non uere faciat, omnis ordo ecclesiasticus turbabitur, nec Catholice fidei iura consistunt, nec canones sacri rite obseruantur. Quid enim profuit Simoni Mago baptismum sacrum ficte accipere, et in Christianitate se permansurum finxisse, cum per apostolum fraude eius detecta, quod sibi futurum esset prenuntiatum fuit. Ait enim: Pecunia tua tecum sit in perditionem; cor  enim tuum non est rectum coram Deo. Penitentiam itaque age de nequitia hac tua, et roga Deum ut forte remittatur tibi cogitatio cordis tui. In felle enim amaritudinis et obligatione iniquitatis uideo te esse . Ideo tales, nisi resipiscant, spirituali gladio percutere censemus. Non enim fas est Spiritui sancto mentiri, sicut Ananias et Saphira mentiti sunt, et statim perierunt .



CAP. CCuII. Filii perditionis sunt qui uiolant corpora feminarum consecratarum. Conc. Arel. c. 4.

 Sciendum est omnibus quod Deo sacratarum feminarum corpora, per uotum proprie sponsionis, et uerba sacerdotis Deo consecrata templa esse, Scripturarum testimoniis  comprobantur, et ideo uiolatores earum sacrilegi ac iuxta Apostolum, filii perditionis esse noscuntur .



CAP. CCuIII. uidue quales eligi debeant, Apostolus dixit .

Precipe, inquit, ut uidue irreprehensibiles sint; uidua eligatur non minus LX annorum . . . in operibus bonis testimonium habens, si filios educauit, etc. Adolescentiores uiduas deuita. Cum enim luxuriate fuerint in Christo, nubere uolunt; habentes damnationem, quia fidem irritam fecerunt, simul et otiose . . . loquentes que non oportet. uolo ergo iuniores nubere, filios procreare, matresfamilias esse, nullam occasionem dare aduersario maledicti gratia. Iam enim quedam conuerse sunt retro Satanam.



CAP. CCIX. Abbatisse secundum Sancti Benedicti Regulam professe, singulariter uiuant, nec foras habeant sine sui episcopi licentia.  Conc. Magunt. c. 13.

Abbatissas autem cum sanctimonialibus omnino recte et iuste uiuere censemus. Que uero secundum Regulam Sancti Benedicti professionem fecerunt, singulariter uiuant. Sin autem canonice uiuant pleniter et sub diligenti cura custodiam habeant, et in claustris suis permaneant, nec foras exitum habeant, sed et ipse abbatisse in monasteriis sedeant, nec foras uadant, sine licentia et consilio episcopi sui.



CAP. CCX. Abbatissa maximam curam habeat monialium quas secum foras ducit. Conc. Magunt. c. 26.

 Abbatissa nequaquam de monasterio egrediatur, nisi per licentiam episcopi sui; et si quando foras pergit, de sanctimonialibus quas secum ducit, curam habeat maximam, ut nulla eis detur occasio peccandi.



CAP. CCXI. Abbatisse cura qualis esse debeat erga sanctimoniales. Conc. Grat. c. 8.

Abbatissa diligentem curam de congregatione sibi commissa habeat, et prouideat, ut in lectione et officio, in modulatione psalmorum, ipse sanctimoniales strenue sint; et in operibus bonis illa eis ducatum prebeat, utpote pro animabus earum rationem redditura, in conspectu Domini, et stipendia  sanctimonialibus prebeat necessaria, ne forte per indigentiam cibi aut potus peccare compellantur.



CAP. CCXII. Sanctimoniales e monasterio non egrediantur, nisi abbatissa mittente, urgente necessitate. Conc. Magunt. c. 14.

Sanctimoniales, nisi forte abbatissa sua pro aliqua necessitate urgente mittente, nequaquam de monasterio egrediantur.



CAP. CCXIII. Mulier que mutauit habitum propter continentiam, si uirilem amictum sumat, anathema sit. Ex Conc. Gang. c. 14.

Si qua mulier propter continentiam, que putatur, mutauerit habitum, et pro solito muliebri amictum  uirilem sumat, anathema sit.



CAP. CCXIu. Mulieri crines attondenti, que pena debeatur. Conc. eodem, c. 17.

Si qua mulier propter diuinum cultum  crines attondat, quos ei Dominus ad subiectionis memoriam tribuit, tanquam preceptum dissoluens obedientie, anathema sit.



CAP. CCXu. Quod episcopus sepe uisitare debet monasteria sanctimonialium. Conc. Rothom. c. 3.

 Ut episcopus monasteria monachorum et sanctimonialium frequenter intreat, et cum grauibus et religiosis personis in earum conuentu residens, eorum uel earum uitam et  conuersationem diligenter excutiat, si quid reprehensibile inuenerit diligenter satagat. Sanctimonialium etiam pudicitiam subtiliter inuestiget, et si aliqua inueniatur que, neglecto proposito sanctitatis, clerico aut laico impudenter misceatur, acriter uerberibus cerceatur, et in priuata custodia retrudatur, ubi quod male commisit, digne peniteat. Interdicatur etiam ex auctoritate sanctorum canonum, ut nullus laicus aut clericus in earum claustris et  secretis habitationibus accessum habeat, neque presbyteri, nisi tantum ad missam; expleta missa ad ecclesias suas redeant. Omnibus publice et priuatim denuntiet quantum sit periculum qui sponsam Christi uitiare presumit. Si enim ille reus tenetur qui sponsam hominis uiolat, quanto magis reus maiestatis efficitur, qui sponsam omnipotentis Dei corrumpit?



LIBER QUARTUS.



De primatu Romane Ecclesie, et de iure metropolitanorum atque episcoporum, et de ordinatione eorum, et de sublimitate episcopali.



CAP. I. De priuilegiis Constantini imperatoris, concessis Syluestro pape ab eodem.  Ex constit. Constant. imp.

Ex testamento Constantini nostri concedimus sanctis ipsis apostolis dominis meis, beatissimis Petro et Paulo per eos et Syluestro Patri nostro summo pontifici, et uniuersalis urbis Rome pape, et omnibus eius successoribus pontificibus, qui usque in finem mundi in sede beati Petri erunt sessuri, atque de presenti conferimus palatium imperii nostri Lateranense, quod omnibus in toto orbe prefertur atque precellit palatiis, deinde diadema uidelicet coronam capitis nostri, simulque phrygium nec non et superhumerale, uidelicet lorum, quod imperiale circumdare assolet collum, uerum  et chlamidem purpuream atque tunicam coccineam, et omnia imperialia indumenta seu dignitatem imperialium presidentium, equitum, et conferentes imperialia sceptra simulque cuncta signabunda et etiam diuersa ornamenta imperialia, et omnem professionem imperialis culminis et gloriam potestatis nostre; uiris enim reuerendissimis clericis in diuersis ordinibus eiusdem sacrosancte Romane Ecclesie seruientibus, illud culmen singulare potentie et precellentie habere sancimus, cuius amplissimus senatus noster uidetur gloria adornari, id patricios atque consules effici, nec non ceteris dignitatibus imperialibus eos promulgantibus decorari, et sicut imperialis militia ita et clero et sancte Romane Ecclesie ordinari decreuimus. Item  ibid.: Ipse beatissimus papa super coronam quam gerit ad gloriam beati Petri, omnino ipsa ex auro non est passus uti corona. Phrygium uero candido nitore splendidum resurrectionem Dominicam designans, eius sacratissimo uertici manu nostra imposuimus, et tenentes frenum ipsius pro reuerentia beati Petri, stratoris officium illi exhibuimus, statuentes eodem phrygio omnes successores eius singulariter in processionibus uti ad imitationem imperii nostri. Unde ut non pontificalis apex uilescat, sed magis amplius quam terreni imperii  dignitas et glorie potentia decoretur: ecce tam palatium nostrum, ut prelatum est, quam Romanam urbem et omnes Italie seu occidentalium regionum prouincias, loca et ciuitates sepe prefato beatissimo pontifici Patri nostro Syluestro uniuersali pape contradentes, atque relinquentes ei uel successoribus ipsius pontificum potestati et ditioni firma imperiali censura per hanc nostram diualem sacram et pragmaticum constitutum decernimus disponendum, atque iure sancte Romane Ecclesie concedimus permanendum, unde congruum prospeximus nostrum imperium et regni potestatem orientalibus transferri ac transmutari regionibus, et in Byzantie prouincia in optimo loco nomini nostro ciuitatem edificari, et nostrum illic constitui imperium.  Quoniam ubi principatus sacerdotum et Christiane religionis caput ab imperatore celesti constitutum est, nec est iustum ut illic imperator terrenus habeat potestatem.



CAP. II. Non ab apostolicis, sed ab ipso Domino Romana Ecclesia primatum accepit. Anaclet. in Decret. ep. 3 ad episc.

 ANACLETUS seruus seruorum Dei, omnibus episcopis, et reliquis Christi sacerdotibus, salutem.---Sacrosancta Romana Ecclesia et apostolica non ab apostolis, sed ab ipso Domino Saluatore nostro primatum obtinuit, sicut ipsi beato Petro apostolo dixit: Tu es Petrus, et reliqua . Ergo hec apostolica sedes, cardo et caput omnium Ecclesiarum a Domino et  non ab alio est constituta, et sicut cardine ostium regitur, ita huius sancte sedis auctoritate omnes Ecclesie Domino disponente, reguntur. Igitur si que cause difficiliores inter uos orte fuerint, ad huius sancte sedis apicem eos quasi ad caput referte, ut apostolico terminentur iudicio.



CAP. III. Primatum Romane Ecclesie non aliqua synodus, sed Christus instituit Gelas. in Decret. c. 1.

 GELASIUS urbis Rome episcopus, omnibus episcopis. Quamuis uniuerse  per orbem Ecclesie unus thalamus Christi sit, sancta tamen Romana Ecclesia Catholica et apostolica, nullis synodicis constitutis, ceteris Ecclesiis prelata est, sed euangelica uoce Domini et Saluatoris nostri primatum obtinuit. Tu es, inquit Dominus, Petrus, et super hanc petram edificabo Ecclesiam meam . Cui etiam data est societas beatissimi Pauli apostoli uasis electionis, qui non diuerso, sicut heretici garriunt, sed uno tempore, uno eodemque die gloriosa morte cum Petro in urbe Roma sub cesare Nerone agonizans coronatus est, et pariter supradictam Romanam Ecclesiam Christo Domino consecrarunt, eamque in omnibus urbibus in uniuerso mundo sui presentia atque triumpho pretulerunt. Est ergo prima  Petri apostoli sedes Romana Ecclesia non habens maculam nec rugam, nec aliquid huiusmodi.



CAP. Iu. In Decretis Anacleti, c. 3.

 Prima igitur sedes est celesti beneficio Romana Ecclesia quam, ut memoratum est, beatissimi Petrus et Paulus martyrio consecrarunt.



CAP. u. Prima sedes nullius iudicio subiacet. Innocentius in Decret.

 Syluester papa in generali residens synodo dixit: »Nemo iudicabit primam sedem iustitiam temperare desiderantem. Neque enim ab Augusto, neque ab omni clero, neque a regibus, neque a populo, iudex iudicabitur.«



CAP. uI. Minores non possunt cognoscere de causis maiorum.  Nicolaus Micheli imper. in Decret. c. 1.

NICOLAUS seruus seruorum Dei, piissimo et dilectissimo filio, MICHAELI a Deo dilecto semper Augusto.

Nunc autem diuina inspiratione non nos pigebit nec nobis impossibile erit ostendere uobis, si tamen audire uelitis, non posse quemquam rite ab his qui inferioris dignitatis sunt, uel ordinis, iudicialibus submitti definitionibus. Siquidem tempore Diocletiani et Maximiani Augustorum, Marcellinus episcopus urbis Rome, qui postea insignis martyr effectus est, adeo compulsus est a paganis ut templum eorum ingressus, grana thuris super prunas  imponeret. Cuius rei gratia collecto numerosorum concilio episcoporum et inquisitione facta, hoc idem pontifex se egisse confessus est, nullus tamen eorum proferre sententiam ausus est, dum ei sepissime omnes dicerent: »Tuo ore iudica causam tuam, non nostro iudicio.« Et item: »Noli audiri in nostro iudicio, sed collige in sinu tuo causam tuam.« Et rursus: »Quoniam ex te,« inquiunt, »iustificaberis, aut ex ore tuo condemnaberis.« Et iterum dicunt: »Prima sedes non iudicabitur a quoquam.« Item in eadem: »Sed cum quodam tempore quidam contra Sixtum papam tentassent quedam mali rumoris obiicere, et in concilio cui ualentinianus Augustus intererat dictum fuisse non licere aduersus pontificem sententiam  dare, surrexit idem protinus imperator, et in arbitrio prefati pontificis tribuit iudicare iudicium suum: etenim nullus pontificum iuniorum uel inferiorum urbium suis actis iudiciis inuenitur.«



CAP. uII. Minorum sententia maiores damnari non ualent. Nicolaus ad eumdem, ex eod. cap.

 Item, in eadem. In tantum autem hanc presumptionem sancti Patres, apud Chalcedoniam detestati sunt, ut Dioscorum Alexandrinum antistitem, inter cetera idcirco potissimum, sine ulla restitutione, damnauerint, quia ponens in celo os suum, et lingua eius transeunte super terram, excommunicationem in sanctum  papam Leonem dictauit, ita ut in sententia contra ipsum prolata, hoc uideantur memorare precipue dicentes quoniam secundus excessus priorem iniquitatem ualde transcendit. Presumpsit enim excommunicationem dictare aduersus sanctissimum et beatissimum archiepiscopum magne Romane [Ecclesie] Leonem. Nunquid inquisitionem fuisse factam, utrum iuste an iniuste Dioscorus ipsam excommunicationem dictasset. Non plane, sed absque omni controuersia, hoc in eo multati sunt quia cum esset inferior, potiorem quibuslibet est conatus lacessere iniuriis, teste Anatolio Constantinopolitano presule, qui dicit: Propter fidem non est damnatus Dioscorus, sed quia excommunicationem  fecit domino archiepiscopo Leoni.



CAP. uIII. Prima sedes iudicat aliorum causam. Symmachus papa, in synod. u, in l. Eunod.

 Aliorum forte hominum causas Deus uoluit terminare per homines, sed sedis istius presulem suo sine questione reseruauit arbitrio, uoluit beati Petri successores celo tantum debere innocentiam, et subtilissime dissensionis [subtilissimi discussoris] indagini inuiolatam habere censcientiam.



CAP. IX. De eodem. Gelasius episc. Dalmat.

 GELASIUS episcopus, omnibus. Cuncta per mundum nouit Ecclesia quod sacrosancta Romana Ecclesia de omni  Ecclesia fas habet iudicandi, neque cuiquam de eius liceat iudicio iudicare, siquidem ad illam de qualibet mundi parte appellandum est, ab illa autem nemo est appellare permissus.



CAP. X. Nemini est permissum de eo quod papa statuit iudicare, uel illius sententiam retractare. Nicolaus papa ad Michel. imp.

 NICOLAUS papa omnibus episcopis. Neminem sedis apostolice iudicia iudicare, aut illius sententiam retractare permissum est, uidelicet propter Romane Ecclesie primatum Christi munere beato Petro apostolo diuinitus collatum.



CAP. XI. Apostolice sedis iudicium a nemine retractandum.  Nicolaus Micheli imp.

 Patet profecto sedis apostolice, cuius auctoritate maius non est, iudicium a nemine fore retractandum, nec cuiquam de eius liceat iudicare iudicio, iuxta quod Bonifacius papa Rufo et ceteris episcopis per Thessaliam constitutis scribit. »Nemo,« ait, »unquam apostolico culmini, de cuius iudicio non licet retractari, manus obuias audacter intulit, nemo in hoc rebellis  existit, nisi qui de se uoluit iudicari, et beatus papa Gelasius, nec de eiusdem, id est Romane Ecclesie canones unquam preceperunt iudicari iudicio, nec sententie constiterunt oportere dissolui, cuius potius sequenda decreta mandarunt.«



CAP. XII. In Decretis Iulii pape, c. 2.

 Iulius apostolice sedis episcopus, omnibus episcopis. Habet sacrosancta Romana Ecclesia potestatem singulari priuilegio sibi concessam, aperire et claudere ianuas celestis regni quibus uoluerit.



DE CONCILIIS SYDONALIBUS.



CAP. XIII. Bini conuentus per singulos annos ab episcopis celebrentur.  Leo papa Anastasio Tessal., ep. 6.

 De conciliis autem episcopalibus non aliud indicimus quam sancti Patres salubriter ordinauerunt, ut semel bini conuentus per annos singulos habeantur, in quibus de omnibus querelis, que inter diuersos Ecclesie ordines nasci assolent, iudicetur. At si forte inter ipsos qui presunt de maioribus peccatis  causa nascitur, que prouinciali nequeat examine definiri, fraternitatem tuam, de totius negotii qualitate metropolitanus curabit instruere, ut si coram positis Patribus nec tuo fuerit res sopita iudicio, ad nostram cognitionem quidquid illud est transferatur.



CAP. XIu. Absque Romani pontificis auctoritate, synodum aliquibus congregari non licet.  Isidor. c. 8.

 Synodorum uero congregandorum auctoritas apostolice sedi priuata commissa est potestate, nec ullam synodum generalem ratam esse legimus, que eius non fuerit auctoritate congregata uel fulta; hec auctoritas testatur canonica, historia hec ecclesiastica roborat, hoc sancti Patres confirmant.



CAP. Xu. Ad morum correctionem et controuersiarum dissolutionem bis in anno episcopale concilium fiat.

 Propter utilitates ecclesiasticas,  causas earum rerum que dubitationem controuersiamque recipiunt, optime placuit ut per singulas quasque prouincias bis in anno episcoporum concilia celebrentur. Semel quidem post tertiam septimanam festi paschalis, ita ut in quarta septimana que consequitur, id est in medio Pentecoste, conueniat synodus metropolitano comprouinciales episcopos admonente.



CAP. XuI. De eodem. Conc. Antioch. c. 16.

 Secunda uero synodus fiat Idus Octobris, id est Xu die mensis Octobris, quem hiber periti Greci nominant. In ipsis autem conciliis adsint presbyteri, diaconi, et  omnes qui se lesos estimant et synodi experiantur examen.



CAP. XuII. Usque ad proximam synodum a communione abstineat, qui a metropolitano uocatus absque graui necessitate synodo adesse neglexerit episcopus. Conc. Agath. c. 35.

 Si metropolitanus episcopus ad comprouinciales episcopos epistolas direxit in quibus eos aut ad ordinationem alicuius fratris aut ad synodum inuitet, postpositis omnibus, excepta graui infirmitate corporis, aut preceptione regia aliqua, ad constitutam diem adesse non differant; quod si defuerint, sicut prisca canonum precepit auctoritas, usque ad proximum synodum a caritate fratrum et Ecclesie communione priuentur.



CAP. XuIII. Communione priuetur episcopus qui a metropolitano uocatus, ad synodum uenire contemnit.  Conc. Aruern. c. 15

 Quisquis autem episcoporum, excepta ineuitabili causa uel necessitate de peragendo concilio, se absentauerit, per unius anni spatium erit a communione priuandus.



CAP. XIX. Pro se legatum ad synodum mittet, quem grauis necessitas premit. Ex Decretis Felicis pape, ep. 2 ad episc. Gall.

 Quod si egrotans fuerit episcopus, aut aliqua eum grauis necessitas detinuerit,  pro se legatum ad synodum mittat, suscepturus, salua fidei ueritate, quidquid synodus statuerit.



CAP. XX. De locatione metropolitani et primatis. Conc. Cabil. c. 6

 Item placuit ut ceteri metropolitani, conseruato primatu metropolitani episcopi, secundum sue ordinationis tempus alius alii deferat locum.



CAP. XXI. Ex concilio Auernensi.

In primis placuit, ut quoties secundum statuta Patrum sancta synodus congregatur, nullus episcoporum aliquam causam prius suggerere audeat, quia ea que ad emendationem uite, ad seueritatem regule  et ad anime remedium pertinent, finiantur.



CAP. XXII. Exempla Bonifacii pape ad episcopos Gallie.

Si inter episcopos eiusdem concilii dubitatio emerserit de ecclesiastico iure uel de aliis negotiis, primum metropolitanus eorum cum aliis quibusdam  in concilio considerans rem indicet. et si non acquiescet utraque pars iudicanti, tunc primas regionis inter ipsos audiatur, et quod ecclesiasticis canonibus et legibus nostris consentaneum sit, hoc fiat, et nulla pars audeat contradicere eius calculo.



QUALITER PROuINCIAE SUNT CONSTITUENDAE.



CAP. XXIII. Que obedientia sit exhibenda primatibus et patriarchis.


 Prouincie autem multo ante aduentum Christi tempore diuise sunt ex maxima parte, et postea ab apostolis, et beato Clemente  predecessore nostro, ipsa diuisio est renouata, et in capite prouinciarum ubi dudum primates leges erant seculi ac prima iudiciaria potestas, ad quos qui per reliquas ciuitates commorabantur, quando eis necesse erat, qui ad aulam imperatorum uel regum confugere non poterant, uel quibus permissum non erat, confugiebant, pro oppressionibus uel iniustitiis suis ipsoque appellabant, quoties opus erat, sicut in lege eorum preceptum erat, ipsis quoque in ciuitatibus uel in locis suis patriarchas uel primates, qui unam formam tenent, licet diuersa sint nomina, leges diuine et ecclesiastice poni et esse iusserunt, ad quos episcopi, si necesse fuerit, confugerent, eosque appellarent, et ipse nomine primatum fruerentur, et non alii. Relique uero  ciuitates metropolitane, que minores iudices habebant, licet maiores comitibus essent, haberent metropolitanos suos, qui predictis iuste obedirent primatibus, sicut et in legibus seculi ordinatum erat, qui non primatum, sed aut metropolitanorum, aut archiepiscoporum nomine fruentur, et licet singule metropoles ciuitates, suas prouincias habeant et suos metropolitanos habere debeant  episcopos, sicut prius metropolitanos habebant iudices seculares. Primates tamen, ut prefixum est, et tunc et nunc habere iusse sunt, ad quos post sedem apostolicam summa negotia conueniunt, et ibidem quibus necesse fuerit releuentur, et iuste restituantur,  et hi qui iniuste opprimunt iuste reformentur atque fulciantur, episcoporumque cause et summorum iudicio negotiorum, salua sedis apostolice auctoritate, iustissime terminentur.



CAP. XXIu. Quot ciuitates unaqueque prouincia habet. Pelagius in Decret. c. 1.

 Pelagius papa Romanus episcopis omnibus. Scitote certam prouinciam esse que habet X uel XI ciuitates et unum regem, et totidem minores potestates sub se, et unum metropolitanum aliosque suffraganeos X uel XI episcopos iudices ad quorum iudicium omnes cause referantur, et ut ab his omnibus iuste consona uoce decernantur, nisi  ad maiorem auctoritatem fuerit ab his qui iudicandi sunt appellatum, unde non oportet ut degradetur, uel deshonoretur unaqueque prouincia, sed apud semetipsam habeat iudices sacerdotes, et episcopos, singulos uidelicet iuxta ordines suos. Et quicunque causam habuerit, a sue iudicibus prouincie iudicetur, et non ab alienis, nisi, ut iam prelibatum est, a iudicandis fuerit appellatum.



DE DIGNITATE ET POTESTATE PRIMATUM ET ARCHIEPISCOPORUM.



CAP. XXu. Non uocentur primates, nisi qui primas sedes tenent.  Anicetus papa episcopis Gall.

 Nulli archiepiscopi, primates uocentur, nisi illi qui primas tenent ciuitates quarum episcopos apostoli et successores apostolorum regulariter patriarchas et primates esse constituerunt, nisi aliqua gens deinceps ad fidem conuertatur, cui necesse sit propter multitudinem episcoporum primatem constitui. Reliqui uero qui alias metropolitanas sedes adepti sunt, non primates, sed metropolitani nominentur.



CAP. XXuI. Nullus metropolitanus sine comprouincialium concilio aliorum causas agere presumat.

 Si autem aliquis metropolitanorum inflatus fuerit, et sine prouincialium  omnium presentia uel episcoporum consilio, aut causas eorum, aut alias causas, nisi ad eas tantum que ad suam propriam pertinent parochiam, agere, aut eos grauare uoluerit, ab omnibus districte corrigatur, ne talia deinceps presumere audeat. Si uero incorrigibilis eisque inobediens apparuerit, ad hanc apostolicam sedem, cui omnia episcoporum iudicia terminare precepta sunt, eius contumacia referatur, ut uindicta de eo fiat, et ceteri timorem habeant. Si autem propter nimiam longitudinem, aut temporis incommoditatem, uel itineris asperitatem, graue ad hanc sedem eius causam deferre fuerit, tunc ad eius primatum causa deferatur, et penes ipsum huius sancte sedis auctoritate iudicetur.



CAP. XXuII. Quod nullus primatum uel archiepiscoporum debent aliquem de alterius parochia excommunicare.  Calixtus papa ep. 2 episc. Gall.

 Nullus primas uel metropolitanus diecesani Ecclesiam uel parochiam, aut aliquem de eius parochia presumat excommunicare, uel iudicare, uel agere aliquid absque eius consilio uel iudicio, sed hoc obseruent quod ab apostolis, ac Patribus, ac predecessoribus nostris statutum est, et nobis confirmatum, id est si quis metropolitanus episcopus, nisi quod ad suam solummodo pertinet propriam parochiam, sine consilio et uoluntate omnium comprouincialium episcoporum extra agere aliquid tentauerit, gradus sui periculo subiacebit, et quod egerit, irritum habeatur  et uacuum.



CAP. XXuIII. In alterius parochia nisi eo uocante aliquid agere non licet. Celestinus episcopis Gall.

 Nullus primas, nullus metropolitanus episcopus, nullusque reliquorum episcoporum alterius adeat ciuitatem, aut possessionem accedat que ad eum non pertinet, alterius episcopi parochiam super eius dispositionem, nisi uocatus ab eo cuius iuris esse dignoscitur, ut quisquam ibi uel disponat, uel ordinet, aut iudicet si  sui gradus honore potiri uoluerit. Si aliter presumpserit damnabitur, et non solum ille, sed cooperantes et consentientes ei, quia sicut ordinatio, ita eius et iudicatio, et aliarum rerum dispositio prohibeatur.



CAP. XXIX. In suffraganei parochia, nichil absque eius consilio metropolitanus agat. Nicolaus Radulpho archiepisc. Bitur.

 Conquestus apostolatui nostro frater noster Sigedodus archiepiscopus Narbonensis, quos clericos suos eo inuito, ad iudicium tuum uenire compellas, et de rebus ad Ecclesiam suam pertinentibus, eo inconsulto quasi iure patriarchatus tui disponas, cum hoc neque antiquitas, cui sancti Patres sanxere reuerentiam, habeat, et  auctoritas sacrorum canonum penitus interdicat, nisi forte pro causis quas apud se terminare non possunt, ad te quasi ad patriarcham suum prouocauerint, uel si episcopus suus decesserit, res Ecclesie sue iudicio suo dispensare uoluerint. Primates enim uel patriarchas nichil priuilegii habere pre ceteris episcopis, nisi quantum sacri canones concedunt, et prisca consuetudo illis antiquitus contulit, definimus, ita ut secundum Nicenas regulas, sua priuilegia seruentur Ecclesiis, preterquam si apostolica sedes aliquam Ecclesiam uel rectorem ipsius quolibet episcopali priuilegio decreuerit honorare.



DE NEGOTIIS ET CAUSIS CLERICORUM.



CAP. XXX. Nullus clericus propter aliquam causam intret curiam secularem.  Ex Decret. Syluest. c. 10, in synod. Rom.

 Nemo clericus uel diaconus, uel presbyter, propter aliquam causam intret in curiam nec ante iudicem cinctus causam dicere presumat, quoniam omnis curia quasi a cruore dicitur, et si quis clericus accusans clericum in curiam introierit, anathema suscipiat.



CAP. XXXI. Apud secularem iudicem nullus clericus conueniatur nisi permissu ipsius episcopi. Marcellinus papa in Decretis, c. 2.

 Marcellinus presul Romanus, omnibus episcopis. Clericus cuiuslibet ordinis,  absque pontificis sui permissu, nullum presumat ad seculare iudicium protrahere, nec laico quemlibet clericum liceat accusare.



CAP. XXXII. Ad seculare iudicium nemo clericus est pertrahendus. Cornelius in Decret., c. 2.

 CORNELIUS episcopus, RUFO cepiscopo. Nullus sacerdotum causam suam alieno committat iudicio, nisi ad sedem apostolicam fuerit appellatus; sed unusquisque comprouinciales iudices et notos habeat, nisi aliquam uim temerarie multitudinis timuerit, aut infestos, uel suspectos  sibi iudices habuerit, pro quibus causis ad maioris auctoritatis iudices, et ad alias prouincias appellare et conuenire concessum est.



CAP. XXXIII. Intra prouinciam et a comprouincialibus tantum causa est audienda. Stephanus in Decret., c. 2.

 STEPHANUS episcopus, omnibus episcopis. Ultra prouinciarum terminos accusandi licentia non progrediatur. Sed omnis accusatio intra prouinciam audiatur, et a prouincialibus terminetur, nisi ad sedem apostolicam tantum fuerit appellatum.



CAP. XXXIu. Qualiter uolens accusare sacerdotem debet se habere. Anacletus ad episc. Ital. ep. 2.

  ANACLETUS urbis Rome episcopus, omnibus episcopis.---Si quis aduersus pastores, uel Ecclesias eorum commotus fuerit, aut causas habuerit, prius ad eos recurrat caritatis studio, ut familiari colloquio commoniti, ea sanent que sananda sunt, ut caritatiue emendentur que iuste emendanda cognouerint. Si autem aliqui eos priusquam egerint hoc, lacerare, accusare aut infestare presumpserint, excommunicentur, et minime absoluantur, antequam per satisfactionem dignam egerint penitentiam, quoniam iniuria eorum ad Christum pertinet, cuius legatione funguntur.



CAP. XXXu. Communione priuetur, qui priuatim aduersus episcopum conqueritur priusquam familiariter eum conueniat.  Alexand. in Decret. c. 1, ep. 1.

 Alexander apostolice Ecclesie episcopus, omnibus orthodoxis: Si quis erga episcopum uel actores Ecclesie, se quamlibet et iustam querelam habere crediderit, non prius primates aut alios adeat iudices quam ipsos a quibus se lesum estimat, conueniat familiariter, non semel sed sepissime, ut ab eis ad suam iustitiam accipiat excusationem. Si autem secus egerit, ab ipsis et ab aliis communione priuetur, tanquam apostolorum Patrumque aliorum contemptor.



CAP. XXXuI. Populus sacerdotem arguere uel increpare non debet.  Pius papa ep. 1 ad episcopos.

 Oues pastorem suum non reprehendant, plebs episcopum non accuset, nec eum arguat uulgus, quia non est discipulus super magistrum . Episcopi a Deo sunt iudicandi, qui eos sibi oculos elegit. Nam a subditis aut praue uite hominibus non sunt arguendi aut accusandi, aut lacerandi.



CAP. XXXuII. Laici in episcoporum accusatione non sunt recipiendi.

 Non est itaque a uulgaribus hominibus arguendus, uel accusandus episcopus licet sit inordinatus, quia pro meritis subditorum disponitur uita rectorum.



CAP. XXXuIII. Exempla Calixti pape, c. 1.


Doctores ergo qui et Patres uocantur, magis portandi quam reprehendendi sunt, nisi in recta fide errauerint.



CAP. XXXIX. Oues pastorem suum, nisi a fide exorbitauerit, non debent accusare.  Eusebius papa ad episc. Alex. epist. 2.

 Oues uero que pastori suo commisse fuerint, eum nec reprehendere, nisi a recta fide exorbitauerit, debent, nec ullatenus accusare possunt, quia facta pastorum, oris gladio ferienda non sunt, quanquam recte reprehendenda uideantur.



CAP. XL. Exempla Anacleti pape scripta omnibus sacerdotibus Christi, c. 1.

 Doctor a fide exorbitans, erit a fidelibus corrigendus: sed pro reprobis moribus magis est tolerandus, quam distringendus; quia rectores Ecclesie a Domino  sunt iudicandi, sicut ait Propheta: Deus stetit in Synagoga deorum, in medio autem deos diiudicat .



CAP. XLI. Oues pastorem suum, nisi a fide exorbitauerit, non debent accusare. Fabian. in Decret. c. 2.

 Fabianus presul, omnibus episcopis. Statuentes apostolica auctoritate iubemus, ne pastorem suum oues que ei commisse fuerint, nisi in fide errauerit, reprehendere audeant. Si autem a fide deuiauerit, erit corrigendus prius secrete a subditis. Quod si incorrigibilis  apparuerit, erit accusandus ad primates suos, aut ad sedem apostolicam. Pro aliis uero actibus suis, magis tolerandus est ab omnibus, etiam sibi subditis,  quam accusandus, aut publice derogandus, quia cum in eis a subditis delinquitur, eius ordinationi obuiatur, qui eos pertulit, eis dicente Apostolo: Dei ordinationi resistit qui potestati resistit .



DE RESTITUTIONE SPOLIATORUM.



CAP. XLII. Episcopos suis sedibus spoliatos ad iudicia uocari prohibetur. Zephyrinus ad episc. Aegyp. in II Decret.

Annuntiatum est sedi apostolice per apocrisiarios uestros quosdam fratrum nostrorum, episcoporum uidelicet ab Ecclesiis et sedibus propriis  pelli, suaque auferri eis supellectilia, et sic nudos et exspoliatos ad iudicia uocari, quod omni ratione caret, cum constituta apostolicorum eorumque successorum et precepta imperatorum, ac constitutiones legum id ipsum fieri uetent.



CAP. XLIII. Nullus spoliatus sit accusandus nisi primo fuerit restitutus. Zephyrinus ad episcop. Aegyp. epist. 2.

 Preceptum est ergo in antiquis statutis episcopos eiectos atque suis rebus exspoliatos Ecclesias proprias recipere, et primo sua omnia eis reddi. Et demum si quis eos iuste accusare uoluerit, equo periculo facere. Iudices esse decernentes, episcopos recta sapientes, et in Ecclesia conuenientes, ubi testes essent singulorum  qui oppressi uidebantur. Item: nec eos prius respondere debere, quam omnia sua eis et Ecclesiis eorum legibus integerrime restituantur.



CAP. XLIu. Ante restitutionem aliquis ad causam reuocari non debet. Felix I ad episc. Gall., ep. 2.

  Si suis fuerit episcopus aut Ecclesie rebus sibi commisse exspoliatus, aut  quod alienum ab omnibus esse debet fidelibus, a sede propria eiectus, in detentione aliqua a suis ciuibus fuerit sequestratus, tunc canonice ante in pristino statu restituatur, cum omni priuilegio sui honoris, et sua omnia que insidiis inimicorum suorum ei ablata fuerint, legibus redintegrentur, nec conuocari aut iudicari poterit, nisi ipse pro sua necessitate, minime tamen iudicandus aduenire sponte elegerit. Nullatenus ergo a quoquam cogatur antequam integerrime omnia que per suggestiones inimicorum suorum amiserat, potestati eius ab honorabili concilio legali ordine redintegrentur.



CAP. XLu. Nec conuocari ad synodum nec in aliquo debet iudicari spoliatus,  Eusebius ad episc. Alexand. et Aegypt. ep. 2.

 Eusebius papa in secundo Decretali suo: »In scripturis uestris reperimus quosdam episcopos in uestris partibus a propriis ouibus accusatos aliquos ex suspicione, et aliquos ex certa ratione, idcirco quosdam suis rebus exspoliatos, quosdam uero a propria sede pulsos, quos sciatis nec ad synodum comprouincialem, nec ad generalem posse conuocari, nec in aliquo iudicari, antequam cuncta que eis sublata sunt, legibus potestati eorum redintegrentur.



CAP. XLuI. De eodem. Iulius I, c. 1.

  Item, nec conuocari ad causam, nec iudicari potest exspoliatus uel expulsus, quia non habet priuilegium quo exspoliari possit iam nudatus.



CAP. XLuII. Ante litem contestatam potestati cuncta sunt restituenda. Ioannes papa.

 Unde et antiquitus decretum est, omnes possessiones et omnia sibi sublata, atque fructus cunctos ante litem contestatam, preceptor uel primas possessori restituat. Item: Est in antiquis Ecclesie statutis decretum, ut qui aliena inuadit, non exeat impunitus, sed cum multiplicatione omnia restituat. Unde in Euangelio scriptum est: Quod si aliquem defraudari,  reddo quadruplum . Et in legibus secularibus cautum habetur: Qui rem subripit alienam, illi cuius res direpta est, in undecuplum que sublata sunt, restituat.



CAP. XLuIII. Ante restitutionem aliquis ad causam reuocari non debet. Felix papa ad episc. Gall. ep. 2.

 Presul uero cum omni honore statui pristino reddatur, et  ipse dispositis ordinatisque libere ac secure de suis tunc regulariter infra quatuor aut quinque, aut sex, aut septem menses iuxta quod possibilitas ei fuerit, et non ante conuocatus ad tempus concilio legitimo et canonico destinatum ueniat ad causam, et si ita iuste uidetur, accusantium propositionibus respondeat.



CAP. XLIX. Nullus debet accusari, dum suis rebus fuerit spoliatus. Ex Decretis Felicis pap. epis.

 Nullus enim episcopus, qui suis rebus exspoliatur, aut a sede propria ui, aut terrore depulsus, antequam omnia sibi ablata legibus restituantur, et ipse pacifice annum uel plus suis fruatur honoribus, sedique  proprie sit regulariter restitutus, iuxta canonum institutionem accusari, iudicari, aut damnari non potest.



CAP. L. Post restitutionem inducie prestande sunt. Eusebius episcopis Alexand. et Aegyp., II Decret.

 Prius ergo oportet omnia illis legibus redintegrari, et Ecclesias que sibi sublate sunt, cum omni priuilegio suo restitui, et postmodum, non sub angusti temporis spatio; sed tantum spatium temporis eis indulgeatur, quantum exspoliati uel expulsi esse uidentur, antequam ad synodum conuocentur, et ab omnibus quibusque sue prouincie episcopis audiantur.



CAP. LI. In Decretis Felicis, c. 10.

Ille uero qui ui aut terrore, uel timore, a sede  pulsus aut suis rebus exspoliatus fuerit, non prius uocetur ad synodum quam ei omnia legibus reintegrentur.



CAP. LII. Post restitutionem inducie prestande sunt.

 Et tandiu in sede propria pacifice et potestatiue cuncta disponens resideat, quandiu expulsus uel exspoliatus suis uisus est carere rebus.



DE ACCUSATIONIBUS.



CAP. LIII. Accusatio non debet fieri in scriptis.  Stephanus in Decret. c. 2.

 STEPHANUS sancte apostolice et uniuersalis Ecclesie Romane episcopus, omnibus episcopis. Per scripta nullius accusatio suscipiatur, sed propria uoce, si legitima et digna accusatoris persona fuerit, presente uidelicet eo quem accusare desiderat, quia nullus absens per alium accusari potest aut accusare.



CAP. LIu. Absentes nec accusari nec iudicari possunt. Felix I ad episcopos Gall. ep. 2.

 Felix episcopus, uniuersis episcopis. Absente uero aduersario non audiatur accusator, nec sententia, absente parte alia, a iudice dicta, ullam obtinebit firmitatem  neque absens per alium accusare aut accusari potest.



CAP. Lu. Accusatio non debet fieri in scriptis. Conc. Carth. c. 60; Calixt. pap. c. 2.

 Nullus ergo doctorum per scripta accusetur; decernimus non credi accusatori, qui absente aduersario causam suggerit, ante utriusque partis discussionem.



CAP. LuI. Criminaliter accusans uel accusatus per se experiatur. Adrianus papa, c. 1.

 In criminalibus causis, nec accusator, nisi per se aliquem accusare potest, nec accusatus per aliam personam se defendere permittitur.



CAP. LuII. Maiores natu non accusent, nisi qui sint recte fidei et conuersationis  Felix episcopis Gallie, Decret; 2, ep. 2.

 Si ex utraque parte ad causam dicendam uenerint, quia unus absque altero audiri non debet, querendum est in iudicio, cuius sint conuersationis et fidei, atque suspicionis accusatores, aut qua intentione hoc faciant. Quia ad hoc admitti non debent, nisi bone conuersationis et recte fidei, uiri hi uidelicet qui omni suspicione careant, et bone uite clareant, neque infames existant.



CAP. LuIII. Sacerdotes nonnisi a uiris idoneis et probatis accusari possunt. Anacletus episcopis Gall. ep. 2.

  Accusatio eorum super qua consulere nos uoluistis, nonnisi ab idoneis et probatissimis uiris, qui et suspicionibus et secularibus sceleribus careant, fieri debet, quia Dominus sacri sui corporis tractatores a uilibus et reprobis ac non idoneis personis infamari noluit nec calumniari, sed ipse proprio flagello peccantes sacerdotes a templo eiecit.



CAP. LIX. Nisi opinione discussa, non audiantur accusatores episcoporum. Euaristus episcopis Afric. ep. 2.

 Si qui sunt uituperatores, aut accusatores episcoporum uel reliquorum sacerdotum, non oportet eos a iudicibus Ecclesie audiri, antequam eorum discutiatur estimationis  suspicio uel opinio, qua intentione, qua fide, qua temeritate, qua uita, qua conscientia, quoue merito, si pro Deo, aut pro uana gloria, aut inimicitia, uel odio, alii cupiditate ista presumpserint.



CAP. LX. Qui legem suam sponte transgreditur, ante suam reuersionem recte agentes accusare non potest. Anaclet. in Decret. ep. 1, De oppres. episc.

 ANACLETUS urbis Rome episcopus, omnibus episcopis. Accusandi uel testificandi licentia denegetur his qui Christiane religionis et nominis dignitatem, et sue legis uel sui propositi normam, aut regulariter prohibita neglexerint; transgressores enim sponte legis sue  uiolatores, apostate nominantur. Omnis apostata refutandus est, nec in accusationem recte agentium aut testimonium suscipiendus est.



CAP. LXI. Nec clerici in accusatione laicorum, nec laici in accusatione clericorum sunt suscipiendi. Fabian. ad episc. Orient. c. 2 Decret. ep. 2.

 Fabianus episcopus episcopis urbis Rome omnibus. Sicut sacerdotes uel clerici reliqui a secularium laicorum excluduntur accusatione, ita illi ab istorum sunt excludendi et alienandi criminatione; et sicut isti ab illis, ita et illi ab istis non recipiuntur, quia sicut Domini sacerdotum conuersatio segregata debet esse ab eorum conuersatione, ita et litigatio, quia seruum  Domini non oportet litigare, sed mitem esse ad omnes.



CAP. LXII. Inimici non possunt accusare. Stephanus II in Decret.

 Repellantur cohabitantes inimicis et omnes laici, quia infestationem blasphemie, affectio amicitie incitare solet. Nec illi uidelicet laici in nostra sunt recipiendi accusatione qui uos in sua uolunt recipere infamatione.



CAP. LXIII. Heretici Iudei uel pagani Christianos accusare non possunt. Gaius papa, in Decret. c. 1.

 GAIUS papa, FELICI episcopo. Pagani uel heretici, siue Iudei non possunt Christianos accusare, aut uocem infamationis inferre.



CAP. LXIu. Qui in primo capitulo deficit in aliis non admittitur.  Conc. Carthag. uII, c. 3.

 Placuit ut quotiescunque clericis ab accusatoribus multa crimina obiiciuntur, et unum ex his de quo prius egerint, probare non uoluerint, ad cetera iam non admittantur.



CAP. LXu. Nuper inimici accusatores uel testes esse non possunt. Fabianus in Decret. c. 2.

 FABIANUS papa, omnibus fidelibus. Statuimus eos ad accusationem non recipi qui sunt suspecti, aut qui heri, aut nudiustertius uel dudum fuerunt inimici, quoniam suspecti facti sunt, et qui non sunt bone conuersationis, uel quorum  uita est accusabilis, aut dubii in recta fide. Similiter quorum fides, uita et libertas nescitur, uel qui infamie maculis aspersi sunt, aut sceleribus irretiti. Noque eos sacerdotes debere aut posse accusare, qui rite sacerdotes fieri non possunt, nec sunt sui ordinis. Tales, fratres karissimi, accusationes, et iniustas aut nouas emulationes prohibete pro uiribus, quia contentio summopere uitanda est.



CAP. LXuI. Que persone infames habeantur. Stephanus in Decret. epist. 1, c. 1.

 STEPHANUS sancte Romane Ecclesie episcopus, dilectissimo fratri atque familiari amico HILARIO. Infames illas personas dicimus esse,  que pro aliqua culpa notantur infamia, et omnes qui Christiane religionis et legis normam abiiciunt, et statuta ecclesiastica contemnunt. Similiter fures, sacrilegos, et omnes capitalibus criminibus irretitos. Sepulcrorum quoque uiolatores, et apostolorum successorumque eorum, reliquorumque eorum sanctorum Patrum statuta libenter uiolantes, et omnes qui aduersus Patres armantur, quoniam in omni mundo infamia notantur. Similiter et incestuosos, homicidas, periuros, raptores, maleficos, ueneficos, adulteros, de bellis publicis fugientes, et qui indigna petunt sibi loca tenere, aut facultates Ecclesie auferunt iniuste, et qui fratres calumniantur aut accusant, et non probant, uel qui contra innocentes  principum animos concitandos prouocant ad iracundiam, et omnes anathematizatos, uel pro suis sceleribus ab Ecclesia pulsos, et omnes quos ecclesiastice uel sancte leges infames pronuntiant; hi nimirum omnes nec serui ante legitimam libertatem, nec penitentes, nec bigami, nec illi qui curie deseruiunt, et qui non sunt integri corpore, aut sanam non habent mentem uel intellectum, aut inobedientes sanctorum Patrum decretis existunt, aut qui furiose manifestantur. Hi omnes nusquam nec ad sacros gradus debent prouehi, nec ad accusationem seu ad testimonium ullatenus iuste possunt recipi.



CAP. LXuII. Acousati, nisi prius se purgauerint, alios accusare non possunt. Ex Decret. Steph. pape ad episc., ep. 2.

  Quod neganda est accusatis licentia criminandi, priusquam se crimine quo premuntur exuerint. Quia non est credendum contra alios eorum confessioni, qui criminibus incriminati sunt, nisi se pridie probauerint innocentes. Quoniam periculosa est et admitti non debet, rei aduersus quemquam professio. Familiares uero et sponte professi atque sceleribus irretiti non debent admitti, nec hi qui hesterna die aut ante inimici fuerunt.



CAP. LXuIII. De libro IX earumdem legum.

Sane hi qui crimina sua in questione confessi sunt, si de aliis sic dicere uoluerint, a iudice non credantur, quia iure et legibus constitutum est, ut  spontanea professione reus reum non faciat, neque illi de altero credatur, qui se criminosum confessus est.



CAP. LXIX. Rei professio aduersus quemlibet admitti non debet. Iulius pap. in Decret., ep. 18.

 Nemini de se confessio credi potest super crimen alienum, quoniam eius omnisque rei professio periculosa est, et admitti non debet.



CAP. LXX. Infames, eos qui sunt bone fame, accusare non possunt. Eugenius papa, ep. 2.

 Similiter alieni erroris socium, uel a sui uoluntate propositi tramite recedentem,  aut sacris Patrum regulis et constitutionibus inobedientium, suscipere non possumus nec debemus.



CAP. LXXI. Qui non sunt recipiendi in accusatione. Stephanus papa in Decret. ad episc. ep. 2.

 Nullus anathematizatorum suscipiatur, nec a quoquam credatur, que ab eis uel dicuntur, uel conscribuntur. Eos dico anathematizatos esse, quos episcopi sui scriptis anathematizauerunt, aut eorum statuta anathematizant.



CAP. LXXII. Ad accusationem non admittatur qui in excommunicatione perseuerat. Conc. Carth. uII, c. 1.

 Definimus eum rite ad accusationem non admitti, qui postea quam excommunicatus  fuerit, in ipsa adhuc excommunicatione constitutus, siue sit clericus siue laicus, accusare uoluerit.



CAP. LXXIII. Heretici probantur qui schismate uel excommunicatione perseuerant, habetur. Nicolaus Micheli imperatori.

 Si ecclesiasticum fuerit crimen cepiscopo illatum, tunc probari oportet accusantium personas, ut primo quidem hereticis non liceat contra orthodoxos episcopos accusationes pro ecclesiasticis negotiis facere. Sed ne hos hereticos esse denegetis, audite sequentia: Hereticos, inquiunt, esse dicimus, tam eos qui olim ab Ecclesia proiecti sunt, quam qui post hec a nobis anathematizati sunt. Porro si  adhuc nec sic creditis, quod subditur, audite: Preter hos aiunt autem et eos qui fidem quidem sanam simulant uel negant confiteri; schismaticos etiam et eos qui seorsum a communicantibus nobis episcopis collectas faciunt: deinde uero et siquidem ab Ecclesia super causis quibusdam fuerint reprehensi et proiecti aut excommunicati siue ex clero, siue ex laicali ordine, nec his licere accusare episcopum antequam proprio crimine primitus exuantur. Similiter autem et eos qui sub accusatione prioris existunt, non ante esse acceptabiles in episcopi accusationem, aut aliorum clericorum, quia innoxios semetipsos illatorum sibi ostenderunt criminum.



CAP. LXXIu. Conuicium non est pro accusatione habendum.  Fabianus papa ad Hilar. episc., ep. 3.

 Si quis iratus crimen aliquod cuilibet temere obiecerit, uel imposuerit, conuicium non est pro accusatione habendum. Sed permisso tractandi spatio, si id quod iratus dixit per scripturam se probaturum esse fateatur, ut si fortasse resipiscens, que pro iracundia dixit, iterare aut scribere noluerit, non ut criminis reus habeatur.



CAP. LXXu. De pena illius qui succubuerit in accusatione.

 Omnis ergo qui crimen obiicit, se probaturum scribat. Reuera ibi semper  causa agatur, ubi crimen committitur. Et qui non probauerit quod obiicit, penam quam intulerat, ipse patiatur.



CAP. LXXuI. Qui alium accusat in iudicio, reum indicet, et inscriptionem patiatur. Sixtus pap.

 Accusationis ordinem talem dicimus et seruari iubemus, id est si quis clericorum in crimine impetitur, non statim reus estimetur, quia accusari potuit, ne subiectam innocentiam faciamus, sed quisquis ille est qui crimen intendit, in iudicium ueniat, nomen rei indicet, uinculum inscriptionis arripiat, custodiat similitudinem supplicii habita tamen dignitatis estimatione. Nec forte sibi nouerit licentiam mentiendi, cum  calumniantes ad uindictam poscat similitudo supplicii.



CAP. LXXuII. Damasus papa, ep. 1.

 Inscriptio primo fiat ut talionem calumniator recipiat, quia ante inscriptionem nemo debet iudicari uel damnari cum et seculi leges hoc retineant.



CAP. LXXuIII. Stephanus episcopis Gall., in Decret.

 Infamis enim persona nec procurator potest esse nec cognitor.



CAP. LXXIX. Stephanus in II Decretali omnibus episcopis.

Nullus alienigena aut accusator eorum fiat aut  iudex.



CAP. LXXX. Quilibet in causa duas personas gerere non ualet.

 DAMASUS papa Romanus, STEPHANO archiepiscopo. Accusatores et iudices non idem sint, sed per se accusatores, per se iudices, per se testes, per se accusari unusquisque in suo ordinabiliter loco.



CAP. LXXXI. Accusator uel testis, uel iudex aliquis simul esse non potest. Fabianus in Decret. c. 4.

 Nullus unquam presumat accusator simul esse et iudex, et testis, quoniam in omni iudicio quatuor personas necesse est semper  adesse, id est iudices electos, accusatores idoneos, defensores congruos atque testes legitimos. Iudices autem debent uti equitate, testes ueritate, accusatores intentione ad amplificandam causam, defensores extenuatione, ad minuendam causam.



CAP. LXXXII. Nullum seruetur iudicium, nisi rationabiliter habitum. D. Gregorius Ioanni defens., l. II, ep. 50.

 Quod quidam frater de falsis se capitulis accusatum nec aliquid ordinabiliter factum, sed iniuste condemnatum se asserit, diligenter querendum est. Primo si iudicium ordinabiliter est habitum, si alii accusatores, alii testes fuerunt. Deinde causarum qualitas examinanda est, si digna exsilio, uel depositione  fuerit, si eo presente, qui accusatus est sub iureiurando contra eum testimonium dictum est, si scriptis actum est, si ipse licentiam respondendi aut defendendi se habuerit, sed et de personis accusantium ac testificantium subtiliter querendum est, cuius conditionis sunt, cuiusue sint, ne forte aliquas contra prefatum pastorem inimicitias habuissent, utrum uero testimonium ex auditu dixerint, aut certe specialiter se scire testati sunt, si scriptis iudicatum est, et partibus presentibus semper sententia recitata est, quod si forte hec solemniter acta non sunt, neque causa probata est que exsilio uel depositione digna fuit, in ecclesiam suam omnibus modis reuocetur.



DE TESTIBUS IN ACCUSATIONE RECIPIENDIS.



CAP. LXXXIII. Qui ab accusatione repelluntur, aut ad annum XIu nondum peruenerint, testes esse non possunt.  Conc. Carth, uII, c. 4; Nicolaus papa.

 Testes autem ad testimonium non admittendos esse censemus, qui nec ad accusationem admitti precepti sunt, uel quos ipse accusator de sua domo produxerit; ad testimonium autem intra annos XIu etatis sue non admittantur.



CAP. LXXXIu. Nuper inimici testes esse non possunt. Anacletus in Decret., ep. 3.

 Testes autem esse non possunt, qui ante hesternum diem, aut nudiustertius inimici fuerunt, ne irati nocere cupiant, ne lesi ulcisci uelint. Inoffensus igitur accusator et testium affectus querendus est et non suspectus.



CAP. LXXXu. Consanguinei uel familiares aduersos extraneos testimonium non dicant.  Calixtus papa in Decret., ep. 2, ad episc. Gall.

 Consanguinei aduersus extraneos testimonium non dicant, nec familiares de eadem domo prodeuntes, sed si uoluerint, et inuicem consenserint, inter se tantummodo parentes testificentur et non in alios. Neque testes suspecti recipiantur, quia propinquitatis et familiaritatis ac damnationis affectio ueritatem impedire  solet. Amor carnalis et timor atque auaritia plerumque sensus hebetant humanos, ut questum pietatem putent, et pecuniam quasi mercedem prudentie.



CAP. LXXXuI. Sacerdotes accusare uel in eos testificari non ualent, qui ad sacerdotium prohibentur eligi. Damas. in Decret., ep. 3, ad Stephan. archiep.

 Testes absque ulla infamia aut suspicione uel manifesta macula et uera fidei plenitudine instructi esse debent, et tales quales ad sacerdotium eligere diuina iubet auctoritas, quoniam ut antiquorum tradidit auctoritas, sacerdotes criminari non possunt, nec in eos testificari, qui ad eumdem non debent, nec possunt prouehi honorem. Item: homicide, malefici, fures, sacrilegi, raptores, uenefici, adulteri, qui raptum fecerunt, uel falsum  testimonium dixerunt, seu qui ad sortilegos magosque cucurrerunt, nullatenus ad accusationem uel ad testimonium erunt admittendi.



CAP. LXXXuII. Accusare non potest proditor neque calumniator. Iguinus papa in Decret.

Proditoris uero nec calumniatoris uox audiatur. Nemini de se confesso credi potest super crimen alienum, quoniam eius rei professio periculosa est, et admitti non debet.



CAP. LXXXuIII. Accusare non possunt erroris socii, et sacris Patrum regulis inobedientes.


 Similiter alieni erroris socii uel a sui uoluntarie propositi tramite recedentem, aut sacris Patrum regulis et constitutionibus inobedientem suscipere non possumus nec debemus.


In decretis Syluestri pape, capit. 3.---Syluester papa I in Epilogo breui concilii Romani.



CAP. LXXXIX. Quilibet clericus non est in publico examinandus. Syluester pap. in Decret. et conc. Rom.

 Syluester papa in generali residens synodo dixit: Nullus laicus audeat inferre crimen clerico. Testimonium autem clerici aduersus laicum nemo suscipiat. Clericum uero  quemlibet in publico nemo examinare presumat, nisi in Ecclesia.



CAP. XC. Nullus clericus inferioris ordinis accusare presumat clericum superioris ordinis, nec laicus episcopum. Syluester papa in Decret., c. 3.

In consensu subscriptione omnium constitutum est, ut nullus laicus episcopo uel alicui in ordinibus posito, crimen aliquod possit inferre, et ut presbyter aduersus episcopum, diaconus aduersus presbyterum, subdiaconus aduersus diaconum, acolythus aduersus subdiaconum, exorcista aduersus acolythum, lector aduersus exorcistam, ostiarius aduersus lectorem nullo modo aliquam presumat dicere accusationem.



CAP. XCI. Quot testibus episcopus uel presbyter uel reliqui clerici sunt communicandi.


 Presul autem non damnabitur nisi in LXXII testibus. Presbyter autem cardinalis, nisi in XL testibus non damnabitur, diaconus autem cardinalis urbis Rome nisi in XXuII testibus non damnabitur. Subdiaconus, acolythus, exorcista, lector, ostiarius nisi in uII testibus non condemnabuntur. Testes autem et accusatores sine aliqua sint infamia.



CAP. XCII. Infamis uel sacrilegus, religiosum Christianum accusare non potest. Euticianus in Decret., ep. 2, aduers. episc. Sicil.

 Nulli unquam infami,  atque sacrilego de quocunque liceat negotio aduersus religiosum Christianum, quamuis humilis seruilisque persona sit, testimonium dare, nec de qualibet re, actione uel inscriptione Christianum impetere.



CAP. XCIII. Testes non dicant testimonium, nisi de his que presentialiter et ueraciter nouerint. Calixtus papa ep. 2, ad episc. Gall.

 Testes per quamcunque scripturam testimonium non proferant, sed presentes ex his que cognouerunt et uiderunt ueraciter testimonium dicant. Nec de aliis causis uel negotiis testimonium dicant, nisi de his que sub presentia eorum facta esse noscuntur.



CAP. XCIu. Gregorius Ioanni defensori, c. 40.


 Querendum utrum testimonium ex auditu dixerint, aut specialiter certe se scire testati sunt, si scriptis iudicatum sit et partibus presentibus sententia recitata est. Quod si forte hec solemniter acta non sunt, neque causa probata est qui exsilio uel depositione digna sit, in Ecclesiam suam modis omnibus reuocentur.



CAP. XCu. Pius papa, uIII a Petro, fratribus per Hispaniam.

Apostolus, inquit, aduersus presbyterum inscriptionem non esse recipiendam, absque duobus uel tribus idoneis testibus . Si hec de presbyteris uel ceteris fidelibus precauenda sunt,  quanto magis de episcopis? In ore duorum uel trium testium stat omne uerbum .



CAP. XCuI. Stephanus u Astulfo.

 Nec Euangelium, nec ulla diuina humanaque lex, unius testimonio etiam idoneo, quempiam condemnat uel iustificat.



CAP. XCuII. Quot testibus quisque clericorum conuinci debeat. Conc. Brac. II, c. 9.

 Placuit ut si quis aliquem clericorum macule fornicationis impetit, secundum preceptum Pauli apostoli duo uel tria testimonia requirantur. Quod si non potuerit datis testimoniis approbare quod dixit, excommunicationem accusator  accipiat.



CAP. XCuIII. uenienti ad iudicium, inducie non negantur. Felix Anastasio, c. 14.

 Felix papa in primo Decretali suo. Cum accusatus ad iudicium uenerit, si uoluerit, et necesse fuerit, inducie ei petenti a Patribus constitute absque impedimento concedantur, et iudices a se electi tribuantur.



CAP. CXIX. Accusatus potest, si timuerit, eligere sibi locum congruum in quo absque timore testes habere ualeat.

Ut in loco unde est ille qui accusatur, aut si ibi aliquam temerarie multitudinis uim metuerit, locum sibi congruum eligat, quo absque timore, si  necesse fuerit uel expoposcerit, testes habere et absque impedimento suam canonice sententiam finire ualeat, quia per subreptionem multa euenire solent.



CAP. C. Ante exitum cause per appellationem recedere licet. Euticianus papa episcopis Sicil., ep. 2.

 Non ita in ecclesiasticis agendum negotiis, sicut in secularibus. Nam in secularibus, postquam legibus uocatus uenerit et in foro decertare ceperit aliquis, non licet ante peractam causam recedere. In ecclesiasticis uero dicta causa recedere licet si necesse fuerit, aut si se pregrauari uiderit.



DE INDUCIIS.



CAP. CI. De induciis in criminalibus pulsatis dandis.  Damasius episc. ad Steph. archiep., ep. 3

 Inducie autem accusatis in criminalibus episcopis, sex mensium uel eo amplius concedende sunt.



CAP. CII. Quot mensium inducie episcopis prestandi sunt. Felix in Decret. c. 20.

 FELIX papa Romanus, ANASTASIO episcopo. Inducie non sub angusto tempore, sed sub longo spatio concedende sunt, ut accusati se preparare, et uniuersos communicatores in prouinciis positos conuenire  et testes preparare atque contra insidiatores se pleniter armare ualeant. Quidam autem ad repellenda impedimentorum machinamenta, et suas preparandas responsiones et testes confirmandos, et consilia episcoporum atque amicorum querenda,  annum et sex menses mandauerunt concedi. Quidam uero annum in quo plurimi concordant. Minus autem quam uI menses non reperi.



CAP. CIII. De induciis prestandis c. primo. Eutherius in Decret., c. 1.

 ELEUTHERIUS Romane Ecclesie episcopus, omnibus episcopis. Inducie non modice ad inquirendum dande sunt, ne aliquid propere agi a quacunque parte uideatur, quia per subreptionem multa proueniunt.



CAP. CIu. Sententia definitiua debet fieri causa cognita.

 Litigantibus autem non prius uelit iudex sua sententia obuiare, nisi quando ipsi iam peractis omnibus nichil  habeant in questione quod proponant, et tandiu actio uentiletur quousque ad rei ueritatem perueniatur. Frequenter interrogari oportet, ne aliquid pretermissum forte remaneat quod annecti conueniat.



DE SUBTERFUGIENTIBUS IUDICIUM.



CAP. Cu. Iudicium non subterfugiendum. Bonifacius papa ad episcopos Gall.

BONIFACIUS episcopus PATROCLO, REMIGIO, MAXIMO, HILARIO, SEuERO, uALERIO, IULIANO, CASTORIO, LEONTIO,  IOANNI, MONTANO, MARINO et ceteris episcopis per Galliam et per uII prouincias constitutis ualentine. Nos clerici ciuitatis adierunt proponentes libellum et crimina que Maximinum, teste tota prouincia, asserunt commisisse, delegata toties cognitione illum constituta, et subterfugisse iudicia, nec confisum conscientia festinasse, ut si esset innocens examinatis omnibus purgaretur, que toties decreta ex nostrarum quoque chartarum instructione cognouimus. Qui contrario probauit de se illa que dicta sunt, quia ad ea confutanda cum essent innumera a decessoribus meis prouincialibus delegata est cognitio. Conuentus etiam dicitur uitasse et adesse minime uoluisse; et nullus dubitat, quod ita  iudicium nocens subterfugit, quemadmodum ut absoluatur qui est innocens, querit. Sed astuta cauillatio eorum qui uersutiis credunt agendum esse consiliis, nunquam innocentie nomen accepit. Confitetur enim de omnibus quisquis subterfugere iudicium dilationibus putatur. ueniet tamen aliquando ille qui talis perhibetur in medium iudicium, nec prodest illi toties subterfugisse, quem sui actus et commissa, quocunque fugerit ea que obiiciuntur illi, si uera sunt, crimina persequuntur. Debueram quidem iam dignam pro eius accusatis in nostro iudicio actibus, qui cognitionem et decretum iudicium sepe credidit, declinando illudendum, dare sententiam aliquis preco, qui forsitan iudicaret, et sibi qui absens est, licet sit quesitus a nobis, reseruandum  esse nichil dicere maluimus intercapedine temporis data differri, cum hoc etiam eius accusatores assererent. De cuius intentionibus et moribus fit decretum Maximinum tanto magis damnanda committere,  quanto tardius se constituto iudicio presentaret. Quem Manicheorum inuolutum caligine arguunt, turpique secta facta olim eum ita non posse abluere, animam in sordida probatione obiectaque ei gesta synodalia proferentes, et commissis inuolutum undique flagitiis, nullum eum sanitatis habuisse respectum quem furore et insana temeritate ad secularium quoque iudicium tribunalia subsidium questioni, quod in uili persona turpissimum est, obiicerent, peruenisse eum ad homicidii damna asserunt gestis prolatis in medium. Et hunc talem post tanta taliaque commissa episcopatus adhuc nomen in suis latibulis uindicare, improprie ciuitatis infamia nimiis doloribus conqueruntur,  et sanctum nomen uindicando sibi uelle polluere.

Ideoque, fratres karissimi, quia audiendus hic presentare se noluit, ne conuictus forsitan ab accusantibus se cleris defendere possit, digna tandem aliquando presentatum episcopali iudicio pronuntiationis congrue feriri sententia iudicamus, quanquam illi cum hec docta fuerint sciamus huius nominis iacturam esse, qui pudorem nunquam habuisse sacerdotii perhibetur, et locum suum nec modico quidem tempore perdidisse dilationem dedimus et decreuimus et uestrum debere intra prouinciam iudicium, et congregare synodum ante diem Kalendarum Nouembris, ut, si adesse uoluerit, presens, si confidit, ad obiecta respondeat. Si adesse neglexerit, dilationem sententie de absentia non lucretur.  Nam manifestum est confiteri eum de crimine, qui indulto et toties delegato iudicio purgandi se occasione non utitur. Nihil enim interest utrum in presenti examine omnia que dicta sunt comprobentur, cum ipsa quoque professione procurata toties constet absentia. Nos autem per omnes prouincias litteras dirigemus, ne excusationem sibi ignorationis obtendat, ut ad prouinciam uenire cogatur et illic constituto iudicio se presentare. Quidquid autem uestra caritas de hac re dixerit decernendum, cum ad nos relatum fuerit nostra ut conderet, necesse est ut auctoritate confirmetur.



CAP. CuI. Non est a communione suspendendus, qui die statuto ad causam uenire non potuit. Conc. Carthag. III, c. 7

 Aurelius episcopus dixit: »Quisquis episcoporum accusator ad primatum prouincie eius, ipse causam deferat, nec a communione priuetur, cui crimen intenditur, nisi ad causam deferat suam dicendam electorum iudicio die statuta litteris euocatus minime occurrerit, hoc est infra spatium mensis ea die qua eum litteras accepisse constiterit, quod si aliquas uere necessitatis causas probauerit, quibus eum occurrere non potuisse manifestum sit, cause sue dicende intra alterum mensem integram habeant facultatem: uerum tandiu post mensem secundum non communicet  donec purgetur. Si autem ad concilium uniuersale infra anni spatium occurrere noluerit, ut uel ibi causa terminetur ipse in se damnationis sententiam dixisse iudicetur. Tempore sane quo non communicat, nec in sua ecclesia uel parochia communicet. Accusator uero eius si nunquam diebus cause dicende defuerit, subtrahens se a communione non remoueatur. Si uero aliquando defuerit subtrahens se restituto in communione episcopo, ipse remoueatur a communione accusator, ita tamen ut nec ipsi adimatur facultas cause peragende, siue ad diem constitutum occurrisse non uoluisse, sed non potuisse probauerit. Illud uero placuit ut cum agere ceperit in episcoporum iudicio, si fuerit causatorum persona culpabilis, ad arguendum non  admittatur, nisi proprias causas, non tantum ecclesiasticas asserere uoluerit.«



CAP. CuII. Presumitur contraillum qui dilationibus subterfugit iudicium. Iulius papa in Decret. c. 2.

 IULIUS Romane Ecclesie presul episcopis omnibus. Nullus dubitat quod ita nocens iudicium subterfugit, quemadmodum illud innocens ut absoluatur requirit; nec suspicione caret, qui alium calumniis derogat, falsa dixisse, cum ipse ad iudicium ut probet quod intulit uocatus uenire distulit.



DE IUDICIBUS ET EORUM SENTENTIIS.



CAP. CuIII. In decretis Felicis, c. 1.


FELIX alme Romane Ecclesie episcopus ANASTASIO et ceteris episcopis. Iudices tales esse debent, ut omni suspectione careant, et ex radice caritatis suam desiderent promere sententiam.



CAP. CIX. Ubi ab eis quisque iudicandus est quos sibi iudices elegerit. Iulius I, in Decret., c. 34.

 IULIUS episcopus omnibus episcopis: Iudices alii esse non debent, nisi quos ipse qui impetitur elegerit, aut quos suo consensu hec sancta sedes aut eius primates auctoritate huius sancte sedis delegauerint.



CAP. CX. Iudices prius probare debent quo animo quisque accusat, quam accusationem suscipiant.

 Iudices prius probare debent suspicionem et causam aut quo animo accusator hoc faciat, et postmodum iudicium suscipere: quia ueritatis professionem, propinquitatis, inimicitie, timoris, amoris, odii et cupiditatis intentio impedire et aduersa fratribus solet irrogare.



CAP. CXI. Damnari non ualet, nisi uel conuictus uel confessus. Constantinus imperator.

 Iudex criminosum discutiens, non ante sententiam proferat capitalem, quam aut reus ipse confiteatur, aut per innocentes testes conuincatur.



CAP. CXII. Nec suspicionis arbitrio, nec ante uerum et iustum iudicium aliquis condemnetur.  Melchiades in Decret.

 Primo semper omnia diligenter inquirere, ut cum iustitia et caritate diffiniatis, neminem condemnantes ante uerum et iustum iudicium. Nullum iudicetis suspicionis arbitrio; sed primum probate et postea caritatiuam proferte sententiam, et quod uultis uobis non fieri, alteri non faciatis.



CAP. CXIII. Res dubia non definiatur certa sententia. Non credantur que certis indiciis non demonstrantur. uictor in Decret., c. 1.

 uICTOR papa, THEOPHILO episcopo. Audiuimus quosdam  apud nostros uestrosque diuersa iudicia fieri et incerta iudicare. Incerta, karissimi, nullomodo iudicemus quousque ueniat Dominus qui latentia producet in lucem, et illuminabit abscondita tenebrarum, et manifestabit consilia cordium. Unde Augustinus in libro De penitentia: Quamuis enim uera sint non tamen credenda sunt, nisi que manifestis indiciis comprobantur, nisi que manifesto iudicio conuincuntur, nisi que iudiciario ordine publicantur.



CAP. CXIu. De eodem. Sixtus in Decret. c. 1.

. SIXTUS papa Romanus, episcopis per Hispaniam constitutis. Incerta nemo pontificum iudicare presumat. Et quamuis uera sint, non tamen credenda sunt, nisi certis iudiciis comprobentur, nisi que manifesto iudicio conuincuntur, nisi que iudiciario ordine publicantur.



CAP. CXu. In decretis Eleutherii, c. 1.

 Dominus noster iehsu Christus Iudam esse furem sciebat, sed quia non est accusatus, ideo non est eiectus, sed quidquid inter apostolos egit, pro dignitate ministerii permansit.



CAP. CXuI. Sententia non precipitanter ferenda est. Eucaristius [f. Euaristus] in Decret. c. 2.

 EuARISTUS  papa, omnibus episcopis. Dominus omnipotens ut nos a precipiende sententie prolatione compesceret, cum omnia nuda et aperta sint oculis eius, mala tamen Sodome et Gomorrhe noluit audita iudicare, priusquam manifeste agnosceret que dicebantur. Unde ipse ait: Descendam et uidebo clamorem qui uenit ad me, opere compleuerint, an non est ita ut sciam . Deus omnipotens, cui nichil absconditum est, sed omnia manifesta sunt ei etiam antequam fiant, non ob aliud hec per se inquirere, dignatus est, nisi ut nobis exemplum daret, ne precipites in discutiendis et iudicandis fratrum negotiis essemus, et ne mala de cuiusquam persona prius quisquam audeat credere quam probare.  Cuius exemplo monemur ne ad proferendam sententiam unquam precipites simus, aut temere indiligenter improbata indiscussa queque quoquomodo iudicemus, dicente ueritatis uoce: Nolite iudicare ut non iudicamini, in quo enim iudicaueritis, iudicabimini, et reliqua . Mala audita nullum moueant, nec passim dicto quisquam absque certa probatione unquam credat, sed ante audita diligenter inquirat, nec precipitando quidquam agat. Si enim Dominus cognitor omnium, Sodomorum mala quorum clamor ad celos usque peruenerat, omnia sciens prius nec credere, nec iudicare uoluit, quam ipse ea que cum fidelibus testibus diligenter inuestigans audierat, ex opere ueraciter  cognosceret multo magis nos humani et peccatores  homines quibus incognita sunt iudicia Dei precauere, et nullum ante ueram iustam probationem iudicare aut damnare debemus teste Apostolo qui ait: Tu quis es qui iudicas alienum seruum? suo domino stat aut cadit .



CAP. CXuII. Ordinem iudiciarium manifesta non desiderat causa. Stephanus u papa Leoni ep. Tyan.

 De manifesta et nota plurimis causa, non sunt querendi testes, ut sanctus Ambrosius in epistola ad Corinthios dicit de fornicatione sententiam exponens Apostoli: Iudicis, inquam, non est sine accusatore damnare. Quia Dominus Iudam cum fuisset fur, quia non est accusatus, minime abiecit. Cognito autem opere isto,  pellendum illum de cetu fraternitatis censuit. Omnes enim crimen eius sciebant, et non arguebant. Publice enim nouercam suam loco uxoris habuit: in qua re nec testibus opus erat, neque tergiuersatione aliqua poterat legi crimen. Et paulo post: Absens facie, presens autem auctoritate spiritu, qui nusquam abest, iam iudicaui ut presens, eum qui hoc admisit tradi Satane in interitu carnis .



CAP. CXuIII. Ministrorum confessio non sit extorta, sed spontanea.

 ALEXANDER papa, u a Petro, in suorum primo Decretalium. Si sacerdotibus uel auctoribus Ecclesie quedam scripture, quoquomodo per metum aut fraudem, aut per uim extorte fuerint, uelut se liberare possent, quocunque  ab eis conscripte, uel laborate fuerint ingenio, ad nullum eis preiudicium uel nocumentum ualere censemus, neque ullam eis infamiam uel calumniam, aut a suis sequestrationem bonis unquam auctore Deo et sanctis apostolis eorumque successoribus sustinere permittimus.



CAP. CXIX. Non sunt aliqua iudicanda priusquam certis demonstrantur iudiciis. Eleutherius papa, in Decret. 1.

 Iudicantem oportet cuncta rimari, et ordinem rerum plena inquisitione discutere, interrogandi ac proponendi abiiciendique prebita patientia ab eo, ut ibi actio ambarum partium illuminata sit pleniter. Item: non esse iudicandum  donec utrinque sit peroratum.



DE APPELLATIONIBUS.



CAP. CXX. Ante datam sententiam licet alicui appellare.  Ex Decret. Fabiani pape Hilario episc. c. 27.

 Si quis uero episcopus iudicem suspectum habuerit et grauari se uiderit, libere sedem apostolicam appellet.



CAP. CXXI. Afflicto non debet addi afflictio.

 Appellantem autem non debet afflictio ulla, aut detentionis aut carceris iniuriare custodia, sed liceat appellatori uitiatam causam appellationis remedio subleuare.



CAP. CXXII. Non denegetur appellatio ei quem in supplicio sententia definiuit.  Fabianus papa ad Hilar., epist. 3.

 Liceat etiam in causis criminalibus appellare, nec uox appellandi denegetur ei quem in supplicio sententia destinauerit.



CAP. CXXIII. Accusatus nonnisi in suo foro audiatur. Fabianus papa ad Hilar., epist. 3.

 Pulsatus ante suum iudicem  causam dicat. Et ante suum non iudicem, pulsatus si uoluerit taceat, et pulsatis quoties appellauerint, inducie dentur, nec quemquam sententia non a suo iudicio dicta constringat.



CAP. CXXIu. Episcopi grauioribus casibus pulsati apostolicam sedem appellent. Ex Decret. Gregor. pap. ad episc. Orientales, c. 27.

 Ut omnes episcopi qui in quibusdam grauioribus pulsantur, uel criminantur causis, quoties necesse fuerit, libere apostolicam appellent sedem, et ad eam quasi ad matrem confugiant, ut ab ea sicut semper fuit pie fulciantur, defendantur, et liberentur.



CAP. CXXu. A comprouincialibus accusatus uel iudicatus, apostolicam sedem appellet.  Sixtus papa ad Grat. episc., ep. 1.

 Item ex dictis Sixti pape: Placuit ut accusatus uel iudicatus a comprouincialibus, in aliqua causa episcopus libenter appellet et adeat apostolice sedis pontificem, qui aut per se, aut per uicarios suos, eius retractari negotium procuret.



CAP. CXXuI. Qui grauatur a proprio metropolitano primates aut uniuersalem sedem appellet, uel: Qui a proprio metropolitano se grauari putauerit, maiorem sedem appellet. uictor ad Theophil., ep. 1.

 Item uictor episcopus: Si quis putauerit se a proprio metropolitano grauari, apud patriarcham aut primatem dieceseos, aut penes apostolice uniuersalis Ecclesie sedem iudicetur.



CAP. CXXuII. Post latam sententiam infra quod tempus quisque appellare debeat.  Ex legibus Theod., c. 20.

 Propter superfluam appellatorum licentiam, ne in retractandis uel reuocandis sententiis, liberum habere arbitrium uiderentur, et tempora appellationis et pene constitute sunt, ut quicunque apud iudicem qui causam eius audiuit, appellare, et ad alium prouocare uoluerit, infra dies appellet, et in his ipsis diebus u ad iudicem ad quem prouocauerit sine aliqua simulatione perueniat, et ipse dies in quo accepit litteras, in his u diebus specialiter computetur. Quod si longius iter sit, exceptis his u diebus, spatium dierum quo iter agi possit, computetur.



CAP. CXXuIII. A quo appellantur, ad quem appellatum fuerit, dimissorie littere dirigantur.  Ex iisdem, c. 36.

 Ab eo a quo appellatum est, ad eum qui de appellatione cognitus est, littere dimissorie dirigantur, que uulgo apostoli appellantur; quarum postulatio et acceptio intra diem quintum ex officio facienda est. Ista iam superius de cautionibus et penis appellantium interpretata sunt, qui intra tempora prestita dimissorias non postulauerint uel acceperint, uel reddiderint, prescriptione ab agendo submoneantur, et penam appellationis ferre cogantur.



CAP. CXXIX. De his qui causa dilationis appellant. Ex iisdem, c. 27.

 Quicunque non confidentia  iuste cause, sed causa differende more, ne contra eum sententia proferatur, appellauerit, uel si de facto suo confessus, ne abiiciatur appellare uoluerit, huiusmodi appellationes non recipiuntur.



CAP. CXXX. Cum possessor appellat dum euentus cause dubius est, possessionis fructus sequestrentur. Ex iisdem, c. 37.

 Quoties post auditam causam, iudicem possessor appellat, fructus possessionis de qua agitur, dum sequende audientie euentus dubius est, merito sequestrantur. Nam si petitor appellauerit, hoc ab eo non potest postulare, quia non potest sequestrari, quod non habet, si propter predia urbana uel mancipia uel iumenta appellatur,  possessiones eorum uel mercedes, uel uectura, etiamsi de nauis nauto agatur, deponi solet.



CAP. CXXXI. Iniuste appellans omnino puniendus est. Ex iisdem, c. 38.

 Omnimodo puniendus est, quoties iniusta appellatio pronuntiatur, sumptus quos dum sequeretur aduersarius impendit, reddere cogatur, non simplos, sed quadruplos.



CAP. CXXXII. A quibus iudicibus licet prouocare, uel sic: Excommunicetur qui iudicibus suis obtemperare non uult. Conc. Spal. Mileuit., c. 24.

  A iudicibus autem quos communis consensus elegerit, non liceat quemque prouocare, et quisquis probatus fuerit pro contumacia nolle obtemperare iudicibus, cum hoc prime sedis episcopo fuerit probatum, det litteras ut nullus ei communicet episcoporum donec obtemperet.



CAP. CXXXIII. Cum per appellationem sententia soluitur, non debet obesse ei qui non iniquo animo iudicauit. Conc. Carthag. III, c. 10.

 Placuit ut a quibuscunque iudicibus ecclesiasticis ad alios iudices, ubi est maior auctoritas, fuerit prouocatum, non eis obsit quorum fuerit soluta sententia, sicut conuinci  non potuerint, uel inimico animo iudicasse, uel aliqua cupiditate, aut gratia deprauati. Sane si ex consensu partium iudices electi fuerunt, etiam a pauciori numero quam constitutum est, non liceat prouocari.



CAP. CXXXIu. Comprouinciales et metropolitani episcoporum causas audire, sed definire non possunt. Zephirinus in Decret. c. 1.

 Quoniam quanquam a comprouincialibus episcopis accusati causam pontificis scrutari liceat, non tamen definire, inconsulto Romano pontifice, permissum est.



CAP. CXXXu. Reus damnari non ualet nisi conuictus aut sponte confessus, et si episcopus fuerit reus, non debent ferre sententiam damnationis, sed deferre ad sedem apostolicam.  Felix I [f. Zephirinus] papa in Decret. ad Paternum.

 ZEPHIRINUS Romane urbis archiepiscopus, omnibus episcopis. Patriarche uel primates accusatum discutientes episcopum, non ante sententiam proferant definitiuam, quam apostolica fulti fuerint auctoritate, aut reum se confiteatur, aut per innocentes et regulariter examinatos conuincatur testes. Qui nimirum testes minori non sunt numero, quam illi discipuli fuerunt.



CAP. CXXXuI. Comprouinciales et metropolitani episcoporum causam audire, sed diffinire non possunt.  Eleutherius papa in Decret.

 De accusationibus ergo  clericorum, de quibus consulti sumus, quia omnes eorum accusatores difficile est ad sedem apostolicam deferri, diffinitiua tamen episcoporum iudicia huc deferantur, sicut ab apostolis eorumque successoribus multorum consensu episcoporum iam definitum est, nec in eorum Ecclesiis aliis aut preponantur, aut ordinentur, antequam hic eorum iuste terminentur negotia. Quando liceat apud comprouinciales et metropolitanos; atque primates eorum uentilare accusationes uel terminationes, non tamen licet definire secus quam predictum est. Reliquorum uero clericorum apud prouinciales et metropolitanos et primates et uentilare et iuste finire liceat.



LIBER QUINTUS.



DE CLERICIS SOLA INFAMIA ABSQUE TESTIBUS ACCUSATIS.



CAP. I. Infamatus tertio monitus se non corrigens, usque ad purgationem ab officio suspendatur.  Conc. Agath. c. 4.

  Si quis presbyter uite sue negligens prauis exemplis mala de se suspicari permiserit, et populus ab episcopo iuramento seu banno Christianitatis constrictus, infamiam eius patefecerit, et certi criminatores criminis eius defuerunt, admoneatur primo seorsum ab episcopo, deinde sub duobus uel tribus testibus. Si non emendauerit in conuentu presbyterorum, episcopus eum publica increpatione admoneat. Si uero neque sic se correxerit, ab officio suspendatur usque ad dignam satisfactionem, ne populus in eo scandalum patiatur. Si uero accusatores legitimi non fuerint, qui eius crimina manifestis indiciis probare contenderint, et ipse negauerit, tunc ipse cum sociis uII eiusdem ordinis,  si ualet, a crimine seipsum expurget. Diaconus uero, si eodem crimine accusatus fuerit, semetipsum cum tribus expurget.



CAP. II. De purgatione clericorum, si conuinci non potuerint. Conc. Hispal., c. 10.

 Si quis presbyter a plebe sibi commissa mala opinione infamatus fuerit, et episcopus legitimis testibus approbare non potuerit, suspendatur presbyter usque ad dignam satisfactionem, ne populus fidelium in eo scandalum patiatur; digna enim satisfactio est, si ab eis a quibus reus creditur, post rectam securitatem de imposito crimine innocens esse manifestetur. Quod ita a nobis et a maioribus constitutum esse docetur.  Sed siue canones, siue ad arbitrium episcopi sibi collegas septem coniungat, et iuret in sacro coram posito Euangelio, quod eum sancta Trinitas et Christus Filius Dei, qui eum fecit et docuit quod Euangelium continet, et sancti quatuor euangeliste,  qui illud scripserunt sic adiuuent, quod ille prenominatam actionem ita non perpetraret, sicut eidem illi oblatum est, et in hac satisfactione purgatus, secure suum exerceat ministerium. Quam satisfactionem nonnulli precedentium Patrum secundum Leonem papam, in basilica Sancti Petri apostoli coram reuerendissimo Cesare Carolo ac clero et plebe ita fecisse, commemorant, atque ita mox uenerandum principem contra eiusdem sancti pape aduersarios digne ultionis uindictam exercuisse.



CAP. III. Qualiter sacerdotes se purgare debent. Decretalis, et Leo ad Carol.

 Omnibus uobis uisu  aut auditu notum esse non dubitamus, quod sepissime, suadente antiquo hoste, sacerdotibus diuersa crimina obiiciantur, sed quoniam qualiter ex eis ab his rationabilis examinatio et satisfactio fiat, licet tempore bone memorie domini genitoris uestri Pipini, siue priscis temporibus a sacris Patribus et a reliquis bone deuotionis hominibus, sepissime uentilatum fuerit, nos tamen pluriter et ad liquidum diffinitum reperire minime quiuimus. Nostris quoque temporibus idipsum a sanctis episcopis, et reliquis sacerdotibus, et ceteris ecclesiastice dignitatis ministris, uestris in regnis seu in aliis Deo degentibus, nobisque una cum eis agentibus, sepissime propter multas et nimias reclamationes que ex hoc ad nos ex diuersis partibus uenerunt uentilatum  est, sed qualiter consultum domini et Patris nostri Leonis apostolici ceterorumque Romane Ecclesie episcoporum et reliquorum sacerdotum, siue Orientalium et Grecorum patriarcharum, et multorum episcoporum, omniumque sacerdotum, nec non et nostrorum episcoporum omniumque Romanorum sacerdotum ac leuitarum auctoritate et consensu, atque reliquorum fidelium et conciliorum nostrorum consultu diffinitum est, uos omnes utriusque ordinis ministros scire uolumus. Statutum est namque ratione et necessitate, atque predicto consultu, ut quotiescunque sacerdoti crimen imponitur, si ipse accusator talis fuerit ut recipi debeat, quia quales ad accusationem sacerdotum admitti debeant, in canonibus pleniter expressum est; si  autem, ut dictum est, ille accusator, qui canonice est recipiendus, eum cum legitimo uirorum numero et bonorum testium, approbare in conspectu episcoporum poterit, tunc canonice diiudicetur, et si culpabilis inuenitur, canonice damnetur. Si uero cum supra scripto pretextu approbare ipse accusator minime poterit, et hoc canonice diiudicetur. Ipse uero sacerdos, si suspiciosus et incredibilis suo episcopo aut reliquis consacerdotibus siue bonis et iustis de suo populo uel de suis hominibus fuerit, uel in crimine aut predicta suspicione remaneat cum tribus aut u uel uII bonis ac uicinis sacerdotibus, exemplo Leonis pape, qui XII episcopos in sua purgatione habuit, uel eo amplius, si suo episcopo uisum fuerit, aut necesse propter tumultum populi  prospexerit, et cum aliis bonis et iustis hominibus se sacramento coram populo super quatuor Euangelia dato, purgatum Ecclesie reddat. Si quis autem scire desiderat quales testes ad accusationem sacerdotum recipi debeant, et quid de accusatione faciendum sit, pleniter in canonibus reperire poterit.



CAP. Iu. De Leone qualiter se purgauit. De purgat. Leonis pape.

 Auditum est, fratres karissimi, et diuulgatum est per multa loca, qualiter homines mali aduersum me surrexere et debilitare uoluerunt, et miserunt super me grauia crimina. Propter quam causam iste clementissimus ac serenissimus  dominus Carolus una cum sacerdotibus et optimatibus suis istam peruenit ad urbem. Quamobrem ego Leo pontifex sancte Romane Ecclesie a nemine iudicatus neque coactus, sed spontanea mea uoluntate, purifico me in conspectu uestro coram Deo et angelis eius, qui conscientiam nouit, et beato Principe apostolorum in cuius conspectu consistimus, quia istas criminosas et sceleratas res quas illi mihi obiiciunt, nec perpetraui, nec perpetrare iussi. Testis est mihi Deus in cuius iudicium uenturi sumus et in cuius conspectu consistimus. Et hoc propter suspiciones malas tollendas, mea spontanea uoluntate facio, non quasi ego hanc consuetudinem aut decretum in sancta Ecclesia successoribus meis, nec non et fratribus et cepiscopis  nostris imponam, sed ut melius abscindatis a uobis rebelles cogitationes.



CAP. u. De Leone episcopo, quem beatus Gregorius purgationem prebere fecit. Ex Regist. Greg. pap. ad Iust. imp. et epist. 23, ad Iust. presb:

 Habet hoc proprium antiqui hostis inuidia, ut quos in prauorum actuum perpetratione, Deo sibi resistente, decipere non ualet, opinionem eorum falsa ad presens simulando dilaceret. Quoniam igitur quedam contra sacerdotale propositum de Leone fratre nostro et cepiscopo nostro sinister rumor asperserat, utrum uera essent, districta diutius fecimus inquisitione perquiri, et nullam in eo de his que dicta fuerant culpam inuenimus,  sed ne quid uideretur omissum quod nostro potuisset cordi dubium remanere, ad beati Petri apostoli sacratissimum corpus districta eum ex abundanti fecimus sacramenta prebere, quibus prestitis magna sumus exsultatione gauisi, quod huiuscemodi innocentia euidenter enituit. Pro qua re gloria uestra predictum uirum cum omni caritate suscipiat, et reuerentiam ei qualem sacerdotem decet exhibeat; nec ulla remaneat de his que iam sunt purgata dubietas. Et ita supradicto uos episcopo deuotissime oportet in omnibus adherere, ut congrue decenterque Deum in eius persona uideamini  honorare.



CAP. uI. Quomodo beatus Gregorius Magnus Mennam episcopum iuramento purgare fecit.  Ex Regist. ad Brunichil. regin. c. 332.

 Mennam uero reuerendissimum fratrem nostrum et cepiscopum, postquam ea que de eo dicta fuerint requirentes, in nullo inuenimus esse culpabilem, qui insuper ad sacratissimum corpus beati apostoli Petri sub iureiurando satisfaciens, ab his que obiecta fuerant eius opinioni de se monstrauit alienum, reuerti illum purgatum permisimus absolutum. Quia sicut dignum erat ut si in aliquo reus existeret, culpam in eo canonice puniremus, ita dignum non fuit, ut eum adiuuante innocentia diutius retinere uel affligere in aliquo deberemus.



CAP. uII. De causa Gillandi presbyteri.  Alexander II Romualdo episc. Cuman.

 Super causas Gillandi presbyteri tui, de morte episcopi predecessoris tui infamati, in medium consuluimus. Itaque circumstantium fratrum unanimi consensu tue dilectioni rescribimus, prefatum Gillandum presbyterum ante te presentandum, ubi si certi accusatores defuerint, tunc dictante iustitia sine omni controuersia, presbyter, quecunque ob hoc iniuste amisit ac sacerdotium accipiat, et integra beneficia.



CAP. uIII. De eodem.

 Purgationem tamen ante te duobus sibi sacerdotibus iunctis,  ubi accusator cessauerit, eumdem ex se prebere tuo committimus arbitrio, uulgarem denique ac nulla canonica sanctione fultam; legem feruentis siue frigide aque ignitique ferri contactum, aut cuiuslibet popularis inuentionis, quia fabricante omnino hec sunt uel ficta inuidia, nec ipsum exhibere nec aliquo modo te uolumus postulare, imo apostolica auctoritate prohibemus firmissime.



CAP. IX. Sacerdos si a populo fuerit accusatus, iuramento innocentiam suam affirmet. Gregor. III ad Bonifac.

 De presbytero uel quolibet sacerdote a populo accusato, si certi non fuerint testes, qui crimini illato ueritatem dicant, iusiurandum in medium faciat, et illum testem proferat  de innocentie sue puritate cui nuda et aperta sunt omnia, sicque maneat in proprio gradu.



CAP. X. Si quis presbyter contra laicum, uel laicus contra presbyterum querimoniam habeat, qualiter debet procedi.

 Si quis presbyter contra laicum, uel laicus contra presbyterum habet aliquam querimonie controuersiam, episcopo precipiente sine personarum accusatione finiatur. Laicus per iuramentum, si necesse sit, se expurget. Presbyter uice iuramenti per sanctam consecrationem interrogetur, quia sacerdotes ex leui causa iurare non debent. Manus enim per quam corpus Christi conficitur, iuramento polluetur? Absit! Cum Dominus in Euangelio discipulis suis quorum uicem  nos indigni in sancta gerimus Ecclesia dicat: Nolite omnino iurare; sit autem sermo uester, est, est, non, non. Quod autem his abundantius est, ex malo est .



CAP. XI. Cuiquam laico clericus nichil iurare presumat. Conc. Rem. c. 5.

 Ut nullus ex ecclesiastico ordine cuiquam laico quidquam supra sacra uel super sancta Euangelia iuret, sed simpliciter cum puritate et ueritate dicat: Est, est, non, non. Sed si est aliquid quod eis a laicis obiiciatur, ad episcopum in cuius territorio est deferatur, et iuxta id quod illi qui eiusdem ordinis sunt diiudicauerint, aut corrigatur, aut expurgetur.



CAP. XII. De presbyteris non est laicis iudicandum.  Nicolaus ad Bulgaros, c. 28.

 Consulendum esse decernitis, utrum presbyterum habentem uxorem debeatis sustentare, et honorare, an a uobis proiicere. In quo respondemus, quoniam licet ipsi ualde sint reprehensibiles, uos tamen Deum conuenit imitari, qui solem suum oriri facit, ut Euangelium testatur, super bonos et malos, et pluit super iustos et iniustos , deiicere enim a uobis ideo non debetis, quia Dominus Iudam, cum esset mendax discipulus, nec de numero apostolorum deiecit, uerum de presbyteris uobis qui laici estis nec iudicandum est, nec de uita eorum quidquam inuestigandum,  sed episcoporum iudicio quidquid illud est, reseruandum.



CAP. XIII. Sine consilii examinatione, presbyter uel diaconus non deiiciatur. Nicolaus ad eosd.

 Sciscitantibus uobis, si a sacerdote qui fuerit comprehensus in adulterio, siue de hoc sola fama respersus est, debeatis communionem suscipere necne, respondemus: Non potest aliquis, quantumcunque sit pollutus, sacramenta diuina polluere, que purgatoria cunctarum contagionum existunt. Nec potest solis radius per cloacas et latrinas transiens aliquid exinde contaminationis attrahere. Proinde qualiscunque sit sacerdos, que sancta sunt coinquinari non possunt.  Idcirco ab eo, usquequo episcoporum iudicio reprobetur, communio percipienda est. Quoniam mali bona ministrando, se tantummodo ledunt. Et cerea fax accensa, sibi quidem detrimentum prestat, aliis uero lumen in tenebris administrat; et unde aliis commodum exhibet, inde sibi dispendium prebet. Sumite igitur ab omni sacerdote intrepide Christi mysteria, quoniam omnia in fide purgantur. Fides enim est que uincit hunc mundum, quia non dantis meritum sed accipientis fit.



CAP. XIu. Qui alium uoluerit accusare de homitidio, debet penam talionis subire. Ex lib. uII Cod.

 Quicunque alium de  homicidii crimine periculosa et capitali obiectione pulsauerit, non prius a iudicibus audiatur, antequam se similem penam quam reo intendit, conscripserit subiturum.



CAP. Xu. Qui accusare seruum uoluerit, ad penam talionis se inscribet.

 Et si seruos alienos accusandos esse crediderit, se simili inscriptione constringat, futurum ut supplicia innocentium seruorum, aut pena capitis sui aut facultatum amissione compenset. Quicunque inscriptione premissa cuiuscunque criminis reum accusare uoluerit, ab eo die quo inscripsit intra annum peragat propositas actiones. Qui si distulerit, infamis effectus bonorum suorum quarta parte multabitur.



CAP. XuI. Accusationes probentur ante sententiam iudicialem.


Conuinci nemo potest in iudicio sine testibus aut iudicio. Sententia absente parte alia a iudice data, nullam obtinet firmitatem. Causa inter presentes iudicata post decennium reuolui non potest. Nec inter absentes post uigennium. In causa capitali nemo absens damnetur. Neque absens per aliquem accusatorem accusari potest.



CAP. XuII. Qui debeant iurare.

Lex precipit ut probatio non a possessore, sed a petitoris partibus requiratur, quia omnem probationem  ab eo queri dicit qui petitam rem desiderat obtinere, non ab illo qui se iure tenere intendit. Preter illam tamen causam interrogare necesse est possidentem, utrum ex sua persona aut ex successore cepit possidere



CAP. XuIII. Qui dicit, habet probare et est affirmatiua regula, non qui negat, est negatiua regula.

 Ei incumbit probatio, qui dicit, non qui negat.



CAP. XIX. Testes non dicant testimonia, nisi de his que presentialiter et ueraciter nouerint.

 Testimonio autem sic exhibere oportet, ut dicant testes quod sub presentia sua uel susceptum est depositum, uel quod depositum est suscepisse conscripsit.



CAP. XX. Receptio testium non est facienda contra absentem.


 Testium productio non aliter habeatur, nisi presente quoque aduersaria parte uel contumaciter non ueniente,  scilicet ut solita eius prescriptio ei competat quam opponendam estimauerit. Contumaciter autem non uidetur abesse qui ex necessitate abfuit forte enim inter loca sanctorum confugerat.



CAP. XXI. Testimonium non ualet sine iuramento. Lex Theodos.

 Testes priusquam de causa interrogantur, sacramento debent constringi ut iurent se nichil falsi dicturos esse, honestioribus autem magis quam uilioribus fides adhibeatur. Unius autem testimonium quamuis splendida et idonea esse uideatur persona, nullatenus audiendum.



CAP. XXII. Unius testimonium non ualet.

  Ut testimonium unius hominis non accipiatur. Nam si ex utraque parte plures sint ueraciores atque religiosiores et honestiores eligantur, qui sacramento suum confirment testimonium, nichilque falsi se esse dicturos.



DE CAUSIS ET NEGOTIIS LAICORUM



CAP. XXIII. Cuicunque liceat sacrosancte sedis antistitis iudicium eligere.  Theodos. uI imperat

 Omnes itaque cause que uel pretorio iure, uel ciuili tractantur, episcoporum sententiis terminare perpetuo iure stabilitatis firmentur. Nec ulterius liceat alterius retractari negotium quod episcoporum sententiis deciditur. Testimonium etiam licet ab uno episcopo perhibitum, omnes iudices indubitanter accipiant, nec alius audiatur cum testimonio episcopi a qualibet parte fuerit repromissum. Illud est enim ueritatis auctoritate firmatum; illud incorruptum habeatur quod a sacrosancto homine, conscientia illibate mentis protulerit, hoc nos edicto salubri aliquando censuimus,  hec perpetua lege firmamus, malitiosa litium semina comprimentes.



CAP. XXIu. uiles personas ad testimonium non facile iudices permittant accedere. Theodosius imperat.

Summopere admonendi sunt comites et iudices, ne uiles et indignas personas coram se permittant ad testimonium accedere, quoniam multi sunt qui iurare pro nichilo ducunt in tantum ut pro unius diei satietate aut pro quolibet paruo pretio, ad iuramentum conduci possunt, et animas suas perdere, minime formidant. Quamobrem tales nequaquam admittimus, quia non solum qui periurant, sed et illi qui periuriis consentiunt, simili perdendi sunt damnatione.



CAP. XXu. Nullius recipiatur testimonium nisi eius quem bona opinio uel dignitas commendat. Constit. XXX, c. 1.

 Nullius recipiatur testimonium,  nisi eius qui sit bona opinione habitus, uel quem dignitas commendat, uel militia, uel uite honestas, uel artis titulus laudabilis, uel etiam aliorum testium uox de bona uita eius consentiens. Alius autem testis uilissimus si productus in iudicio fuerit, liceat iudici, si hoc existimauerit, tormentis eum subigere. Item: Non admittimus autem testimonia eorum qui dicere solent transeuntes se audisse aliquem dicentem, pecuniam sibi sublatam esse, sed nec tabulariorum sola presentia sufficit, nisi testes quoque rogati se subscripserunt.



CAP. XXuI. Quid si testis dicatur esse seruus.

 Si testis productus seruus esse dicatur, ille autem liberum se  dicat, siquidem ex natiuitate impleatur testimonium eius, postea si probatus fuerit seruus, nullius momenti sit. Sin autem libertinum se esse dixerit, siquidem instrumentum manu missionis sue ostendit, dicat testimonium; sin autem in alio loco dicat instrumenta sui status habere, scribatur quidem testimonium eius. Postea si non produxerit instrumenta, nullius momenti sit.



CAP. XXuII. Serui non accipientur testes contra dominos. Ex lege Theodos.

 Seruo penitus non credatur, si super aliquem crimen obiecerit, aut si etiam dominum suum in crimine impetierit. Nam si in tormentis positus, exponat quod obiicit, credi tunc nullo modo oportebit.



CAP. XXuIII. Hereticus hereticum accusare, et contra eum testificari potest.  Nouellarum constit., nouella 45, c. 2.

 Si hereticus contra hereticum litigat, liceat cuiuis eorum hereticum testem adducere. Sin autem Orthodoxus contra hereticum litiget, pro Orthodoxo quidem heretici testimonium ualeat. Contra Orthodoxum autem, solius Orthodoxi testimonium ualeat. Orthodoxis autem litigantibus, ad testimonium nullus hereticorum pateat aditus.

C. 5. Si quis dixerit testem productum inimicum esse, siquidem ex criminali causa, omnino non dicat testimonium. Sin autem ex aliena occasione, dicat testimonium, sed prescriptio eius  opponatur.



CAPP. XXIX-XXX. Socii criminis non admittuntur ad testimonium. Nouella 308.

 Placuit ut testes non admittantur qui sunt socii criminis, nec infantes, nec calumniatores, uel ceteri quos lex et canones prohibent.



CAP. XXXI. De confitenti reo, ut super alium non credatur.

Placuit ut qui de se confessus est, super alium non credatur.



CAP. XXXII. Que sunt persone que non possunt cogi ad testimonium contra propinquos. Nouella 313 et conc. Matic., c. 6.

  Ne inuito denuntietur ut testimonium litis dicat aduersus socerum, generum, uitricum, priuignum, sobrinum, sobrinam, sobrino sobrinaue natum, eosue qui priore gradu sunt. Item: De liberto ipsius, liberorumque eius et parentum, uiri, uxoris. Item: Ne patroni et patrone aduersus libertos, neque liberti aduersus patronos cogantur testimonium dicere.



CAP. XXXIII. De testibus idoneis uel non.

 Item idonei non uidentur esse testes, quibus imperari potest ut testes sint.



CAP. XXXIu. De eodem.

 Testis idoneus pater filio,  aut filius patri non est.



CAP. XXXu. De eodem.

 Item: Qui falsa uel uaria testimonia dixerint uel utrique parti prodiderint, a iudicibus puniuntur.



CAP. XXXuI. De eodem.

 Item: Pater et filius qui in eius potestate est. Item: Duo fratres qui in eiusdem patris potestate sunt, testes utique in eodem testamento, uel eodem negotio fieri possunt, quoniam nichil nocet ex una domo plures testes alieno negotio adhiberi.



CAP. XXXuII. Quod mulieres testimonium in iudicio dicendi ius habent.

 Item, ex eo quod prohibet  lex Iulia de adulteriis testimonia dicere condemnatam mulierem, colligitur etiam mulieres testimonium in iudicio dicendi ius habere.



CAP. XXXuIII. De hominibus uel feminis liberis qui fiscallinis iunguntur.

Homines liberi, qui uxores fiscallinas regias, et femine libere que homines fiscallinos regios accipiunt, nec de hereditate parentum, nec de causa querenda, nec de testimonio pro hac re abiiciantur.



CAP. XXXIX. Anathematizatus accusare non potest nec testificare. Nou. 215.

 Omnium anathematum uox in accusatione uel testimonium aut humano iudicio plenius non audiatur.



CAP. XL. De seruo domini accusatore.  Nou. 166-7.

Seruus si super dominum fuerit delator, etiamsi obiecta probauerit, puniatur.



CAP. XLI. De induciis reo aut accusatori dandis.

Iudices qui inscriptione premissa, criminalia negotia audire ceperint, a die inscriptionis, si inducias aut accusator, aut reus petierit, intra annum prestare debebunt, ut hec actio intra anni circulum finiatur; quod si accusator intra annum que proposuerit, probare distulerit, absoluto reo penam suscipiat legibus superioribus comprehensam.



CAP. XLII. Homicidis, adulteris, etc., dilatio non est prestanda.  Ex libro uII, c. 196.

In ciuilibus causis uel leuioribus criminibus legibus dilatio prestanda est; homicide, adulteri, malefici, uenefici, conuicti si appellare uoluerint non audiantur.



CAP. XLIII. Sententia lata contra uere contumacem uel etiam ficte est ualida. Ex lib. u.

 Quicunque tribus auctoritatibus iudicis conuictus, uel tribus edictis ad iudicem fuerit prouocatus, aut uno pro omnibus peremptorio, id est quod causam exstinguit, fuerit euocatus, penitentiam suam apud eum iudicem a quo ei denuntiatus est, exhibere noluit, aduersus eum quasi in contumacem iudicari  potest; quinimo nec retractari per appellationem negotia possunt quoties in contumacem fuerit iudicatum.



CAP. XLIu. uera esse que aduersus se dicta sunt, probat, qui ad ea confutanda minime uult adesse. Cap. 340.

Probat illa uera esse que aduersus se dicta sunt, qui ad ea confutanda minime uult adesse, unde in secularibus legibus inuenitur scriptum: Iniuste uictus, intra tres menses reparet causam. Quod si facere neglexerit, sententia que aduersus eum collata fuerit, perseueret. Et ne sit uobis contrarium uel etiam ne miremini quod de secularibus legibus locutus sum in nostro iudicio, quia ecclesiastice leges et diuine eas recipiunt.



CAP. XLu. De seruis aominorum accusatoribus.  Impp. Arcad. et Hon. AA. Exitio, Constit. l. uI.

 Si quis ex familiaribus uel ex seruis cuiuslibet domus cuiuscunque criminis delator atque accusator emerserit, eius estimationem caput atque fortunas petiturus, cuius familiaritati uel dominio inheserit, ante exhibitionem testium aut examinationem iudicum in ipsa expositione criminum atque accusationis exordio ultore gladio feriatur; uocem enim funestam potius intercidi quam audiri oportet, eorum uero accusandi sacerdotes uel testificandi in eos os obstruimus, quos non humanis sed diuinis uocibus mortuos esse scimus.



CAP. XLuI. Absolutus de certo crimine de eodem iterum accusari non potest.  Conc. Mogunt.

 De his criminibus de quibus quis absolutus est, ab eo qui accusauit, refricari accusatio non potest. Flagitari iudicium non debet de causa que definita, uel iudicata est. Si quis autem iudicem recusauerit, et alium pro eo petierit, cumque iterum recusare maluerit, ut aliquem sibi iudicem petat, non audiatur. Iudices autem sententiam scriptis dicant, prouocationis licentia condemnato non denegetur, nisi forte ter aliquis appellare maluerit, uel contumax in absentia fuerit. Nam et tertia prouocatio preiudicata est, et contumaces condemnati appellare non possunt.



CAP. XLuII. Seruus qui fugit, si pro libero se gerat, et paratus est litigare pro libertate sua, non uidebitur a domino possideri.


Si seruus quem possidebam fugerit, et si pro libero se gerat, uidebitur a domino possideri, sed hoc tunc intelligendum est, si cum apprehensus fuerit, non sit pro libertate sua paratus litigare. Nam si paratus est litigare, non uidebitur a domino suo possideri, cui se aduersarium parauit.



CAP. XLuIII. Per seruum colonum uel procuratorem, non potest domino inuito fieri preiudicium. Impp. Theod. et Hon. AA. Ioanni pape.

 Nexum non facit prediorum, nisi persona que iure potuit obligare. Per  seruum autem aut per procuratorem, colonum uel actorem conductoremue ullum preiudicium possessioni inuito uel inscio domino imponi non posse, et iure, et legum auctoritatibus declaratur.



CAP. XLIX. Qui terrore presidis seruum se esse mentitur, postea se potest defendere.

Qui metu et impressione alicuius terroris apud acta presidis seruum se esse mentitus est, postea statum suum defendere non preiudicetur.



CAP. L. Si emerit quisquam aliquid a seruo, nesciente domino, potest dominus pretium reddere, et emptio non erit.

Si quis a seruo alieno aliquid comparauerit, nesciente domino suo, si dominus firmam noluerit  esse emptionem, reddet pretium emptori, ut emptio nichil habeat firmitatis.



CAP. LI. uindicans seruum suum a bone fidei possessore, debet sibi reddere expensas necessarias. Imp. A. Claudio.

 Si inuito et ignorante te, partus ancille tue expositus est, repetere eum non prohiberis, sed restitutio eius, si non a fure uindicaueris, ita fiat, ut si qua in alendo eo uel forte ad discendum artificium iustum, consumpta fuerint, restituantur.



CAP. LII. Qui exposuerit infantem suum, non potest post eum repetere ab eo qui eum recollegit et nutriuit. Impp. uale. et Grat. AA. ad Probum.

 Unusquisque  sobolem suam nutriat; quod si exponendam putauerit, animaduersioni que constituta est subiacebit, sed nec dominis, uel patronis repetendi aditum relinquimus si ab ipsis expositos quodammodo ad mortem, uoluntas que misericordie est amica, non collegerit. Nec suum dicere poterat, quem pereuntem contempserit.



CAP. LIII. De eodem.

 Sancimus nemini licere, siue ab ingenuis genitoribus puer paruulus procreatus, siue a libertina progenie, siue a seruili conditione, maculatus expositus sit, eum puerum in suum dominium uindicare siue nomine, siue adscriptitie, siue colonarie conditionis. Sed neque his qui eos enutriendos sustulerunt,  licentiam concedi penitus, cum quadam distinctione eos tollere et educationem eorum procurare siue masculi sint, siue femine, ut eos uel loco libertorum, uel loco seruorum, uel colonorum aut adscriptitiorum habeatur, sed nullo discrimine habito, his qui ab huiusmodi hominibus educati sunt, liberi et ingenui appareant.



CAP. LIu. Qui partum sue ancille, suum esse credens donauerit, uel uendiderit, furtum non committit.

Si is ad quem ancille pertinet usus fructus, partum suum esse credens uendiderit, aut donauerit, furtum non committit. Furtum enim sine affectu furandi non committitur.



CAP. Lu. Bona capitali crimine damnatorum ad cognatos deueniant.  Cod. l. IX.

 Capitali crimine damnatorum bona, non ad lucrum presidis perferri, sed cognatis punitorum reddi oportet.



CAP. LuI. Lenonem quemquam esse prohibere debent pretores.

Hec constitutio iubet neminem lenonem esse, neque in imperiali urbe, neque in prouinciis, et hoc prohibere debent pretores et presides; ultimo enim supplicii iudicio subiiciuntur, qui contra constitutionis normam lenones esse ausi sunt. Omnia autem instrumenta et fide iussiones apud lenones interpositas, uel a lenonibus contra bonos mores  factas, infirmas atque inualidas esse constitutio iubet.



CAP. LuII. Qui matrimonium contraxerit et liberos ex legitima priori non habuerit suis facultatibus careat, et dos incesti matrimonii fisco uindicetur.

 Si quis nefarium et incestum atque damnatum matrimonium contraxerit, liberos autem ex priori legitimo matrimonio non habuerit, statim suis facultatibus careat, et dos que data est ei fisci iuribus uindicetur. Post publicationem autem et cinguli sui patiatur amissionem, et exsilio puniatur. Quod si uilior sit et corporali questioni subsistat, et uxor eius contra leges nupta easdem penas patiatur scilicet, si nulla iusta excusetur ignorantia.



CAP. LuIII. De eodem.


 Si quis nepotes ex filio reliquerit, et ex filia nepotes, uel neptes, pariter ad hereditatem ab intestato aui defuncti uocentur, et non minus tertiam partem sicut ante accipiant, sed integram portionem assequantur ex filia nepotes; talem accipiant nati, qualem accipiunt nepotes ex filio procreati. Item: Si auia decesserit, nepotibus ex filio et nepotibus ex filia derelictis, omnes pariter ad hereditatem auie sue uocentur, et omnino sit differentia nulla, utrum omnes nepotes sint an neptes, utrum ex filio aut ex filia procreati sint.



CAP. LIX.

 Ex  non scripto ius uenit quod usus approbauit. Nam diuturni mores, consensu utentium comprobati, legem imitantur. Item ea que ipsa sibi queque ciuitas constituit, sepe mutari solent, uel tacito consensu principis, pape, uel alia postea lege lata.



CAP. LX. Liberti qui dicuntur ingenui, et qui testamentum possint condere, et qui non.

 Ingenuus est, qui statim ut natus est, liber est, siue ex duobus ingenuis matrimonio editus, siue ex libertinis, siue ex altero libertino, et altero ingenuo. Sed etsi quis de matre libera nascitur, patre uero seruo ingenuus nichilominus nascitur, quemadmodum qui ex matre libera et incerto patre  natus est, quia uulgo conceptus est. Sufficit autem liberam habuisse matrem eo tempore quo nascitur, licet ancilla conceperit; et e contrario si libera conceperit, deinde ancilla facta pariat, placuit eum qui nascitur liberum nasci, quia non debet calamitas matris ei nocere qui in utero est. Ex his et illud quesitum est si ancilla pregnans manumissa sit, deinde ancilla facta postea pepererit, liberum an seruum pariat. Et Marcellus probat liberum nasci. Sufficit enim ei qui in utero est, liberam matrem uel medio tempore habuisse, ut liber nascatur, quod et uerum est. Non omnibus licet facere testamentum. Statim enim hi qui alieno iuri subiecti sunt, testamenti faciendi ius  non habent. Item: Testamentum facere non possunt impuberes, quia nullum eorum animi iudicium habent. Item, furiosi, quia mente carent; nec ad rem pertinet, si impubes postea pubes factus, aut furiosus compos postea mentis factus fuerit, et decesserit. Furiosi autem si per id tempus fecerunt testamentum, quo furor eorum intermissus est, iure testati esse uidentur. Item, mutus et surdus non semper testamentum facere possunt. Utique autem de eo surdo loquitur, qui omnino non audit, non qui tarde exaudit. Nam et mutus is intelligitur qui eloqui nichil potest, non qui tarde loquitur. Cum lex in preteritum quid indulget in futurum uetat.



CAP. LXI. Natus septimo mense dicitur legitimus, uel sic: Unicuique experto in sua scientia credendum est.  Titul. 5.

 Septimo mense nasci perfectum partum iam receptum est propter auctoritatem doctissimi uiri Hippocratis. Et imo credendum est eum qui ex iustis nuptiis septimo mense natus est, iustum filium esse.



CAP. LXII. Legitime natus quoad conditionem et originem patrem sequitur, non legitime uero natus, matrem sequitur.

 Item cum legitime nuptie facte sint patrem liberi sequuntur: uulgo quesiti matrem sequuntur.



CAP. LXIII. Qui dicuntur uulgo concepti.

 Item, uulgo concepti dicuntur, qui patrem demonstrare non possunt uel qui possunt quidem, sed eum habent quem habere non licet.



CAP. LXIu. Qui dicuntur nasci lege nature.

 Item, lex nature habet ut qui nascitur sine legitimo matrimonio, matrem sequatur.



CAP. LXu. Partus antequam natus est dicitur in rerum natura esse, quia potest ei relinqui.

 Item, qui in utero sunt, in toto pene iure ciuili intelliguntur in natura rerum esse. Nam et legitime hereditates his restituuntur, ita ut si pregnans mulier ab hostibus capta sit, id quod natum erit, quamuis  apud bone fidei emptorem peperit, tanquam furtiuum usu non capitur.



CAP. LXuI. Res scriptis promissa ad eum pertinet qui eam iam tenet ui scripturarum, siue ordine sit primus uel ultimus heres.

Si aliquis unam rem per legitimas scripturas, donauerat duobus, uni prius et postea alteri, non querendum est in his donationibus, quis prius et quis posterius accepit, sed qui rem, tradente donatore, possederit, is eam cui tradita est possidebit. Nec interest utrum in parentes aut extraneos facta sit talis donatio. Licet posterior petitor offerat sacramentum, tamen cum nulla probatione debiti is qui accusatur potest fidem suam iurisiurandi religione firmare. Si quando pulsatus pecuniam  repenti obtulerit sacramentum et ille ei iurisiurandi necessitatem ultro concesserit, non potest postea ab eo debitum postulare.

Heres eius cui pecunia credita dicitur, ad sacramentum uocari non potest, quia que egerit auctor suus ad integrum scire non potuit.



CAP. LXuII. In rebus commodatis non uenit casus fortuitus, nisi culpa interuenerit.

 Quidquid in rem commodatam ob morbum uel aliam rationem impensum est, a domino peti potest, si facto, incendio, ruina, naufragio aut quolibet simili casu res commodata amissa sit, non tenebitur eo nomine is cui commodata est, nisi forte cum possit rem commodatam saluam facere, suam pretulerit.



CAP. LXuIII. Res commodata commodanti perit, quando iactura uel detrimentum uenit ex alio usu ad quem commodata fuit.

 Si seruum uel equum, uel quamcunque aliam rem aliquis ab altero ad usum tantum seruiendi commodatam susceperit, et eos ad pugnam uel ubi uite periculum incurrant, induxerit, ad redditionem commodate rei merito a domino retinetur.



CAP. LXIX. Contractus factus tantum gratia tradentis perit eius periculo.

 Si facto pretio rem uendendam aliquis cuicunque crediderit, et dum ab eo uendenda profertur, quacunque occasione perierit, ei perit qui eam  dederat distrahendam. Ceterum, si rem acceptam, non rogante domino, sed permittente eo qui acceperit, dum uelit uenumdare, perdiderit, sibi rei perdite ingerit detrimentum. Creditor si sine conditione pignus sibi depositum tenens, ter debitorem suum conuenerit, ut, soluto debito, pignora sua recipiat. Quod si debitor noluerit post tres admonitiones soluto debito pignora recipere, creditor detrahendi pignoris liberam habebit potestatem. Si alienum animal cuicunque damnum intulerit aut alicuius fructus leserit, dominus eius aut estimationem damni reddat, aut animal tradat. Quod etiam de cane similiter statutum est. Et qui irritatu suo feram bestiam uel quamcunque aliam quadrupedem in se proritauerit, eaque damnum dederit, neque in  eius dominum, neque in custodem actio datur.



CAP. LXX. Fideiussores omnes et singuli ad soluendum tenentur, cum obligatus non soluit.

 Cum multi fideiussores exstiterint, etiamsi ad soluendum que promiserunt, probentur idonei, et possent omnes in solidum teneri, tamen restitutio debiti et inter eos diuidenda est, ut unusquisque id quod cum proportione sua contingit exsoluat. Quicunque falsam monetam percussisse comprobatus est, manus eius amputentur, et qui hoc consentit, si liber est, LX solidos componat; si seruus, LX ictus accipiat. Apud quem scelus agnoscitur et pars rapine fuerit inuenta, statim socios suos nominare cogatur. Quod si nominare noluerit, teneatur ad  uindictam. Filio uel heredi contra priorum iustam aut legitimam diffinitionem uenire non liceat, quia iuste repellitur presumptio illius qui facta seniorum iniuste conatur irrumpere, non solum ille qui furtum fecerit, sed etiam quicunque conscius fuerit, uel furto oblata sciens suscepit, in numero furantium habeatur, et simile uindicte subiaceat.



CAP. LXXI. Non comparetur res nisi certioratum sit de probitate uendentis, uel huiusmodi aliis.

 Nullus comparet caballum, bouem aut iumentum, uel aliquod animal, nisi illum hominem cognoscat qui eum uendiderit, et de quo est, et ubi manet, et quis est eius senior.



CAP. LXXII. Damnum ex casu plus minusue cadit in dominum rei id inferentis.


 Si bos alicuius bouem alterius uulnerauerit, et ille mortuus fuerit, uendet bouem uiuum, et diuidet pretium et cadauer. Si uero sciebat dominus eius quod bos uitiosus erat et noluit custodire, reddat bouem pro boue, et cadauer integrum accipiat .



CAP. LXXIII. Fur reddat etiam quintuplum furti pretium.

Qui furatus fuerit bouem, u boues pro uno restituat, et quatuor oues pro una.



CAP. LXXIu. Non occiditur fur diurnus sine culpa, sed nocturnus.

 Si effregerit fur domum siue suffodiens fuerit inuentus, et accepto uulnere mortuus  fuerit, percussus non erit reus sanguinis. Quod si, orto sole, hoc fecerit, homicidium perpetrauit.



CAP. LXXIu. Fur etsi infima depredetur optima restituat.

Si leserit quisquam agrum uel uineam, et dimiserit iumentum suum ut depascatur alienam, quidquid optimum habuerit in uinea uel agro, pro damni estimatione restituat.



CAP. LXXu. Incendiarius tenetur de damno proueniente ex incendio.

Si egressus ignis inuenerit spicas, et comprehenderit aceruos frugum siue stantes segetes in agris, reddat damnum qui ignem succenderit.



CAP. LXXuI. Quedam rerum dominia acquiruntur iure naturali, quedam iure ciuili.  Institut. 52, tit. 1.

Fere bestie, uolucres, et pisces, et omnia animalia que in terra, mari celoque nascuntur simul atque ab aliquo capta fuerint, iure gentium statim illius esse incipiunt. Quod enim ante nullius est, id naturali ratione occupanti conceditur, nec interest feras bestias, et uolucres utrum in suo fundo quisque capiat an in alieno. Plane qui alienum fundum ingreditur uenandi aut occupandi uel alterius gratia, potest a domino, si is preuiderit, prohiberi ne ingrediatur. Quidquid autem eorum ceperis eo usque tuum intelligitur esse, donec tua custodia cercetur. Cum uero euaserit custodiam tuam, et in naturalem libertatem se receperit, tuum esse desiit, et rursum occupantis fit. Naturalem autem libertatem  recipere intelligitur, cum uel oculos tuos effugerit, uel ita sit in conspectu tuo ut difficilis sit eius persecutio. Illud quesitum est, an si fera bestia ita uulnerata sit, ut capi possit statim tua esse intelligatur. Quibusdam placuit tuam esse, et eo usque tuam uideri donec eam persequaris. Quod si desieris persequi, desinit tua esse, et rursus fieri occupantis. Alii non aliter putauerunt tuam esse quam si ceperis. Sed posteriorem sententiam non confirmamus, quia multa accidere solent ut eam non capias.

Apium quoque natura fera est. Itaque que in arbore tua considerint, antequam a te in alueo includantur, non magis tue esse intelliguntur quam uolucres que in arbore tua nidificant. Ideoque si  alius eas incluserit, is earum dominus erit. Fauos quoque si quos effecerint, quilibet eximere potest. Plane integra re si prouideris ingredientem in fundum tuum, potes eum iure prohibere ne ingrediatur. Examen quoque in alueo tuo eo usque tuum intelligitur, donec in conspectu tuo est, nec difficilis eius persecutio est, alioquin occupantis fit. Pauonum et columbarum fera natura est, nec ad rem  pertinet, quod ex consuetudine auolare et recedere solent. Nam et apes id faciunt quarum constat feram naturam esse. Ceruos quoque ita quidam mansuetos habent, ut in siluas ire et redire solent, quorum et ipsorum feram esse naturam nemo negat.

In his autem animalibus que ex consuetudine adire et redire solent, talis regula comprobata est, ut eo usque tua esse uideantur donec animum reuertendi habeant. Nam cum animum reuertendi desierint, etiam tua esse desinunt, et sunt occupantium. Reuertendi autem uidentur animum desinere habere, cum reuertendi consuetudinem deseruerunt.

Gallinarum et anserum non est fera natura, idque ex eo possumus intelligere, quod alie sunt  galline quas feras uocamus.

Item, alii anseres quos feras appellamus. Ideoque si anseres tui uel galline tue aliquo casu turbati turbateque euolauerint, licet conspectum tuum effugerint, quocunque tamen loco sint, tui tueque esse intelliguntur: et qui lucrandi animo ea animalia retinet, furtum intelligitur committere.



DE SENTENTIA EXCOMMUNICATIONIS, ET DE POTESTATE LIGANDI ATQUE SOLuENDI.



CAP. LXXuII. Potestatem ligandi atque soluendi D. Petrus Clementi tradit.  Clemens ad Iacobum.

Clementi trado, ait beatus Petrus, a Domino mihi traditam potestatem ligandi atque soluendi, ut de omnibus quodcunque decreuerit in terris, hoc decretum sit et in celis. Ligabit enim quod oportet ligari, et soluet quod expedit solui, tanquam qui ad liquidum Ecclesie regulam nouerit. Item: O Clemens, omnes cum tanta reuerentia tua uerba suscipiant, ut sciant te legem esse predicatione ueritatis, et quodcunque ligaueris super terram erit ligatum et in celo: et quodcunque solueris super terram, etiam ibi esse soluendum, quoniam quidem, ut dixi, que oportet, ligabis, et que expedit  solues.



CAP. LXXuIII. Cuius uita officio non congruit, alios ligatos absoluit. Gregor., hom. 26 sup. Euang.

 Plerumque contingit ut iudicis locum teneat, cuius ad locum minime concordat uita, ac sepe agitur ut uel damnet immeritos uel alios ipse ligatus soluat. Sepe in soluendis ac ligandis subditis, sue uoluntatis motus, non autem causarum merita sequitur pastor.



CAP. LXXIX. Ligandi soluendique potestate se priuat qui hanc iniuste exercet. Greg., ex hom. eadem.

 Unde fit ut ipse ligandi ac soluendi potestate se priuet, qui hanc pro suis uoluntatibus et non pro  subiectorum moribus exercet: sepe fit ut erga quemlibet proximum, odio uel gratia moueatur pastor.



CAP. LXXX. De eod. Gregor., ex hom. eadem.

 Iudicare autem digne de subditis nequeunt, qui in subditorum causis sua uel odia, uel gratiam sequuntur. Unde recte per prophetam dicitur: Mortificant animas que non uiuunt . Non morientem quippe mortificat, qui iustum damnat: et non uicturum uiuificare nititur, qui reum a supplicio absoluere nititur. Cause ergo pensande sunt, et tunc ligandi et soluendi potestas est exercenda; uidendum que culpa precessit, que sit  penitentia secuta post culpam, ut quos omnipotens Deus per compunctionis gratiam uisitat, illos sententia pastoralis absoluat.



CAP. LXXXI. Non est uera presidentis absolutio, nisi sequatur arbitrium interni iudicis. D. Greg., hom. 56 sup. Euang.

 Tunc illa uera est absolutio presidentis, cum interni arbitrium sequitur iudicis, quod bene quatriduani Lazari illa resuscitatio designat que uidelicet demonstrat, quia mortuum Dominus uocauit et uiuificauit dicens: Lazare ueni foras ; et postmodum is qui uiuus fuerat egressus, a discipulis eius est solutus sicut scriptum est: Cumque egressus esset, qui fuerat ligatus, iehsu tunc dixit discipulis: Soluite eum, et sinite abire . Ecce illum discipuli iam  uiuentem soluunt, quem magister resuscitauerat mortuus. Si enim discipuli mortuum soluerent, factorem magis ostenderent quam uirtutem. Ex qua consideratione nobis intuendum est quod illos non debemus per pastoralem auctoritatem soluere, quos auctorem nostrum per resuscitantem gratiam scimus uiuificare, que nimirum uiuificatio ante rectitudinem operis in ipsa iam cognoscitur confessione peccati. Unde et huic ipsi mortuo nequaquam dicitur, reuiuisce, sed ueni foras. Omnis quippe peccator, dum culpam suam intra conscientiam abscondit, introrsus latens in suis penetralibus occultatur. Sed mortuus uenit foras cum peccator nequitias suas sponte confitetur. Lazaro ergo dicitur: ueni foras, ac si aperte cuilibet mortuo  in culpa diceretur: Cur reatum tuum intra conscientiam abscondis? Foras uero per confessionem egredere qui apud te per conscientiam interius lates. ueniat itaque foras mortuus, id est culpam confiteatur peccator; uenientem uero ita soluant discipuli, ut pastores Ecclesie ei penam debeant amouere quam meruit qui non erubescit confiteri quod fecit. Hec de solutionis ordine breuiter dixerim ut sub magno moderamine pastores Ecclesie uel soluere studeant uel ligare.



CAP. LXXXII. Sancti uiri non ex uoto ultionis, sed amoris iustitie aliqua maledicunt. Gregor., Moral. I. Iu, c. 6.

 Cum sancti uiri maledictionis sententiam proferunt, non ad hanc ex uoto  ultionis, sed ex iustitie examine prorumpunt. Intus subtile iudicium aspiciunt, et mala foris surgentia qua maledictione ferire debeatur cognoscunt, et eo maledicto non peccant quo ab interno iudice non discordant. Item, Scriptura sacra duobus modis maledictum memorat, aliud uidelicet quod approbat, et aliud quod damnat. Aliter enim maledictum profertur iudicio iustitie, ut ipso primo homine peccante probatum est, cum audiuit: Maledicta terra in opere tuo , et cum Abrahe dicitur: Maledicentibus tibi maledicam . Rursum quia uero aliter maledictum non iudicio iustitie profertur, sed liuore uindicte punitur, a quo uoce Pauli predicantis cessare admonemur qui ait:  Benedicite et nolite maledicere .



CAP. LXXXIII. Iniusta uincula disrumpet iustitia. August., serm. 16, sec. Matth.

 Cepisti habere fratrem tuum tanquam publicanum, ligas eum in terra, sed ut iuste alliges uide. Nam iniusta uincula disrumpit iustitia; cum autem correxeris et concordaueris cum fratre tuo, soluisti eum in terra, solutus erit et in celo.



CAP. LXXXIu. Apud Deum maledicitur qui moribus dissonam profert sententiam. Hieron. sup. Epist. ad Philem.

 Si quis dixerit iustum  iniustum, et rursus iniustum iustum, abominabilis est uterque apud Deum. Similiter qui sanctum dicit non esse sanctum, et rursum non sanctum asserit sanctum, abominabilis apud Deum est.



CAP. LXXXu. Hieronymus super Mattheum, l. III.

Tibi dabo claues regni celorum, et quodcunque ligaueris super terram erit ligatum et in celis . Istum locum episcopi et presbyteri non intelligentes, aliquid sibi de Phariseorum assumunt supercilio, ut uel damnent innocentes uel soluere se noxios arbitrentur, cum apud Deum non scientia sacerdotum, sed reorum uita queratur. Legimus in Leuitico de leprosis ubi iubentur ut ostendant se sacerdotibus: Et si lepram habuerint, tunc a sacerdote  immundi, mundi fiant . Non quod sacerdotes immundos faciant, sed quod habeant notitiam de leprosis et possunt discernere quis mundus immundusue sit.



CAP. LXXXuI. Sententia pastoris, reum uel innocentem non constituit uel facit. Hieron. in Matth. c. XuI.

 Quomodo ergo leprosum sacerdos mundum non facit, sic episcopus uel presbyter non eos qui insontes sunt, nec soluit noxios, sed pro officio suo cum peccatorum audierit uarietates, scit quis ligandus sit, quis soluendus.



CAP. LXXXuII. Aug. super Ioannem, part. I, tract. 10, l. Iu, c. Cum.


Cum excommunicat Ecclesia in celo ligatur excommunicatus; cum reconciliat Ecclesia, in celo soluitur reconciliatus.



CAP. LXXXuIII. uincula ecclesiastica non sunt contemnenda. Chrysost. sup. Epist. ad Hebr., tract. 4.

 Nemo contemnat uincula ecclesiastica. Non homo est qui ligat, sed Christus qui hanc potestatem dedit, et Dominus fecit homines tanti honoris.



CAP. LXXXIX. A Deo separamus, quos impios demonstramus. Ex u, synod. act. 5, l. Iu.

  Certum est quod qui impius demonstratus est, omnimodo separatus est a Deo, sicut etiam ille qui anathematizatus est, tanquam impius separatus est. Nihil enim aliud significat anathema, nisi a Deo separationem.



CAP. XC. Episcoporum cura qualis esse debeat erga iniuste facientes, quomodoque eos debeat punire. Conc. Meld., c. 3.

Episcopus in cuius parochia aliquis consistens aliquid iniuste fecerit, et semel et bis atque tertio, si necesse fuerit, uocabit illum in sua admonitione per suum nuntium canonice ad admonitionem siue compositionem et ad penitentiam, ut Deo et Ecclesie satisfaciat quam lesit. Si autem despexerit  atque contempserit eius admonitionem et saluberrimam inuitationem, feriat illum pastorali uirga, hoc est sententia excommunicationis, ut a communione sancte Ecclesie omniumque christianorum sit separatus usque ad congruam satisfactionem, et dignam emendationem, quam excommunicationem idem debet episcopus seniori illius notam facere, et omnibus suis cepiscopis, et omnibus suis parochianis, ne eum recipiant usque ad satisfactionem.



CAP. XCI. Perperam agens admonitus et non correctus, quomodo est puniendus. Conc. Rothom., c. 3.

Nouerit caritas uestra, fratres karissimi, quod quidam uir, nomine N., diabolo suadente, postponens  Christianam promissionem quam in baptismo confessus est, per apostasiam conuersus post Satanam cui abrenuntiauit, et omnibus pompis eius, uineam Christi, id est Ecclesiam eius deuastare non pertimescat, pauperes Christi quos pretioso sanguine suo redemit, uiolenter opprimens et interficiens et bona eorum diripiens, misimus ad eum presbyterum nostrum et litteras commonitorias semel et iterum atque tertio, inuitantes eum canonice ad emendationem, et ad satisfactionem et penitentiam corripientes eum paterno affectu. Ait enim Dominus in Euangelio: Si peccauerit in te frater tuus, corripe eum . Frater in unum quemque peccat, qui in sanctam Ecclesiam peccat. Si enim sancta Ecclesia unum corpus est, cuius  caput est Christus, singuli autem sumus alter alterius membra, et si patitur unum membrum, compatiuntur omnia membra; procul dubio in nos peccat, qui membra nostra ledit. Iubet ergo Dominus ut frater, id est Christianus in nos peccans, prius secrete corripiatur. Quod si has tres commonitiones et pias correctiones contemnit, et satisfacere despicit, et post hec, inquit: Sit tibi sicut ethnicus et publicanus ; id est gentilis atque paganus, ut iam non pro Christiano, sed pro pagano habeatur. Et in alio loco, membrum quod a sua compage resoluitur, et a iunctura caritatis dissociatur, et omne corpus quod scandalizat, Dominus et abscindi et proiici iubet dicens: Si oculus, manus, uel pes  tuus scandalizat te, erue eum et proiice abs te . Et Apostolus: Auferte, inquit, malum a uobis . Et iterum: Si quis frater nominatur et est fornicator aut adulter, aut homicida, aut rapax, cum huiusmodi nec cibum sumere licet . Et Ioannes electus pre ceteris Christi discipulus, talem nefarium hominem salutare prohibebat dicens: Nec aue ei dixeris, nec eum in domo tua recipias. Qui enim ei aue dicit, communicat operibus eius malignis . Dominica itaque et apostolica precepta adimplentes, membrum putridum et insanabile quod medicinam non recipit ferro excommunicationis a corpore Ecclesie abscindamus, ne tam pestifero membro, membra reliqua corporis ueneno interficiantur.



CAP. XCII. Excommunicationis forma et uerba quibus quis declarari debet excommunicatus.  Conc. Aurel.

Dominicis igitur et apostolicis informati preceptis, iudicio Patris et Filii Domini nostri Iesu Christi, et Spiritus sancti, et auctoritate et potestate apostolorum et eorum successoribus a Deo concessa, una uobiscum predictum uirum a liminibus sancte Ecclesie matris, excludimus, et a bonorum societate et a communione Christiana separamus, et separatum esse in eternum decernimus, id est in presenti seculo et in futuro. Nullus ei Christianus aue dicat, aut eum oseulari presumat. Nullus presbyter missam cum eo celebrare audeat, uel sacrosanctum corpus et sanguinem Domini  tradere. Nemo ei iungatur in consortio, neque in aliquo negotio. Et si quis ei se sociauerit et communicauerit eius operibus malignis, nouerit se simili percussum anathemate, his exceptis qui ob hanc causam ei iunguntur ut eum reuocent ab errore et prouocent ad satisfactionem, nisi forte resipuerit, et, Dei gratia inspirante, ad penitentie remedium fuerit conuersus, et digna emendatione Ecclesie Dei quam lesit, humiliter satisfecerit.



CAP. XCIII. Quibus culpis exigentibus aliquis sit communione priuandus. Conc. Meld., c. 3.

 Ut nemo episcoporum quemlibet sine certa et non manifesta peccati causa  communione priuet ecclesiastica. Sub anathemate autem sine conscientia archiepiscopi aut cepiscoporum, nullum presumat ponere, nisi unde canonica docet auctoritas, quia anathema est eterne mortis damnatio, et nonnisi pro mortali debet imponi crimine, et illi qui aliter non poterit corrigi.



CAP. XCIu. Qui communicat cum excommunicatis, excommunicatus est. Calixtus papa episcopis Gall.

 Excommunicatos quoque a sacerdotibus nullus recipiat ante utriusque partis examinationem iustam, nec cum eis oratione aut cibo uel potu, uel osculo communicet, nec  aue eis dicat, quia quicunque in his uel in aliis prohibitis scienter excommunicatis communicauerint, iuxta apostolorum institutionem et ipsi simili excommunicationi subiaceant.



CAP. XCu. Excommunicatus est qui excommunicatis communicat. Fabianus papa, ep. 2.

 Cum excommunicatis non communicandum. Et si quis cum excommunicato communicauerit auertendo regulas, scienter saltem in domum simul locutus fuerit uel orauerit, ille communione priuetur.



CAP. XCuI. De eod. Ex Martini Canon. ad laic.

 Non  liceat communicare excommunicatis, nec in domos eorum intreuntes orare cum eis. Si autem aliquis episcopus uel presbyter, aut diaconus aut quilibet ecclesiasticus, excommunicatis communicauerit, quasi perturbans omnem disciplinam ecclesiasticam, excommunicetur.



CAP. XCuII. Qui de clero communicant cum excommunicatis a communione priuentur. Conc. Antioc. c. 2.

 Si quis de episcopis aut presbyteris, aut diaconis, seu quilibet ex clero fuerit deprehensus cum excommunicatis communicare, etiam ipse priuetur a communione tanquam qui regulam confundit Ecclesie.



CAP. XCuIII. Excommunicationis contrahit penam qui excommunicatis communicat.  Conc. Carth. II, c. 7.

 Qui merito facinorum suorum ab Ecclesia pulsi sunt, si ab aliquo episcopo aut presbytero fuerint in communione suscepti; et ipsi eisdem teneantur obnoxii refugiendo sui episcopi regulare iudicium.



CAP. XCIX. De eod., c. Qui communicauerit. Ex conc. Carthag. Iu, c. 73.

 Qui communicauerit uel orauerit cum excommunicato, si laicus, excommunicetur; si clericus, deponatur.



CAP. C. Excommunicatus ab uno episcopo, ab altero in communionem recipi non debet. Conc. Sancen., c. 15.

 Siue diaconus, siue presbyter, siue quis clericorum ab episcopo suo fuerit communione priuatus, et ad alterum perrexerit episcopum, et scierit ad quem confugit, eum ab episcopo suo fuisse abiectum, non oportet ut ei communionem indulgeat; quod si fecerit, sciat se conuocatis episcopis causam esse dicturum.



CAP. CI. A suo episcopo excommunicatus non est ab alio recipiendus. Conc. Antioch. c. 6.

 Si quis a proprio episcopo communione priuatus est, non ante recipiatur ab aliis, quam suo reconcilietur episcopo, aut certe ad synodum que congregatur accurrens, pro se satisfaciat.



CAP. CII. De his qui tempore sue excommunicationis communicare presumunt.  Nicolaus Epiphanio episc. in conc. Afric.

 Sancimus ut si quis pro aliquo neglectu et crimine a proprio excommunicatus episcopo fuerit, ab alio episcopo non communicetur. Si uero ante audientiam communicare presumpserit, damnationis sue illatam cognoscat sententiam.



CAP. CIII. De eod. Canon. apost. c. 11, et Isidor.

 Si quis cum excommunicato saltem in domo locutus fuerit uel orauerit, ille a communione priuetur.



CAP. CIu. Que, si penitentia sacerdotum, qui excommunicati sacrum mysterium contingere presumunt.  Ioan. uIII clero et ord. Salernit.

 De illis presbyteris qui tempore sanctissimi predecessoris nostri domni pape Nicolai excommunicati sacrum mysterium contingere presumpserunt, ipsi in se damnationis, sicut sacri canones statuunt, sententiam ita intulerunt, tamen quia miseratio apostolica ueniam solet prestare correctis, ob multitudinem misericordie illis hanc indulgentiam exhibemus, ut sancta communione saginati studeant tribus continuis annis per hebdomadam omni tempore, secunda et quarta et sexta feria, aut a uino aut a carne penitus ieiunare, et ultra lugenda nequando  committere.



CAP. Cu. Schismatici sunt qui ab excommunicatis sacramenta accipiunt.

Si ab his quos excommunicatos habeamus, sacramenta quecunque accipitis, constat quod idololatriam non ut Catholici ceteri, sed ut schismatici efficeremini, dereliquisse uidemini.



CAP. CuI. De his qui cum excommunicatis communicant. Nicolaus Ignaro archiep. Rem.

 Excellentissimus rex Carolus apostolatum nostrum consuluit, quid agendum sit de his qui communicant cum his qui cum Engeldrude, sepe damnata femina communicant, quin eam cum communicatoribus et fautoribus suis  pari uinculo anathematis constat astrictam. Quapropter nunc beatitudini tue iniungimus, ut super hoc nostra auctoritate freti curam de his sumere studeatis, et quia docta diuinitus sanctitas tua, ualde nouit aliud ex ignorantia, atque aliud quod ex studio delinquitur; istudque posterius duobus prioribus strictius esse puniendum, idcirco solerter inuigilet et cauta discretione diiudicet modos, quatenus hi qui ex necessitate uel ignorantia delinquunt auctoritate nostra per te absoluantur. Si tamen ipsa eorum ignorantia uel necessitas uera et non simulata, uel non ex uoluntate processerit, quia ut bene nosti, plerique sunt qui possunt quidem, sed nolunt recta nosse. Unde Psalmista de huiusmodi: Noluit, inquit, intelligere ut bene ageret  . Illos autem qui studio suo obligantur, et contempta nostra interdicta postponunt, nonnisi digna satisfactione preueniente uolumus a te prorsus absolui.



CAP. CuII. Pro modo peccati puniantur, qui excommunicatis communicant. Urbanus II, Genebaldo Constant. episc.

 Sanctis quippe canonibus cautum constat, ut qui excommunicatis communicauerit, excommunicetur, Ipsius tamen penitentie atque absolutionis modos eo moderamine decernimus, ut quicunque seu ignorantia, seu timore, seu necessitate negotii cuiusquam maximi et maxime necessarii, seu conuictu et salutatione, oratione uel osculo contaminauerit, cum  minoris penitentie medicina societatis nostre participem sortiantur. Eos uero qui sponte, aut spontance, aut negligenter inciderint, sub ea uolumus discipline cercitione suscipi, ut ceteris metus incutiatur.



CAP. CuIII. Regum et principum patres et magistri sacerdotes esse censentur. Gregorius ad Hermanum Metens. episc.

 Quis dubitet sacerdotes Christi et regum et principum omniumque fidelium patres magistros censeri. Nonne miserabilis esse insanie cognoscetur, si filius patrem, discipulus magistrum sibi conetur subiugare, et iniquis obligationibus illum sue potestati subiicere, a  quo credit non solum in terra, sed etiam in celo se ligari posse, et solui. Hec sic beatus Gregorius in epistola ad Mauritium imperatorem directa commemorat. Constantinus magnus imperator, omnium regum et principum totius fere orbis dominus, euidenter intelligens, in sancta Nicena synodo post omnes episcopos ultimus residens, nullam iudicii sententiam super eos dare presumpsit, sed etiam illos dominos uocans, non suo debere subesse iudicio, uerum se ad illorum pendere arbitrium iudicauit. Supradicto quoque Anastasio prelibatus papa et Gelasius persuadens ne illam intimatam suis sensibus ueritatem arbitraretur iniuriam, subintulit dicens:



CAP. CIX. Auctoritate sacra pontificum et regali potestate huius mundi gubernacula reguntur.


 »Duo sunt quippe, imperator et Auguste, quibus principaliter mundus hic regitur, auctoritas sacrata pontificum et regalis potestas, in quibus tanto grauius est pondus sacerdotum, quanto etiam pro ipsis regibus hominum in diuino reddituri sunt rationem examine.« Et paucis interpositis, inquit: »Nosti itaque ex illorum te pendere iudicio, non illos ad tuam uelle redigi uoluntatem. Talibus ergo institutis talibusque fulti auctoritatibus, plerique pontifices, alii reges, alii imperatores excommunicauerunt. Nam si speciale aliquod de personis principum requiratur exemplum, beatus Innocentius papa Archadium imperatorem  quia consensit ut sanctus Ioannes Chrysostomus a sede sua pelleretur, excommunicauit. Alius autem Romanus pontifex regem Francorum non tam pro suis iniquitatibus quam pro eo quod tante potestati erat inutilis a regno deposuit, et Pipinum Caroli imperatoris patrem in eius loco substituit, omnesque Francigenas a iuramento fidelitatis absoluit: quod etiam ex frequenti auctoritate agit sancta Ecclesia, cum milites absoluit a uinculo iuramenti quod factum est his episcopis, qui apostolica auctoritate a pontificali gradu deponuntur. Et beatus Ambrosius licet sanctus non tamen uniuersalis Ecclesie episcopus, pro culpa que aliis sacerdotibus non adeo grauis uidebatur, Theodosium magnum imperatorem excommunicans ab Ecclesia  excludit. Qui etiam in suis scriptis ostendit, quod aurum non tam pretiosius sit plumbo, quia regia potestate sit altior sacerdotalis gradus, hoc modo circa principium sui pastoralis scribens: Honor, fratres, et sublimitas episcopalis nullis poterit comparatis omnibus adequari. Si regum fulgori compares et principum diademati, longe erit inferius quam si plumbi metallum ad auri fulgorem compares. Quippe cum uideas regum colla et principum submitti genibus sacerdotum, et osculata eorum dextera orationibus eorum credant se communiri.« Et post pauca: »Hec cuncta, fratres, ideo nos premisisse debetis cognoscere, ut ostenderemus nichil in hoc seculo excellentius sacerdotibus, nil sublimius episcopis  reperiri.« Nonne, sicut ait beatus Gregorius, recordande memorie Iulius papa, tunc contra Theodoram, tunc contra Augustam damnationis promulgauit sententiam. Sic quoque Caribertus Parisiorum rex cum Theobergam legitimam uxorem suam reliquisset, et duas sorores Metroflidem et Marcouenam in uxores duxisset, a beato Germano Parisiorum episcopo excommunicatus est, et cum resipiscere nollet, non multo post diuino iudicio defunctus est.



CAP. CX. Excommunicatis uinculo fidelitatis non tenemur obnoxii. Gregor., uII synod. Rom.

 Predecessorum nostrorum statuta sequentes, eos qui excommunicatis  fidelitate aut sacramento constricti sunt, apostolica auctoritate a iuramento absoluimus, quousque ipsi ad satisfactionem ueniant, et ne eis fidelitatem obseruent, prohibemus.



CAP. CXI. Antequam reconcilientur, fidelitatem excommunicatis nullus seruare cogitur. Urbanus uII episc. uap. et Diens.

 Iuratos milites Hugoni militi, ne ipsi quando excommunicatus est, seruiant prohibere. Quod si sacramenta pretenderint, moneantur oportere Deo magis seruire quam hominibus: fidelitatem enim quam Christiano principi iurauerint, Deo eiusque sanctis aduersanti, et eorum precepta calcanti, nulla cohibentur auctoritate  persoluere.



CAP. CXII. Pro his tribus criminibus quilibet communione priuetur. Conc. Trib. c. 30.

 Quesitum est in eadem synodo pro quibus causis quemlibet hominem episcopali auctoritate uinculo anathematis ligari oporteat. Atque unanimi cunctorum sententia decretum est, pro his tribus criminibus fieri debere, cum ad synodum canonice iussus uenire contempserit, aut postquam illuc uenerit, sacerdotalibus respuit obedire preceptis; aut ante finitam cause sue examinationem, a synodo profugus abire presumit.



CAP. CXIII. Quidquid Domino consecratur, ad ius pertinet sacerdotis.  Ex Decret. Bonifacii pap., c. 5.

 Nulli liceat ignorare omne quod Deo consecratur, siue fuerit homo, siue animal, siue ager, uel quidquid semel fuerit consecratum, sanctum sanctorum erit Domino, et ad ius pertinet sacerdotum. Propter quod inexcusabilis erit omnis qui a Domino et Ecclesia cui competunt, aufert, uastat, inuadit, uel eripit, usque ad emendationem Ecclesieque satisfactionem ut sacrilegus diiudicetur. Et si enim dare noluerit, excommunicetur.



CAP. CXIu. Qui oratoribus pauperibus non arma ferentibus in malum obuiauerint, excommunicentur.  Ex Decret. Nicolai, c. 16.

 Nicolaus papa Romanus episcopis omnibus. Illi qui peregrinos uel oratores cuiuscunque sancti, siue clericos, siue monachos, uel feminas aut inermes pauperes depredati fuerint, uel bona eorum rapuerint, uel in malum eis obuiauerint, anathematis uinculo feriantur, nisi digne emendauerint. Pax uero illa quam treugam olim dicimus sic obseruetur, sicut ab archiepiscopis, episcopis unicuiusque prouincie constituta est. Qui autem eam infregerit, excommunicationi subiiciatur. Hec igitur huiusmodi quidquid in sacris canonibus habetur authenticum sancta prefata synodus fore censuit obseruandum.



DE HAERETICIS POST MORTEM EXCOMMUNICANDIS uEL NON.



CAP. CXu. Heretici etiam post mortem sunt excommunicandi.  Synod. u, act. 1.

 Sane profertur a quibusdam qui dicunt non oportere post mortem hereticos anathematizari, et sequi in hoc doctrinam sanctorum Patrum, qui non solum uiuentes hereticos condemnauerunt, sed etiam mortuos sicut eos qui iniuste damnati sunt, reuocauerunt post mortem, et in sacris dipticis scripserunt, quod factum est in Ioanne et in Flauiano religiosis episcopis Constantinopolitanis.



CAP. CXuI. De eod.  Synod. ead. act. u, et August.

 Si forte isti libri ita designant traditorem suum, sicut Dominus designauit Iudam, legatur in eis nominatim et expresse uel Cecilianum uel eius ordinatores eorumdem librorum fuisse traditores et nisi eos anathematizauero, ipse cum eis iudicer tradidisse. Que modo recitata sunt, Augustinus sancte memorie conuenienter statuit teneri ab initio in Ecclesia. Impium enim dogma iam culpatum est et condemnatum, et eos qui tali dogmati obnoxii sunt anathematizari uult Ecclesie traditio, licet mortui essent; ideo et sancte memorie Augustinus dixit: »Si modo conuinceretur Cecilianus de his que inferuntur ei, etiam post mortem illum anathematizo.«  Item: »Multi episcopi congregati sunt. Et quedam de diuersis causis ad ecclesiasticum statum pertinentibus disponentes de ipsis statuerunt defunctis qui facultates suas hereticis relinquunt, ita ut et post mortem anathemati subiiciantur.« Sunt autem et sancti Augustini sancte memorie epistole dicentes quod, si in uita sua non recte sapuerunt, licet non condemnati fuissent adhuc uiuentes, tamen demonstrato peccato isti et post  mortem anathemati subiiciantur. Item: »Et si uera sunt que Ceciliano obiecta sunt, et nobis aliquando possent monstrari, ipsum mortuum anathematizaremus.« Item: »Dicis licere mihi etiam de mortuis iudicare, quia iudicium non tantum de uiuis, sed etiam de mortuis fieri potest.« Item: »Rambula sancte memorie episcopus factus Edissene ciuitatis, qui in sacerdotibus resplenduit, Theodorum Mosothenum etiam post mortem in Ecclesia anathematizauit.« Item: »Etiam Romanorum Ecclesia ante paucos annos Dioscorum qui fuit papa eiusdem Ecclesie etiam post mortem excommunicauit, cum nec in fide peccasset, et hoc sciunt omnes homines qui degunt hic, Romani, et maxime qui in dignitatibus existunt, qui etiam eiusdem Dioscori communicatores  permanserunt usque ad eius mortem.« Item: »Etiam Origenes si ad tempora Theophili sancte memorie uel superius aliquis recurrit, post mortem inueniet anathematizatum. Quod etiam nunc in isto fecit et uestra sanctitas, et uigilius religiosissimus papa antiquioris Rome.« Item: »Sancta synodus dixit: Sufficiunt que dicta sunt et prolata ecclesiasticam traditionem demonstrare, quod oportet hereticos et post mortem anathematizari.«



CAP. CXuII. Heretici etiam post mortem sunt excommunicandi. Synod. ead., act. Iu.

 Sancta synodus dixit: »Augustini  religiose memorie, qui inter episcopos Africanos splenduit, diuerse epistole recitate sunt significantes quod oportet et hereticos post mortem anathematizari. Talem autem ecclesiasticam traditionem et alii Africani reuerendissimi episcopi seruauerunt, sed et Romana sancta Ecclesia quosdam episcopos etiam post mortem anathematizauit, licet pro fide in uita sua non essent accusati, et utrumque apud nos habita gesta significant.«



CAP. CXuIII. Non possunt ab Ecclesia solui post mortem, qui in hac uita ab ea noluerint absolui.  Leo Rustico Narbon. episc., ep. 90.

 De communione priuatis et ita defunctis horum causa de iudicio obseruanda est, in cuius manu fuit ut talium obitus non usque ad communionis remedium differrentur. Nos autem quibus uiuentibus non communicauimus, mortuis communicare non possumus.



CAP. CXIX. Ecclesia uiuentes potest ligare uel soluere, non autem mortuos. Gregorius papa Fausto milit. magist.

 Mortuos suscitasse legimus Christum, in errore absoluisse non legimus. Et qui hoc tantum faciendi solus habuit potestatem,  beato Petro apostolo principaliter mandat: Quecunque ligaueris super terram, erit, etc.  Super terram, inquit, nam in alligatione defunctum nunquam dixit absoluendum.



CAP. CXX. Non respuatur eius oblatio, qui festinans ad penitentiam sacerdotem inuenire non potuit. Conc. Epanens. c. 11.

 Si aliquis excommunicatus fuerit mortuus, qui iam confessus sit, et testimonium habet bonum, et non poterat uenire ad sacerdotem, sed preoccupauit eum mors in domo, aut in uia, faciant pro eo parentes eius oblationem ad altare, et dent redemptionem pro captiuis.



CAP. CXXI. A successore soluatur, qui post mortem episcopi remanet ligatus.  Conc. Epanens.

 Si episcopus ante damnati absolutionem, obitu rapitur, correptum aut penitentem, successori licebit absoluere.



CAP. CXXII. Non est denegand a communio his qui in patibulis suspenduntur. Conc. uormat.

 Quesitum est ab aliquibus fratribus, de his qui in patibulis suspenduntur, pro suis sceleribus post confessionem Deo peractam,  utrum cadauera illorum ad ecclesias referenda sint, et oblationes pro illis offerende sint, et misse celebrande an non? Quibus respondemus, si de omnibus peccatis suis puram confessionem agentibus et digne penitentibus communio in fine secundum canonum precepta danda est, cur canones communionem uel sepulturam interdicant eis qui pro peccatis suis penam extremam persoluunt, et confitentur et confiteri desiderant. Scriptum est enim: Non iudicat Deus bis in idipsum .



CAP. CXXIII. Non oportet ab eorum eleemosynis post mortem abstinere, cuius in uia communicare non destituimus. Urbanus Iulimundo episc.

  Sane quod super Ricardo Borelli filio, uestram egisse fraternitatem innotuit pro zelo Dei et animarum caritate, laudamus. Sed non est adeo uobis timendum, non adeo uobis est ab eius eleemosynis abstinendum. Inter ceteros quippe nostre fidei Patres beatus Leo doctor egregius quibus, inquit, uiuis non communicamus, nec mortuis communicare debemus. Constat ergo quoniam quibus uiuis  communicauimus, mortuis quoque communicare possimus. Nos plane inter duo oppugnantia positi, inter impios quidem et schismaticos, schismaticis nullo modo communicare possumus, istis autem, uidelicet peccatoribus et predonibus dispensatiue  propterea communicamus, quia hactenus Ecclesiam sustentauerunt, et se fideliores in posterum pollicentur. Alioquin oportet nos de huius mundi partibus exire, sub qua etiam sponsione nos eis nuper in beati Petri Natalitiis absolutionem indulsimus. Quia ergo predictus uir neque nominatiue excommunicatus, neque communicans excommunicatis ex nomine exiit, sed in Domini sui fide atque seruitio permansit, licet nobis eius dispensatiue, id est quandiu eos nos patimur, eleemosynis communicare, et defuncti animam Christiane religionis omnibus modis adiuuare.



DE LICITA ET ILLICITA EXCOMMUNICATIONE.



CAP. CXXIu. Qua pena feriatur qui illicite aliquem excommunicat.  Conc. Paris. sub Ludou.

 De illicita excommunicatione, lex Iustiniani Catholici imperatoris, quam probat et seruat Ecclesia catholica, constitutione 123, capitulo 300, libro I, decreuit ut nemo episcopus, nemo presbyter excommunicet aliquem, antequam causa probetur, propter quam ecclesiastici canones hec fieri iubent. Si quis autem aduersus eum aliquem excommunicauerit, ille quidem qui excommunicatus est, maioris sacerdotis auctoritate, ad gratiam sancte communionis redeat. Is  autem qui non legitime excommunicauerit, in tantum abstineat a sacra communione tempus, quantum maiori sacerdoti uisum fuerit, ut quod iniuste fecerit, ipse iuste patiatur. Et hinc sanctus Gregorius ad Ioannem episcopum iniuste excommunicantem inter cetera scripsit dicens: »Conatis prius atque ad nichilum redactis predicte sententie tue decretis, ex beati Petri apostolorum principis auctoritate decernimus 30 dierum spatio sacra te communione priuatum, ab omnipotente Deo tanti excessus ueniam cum summa penitentia ac lacrymis exorare. Quod si hanc sententiam nostram te agnouerimus implesse remissius, non iam tantum  iniustitiam, sed et contumaciam fraternitatis tue cognoscas, iuuante Domino, seuerius puniendam, quia nemo propere uel prepostere, scilicet non commonitus, neque conuictus est iudicandus.« De conuentione ante huiusmodi patratoris manifestorum criminum lex dicit: »Quicunque tribus auctoritatibus iudicis conuentus uel tribus edictis fuerit ad iudicem prouocatus, aut uno pro omnibus peremptorio, id est quod causam exstinguit, fuerit uocatus, et presentiam suam apud eum iudicem a quo ei denuntiatum est, exhibere noluerit, aduersus eum quasi in contumacem iudicari potest, quinimo nec retractari per appellationem negotia possunt, quoties in contumacem fuerit iudicatum.« Et hanc sententiam de tribus auctoritatibus conuentus ex  euangelica ueritate Celestinus ad Nestorium scribens, et Ephesina synodus de eodem decernens, et beatus Gregorius ad Ioannem scribens comprobat. De proprio scripto, Africanum concilium monstrat de Cresconio ut se conuentus resipiscere detractauerit, suo contemptu et contumacia faciente, auctoritate iudiciaria protinus excludatur. Et item, beatus Gregorius de sententia iudiciaria, in contumacem scribens, ad Maximum presumptorem Salonitanum episcopum dicit: »Hortamur ut ad nos uenire omni postposita excusatione festines, quatenus seruata iustitia, hec de quibus accusaris cognoscere et finire secundum canonica instituta, Christo reuelante, possimus. Ita autem fac ut ad  ueniendum amplius iam moras non ingeras, nec ipsa te absentia magis obnoxium his que dicuntur assignet, et nos in te hec res non solum propter dicta crimina, que purgare subterfugis, sed etiam propter inobedientie culpam durius scilicet ut in contumacem cogat ex concilio ferre iudicium.«



CAP. CXXu. De his qui sine culpa cum excommunicatis communicant. Ex Decret. Gregor. uII.

 Quoniam multos, peccatis nostris exigentibus, pro causa excommunicationis perire quotidie cernimus, partim ignorantia, partim nimia simplicitate, partim timore,  partim etiam necessitate, deuicti misericordia, anathematis sententiam, prout possumus, ad tempus temperamus. Apostolica itaque auctoritate ab anathematis uinculo hos subtrahimus, uidelicet uxores, liberos, filios, seruos, ancillas, seu mancipia, nec non rusticos et seruientes, et omnes alios qui non adeo curiales sunt, ut eorum consilio scelera perpetrentur, et eos qui ignoranter excommunicatis communicant. Quicunque autem aut orator aut peregrinus siue uiator in terram excommunicatorum deuenerit, ubi non possit emere uel non habeat unde emat, ab excommunicatis-accipiendi licentiam damus. Et si quis excommunicatis non per sustentationem superbie, sed humanitatis causa dare uoluerit, non prohibemus.



CAP. CXXu. Pro peccato patris non est filius anathematizandus.  Augustinus ad Auxilium episc., ep. 75.

 Si habes de hac re sententiam certis rationibus uel scripturarum testimoniis exploratam, nos docere digneris quomodo recte anathematizatur pro patris peccato filius, aut pro mariti peccato uxor, aut pro domini seruus, aut quisquam in domo nondum etiam natus, si eo tempore quo uniuersa domus anathemate obligata nascatur, ne ei possit per lauacrum regenerationis in mortis periculo subueniri. Hec enim corporalis est pena qua legimus quosdam contemptores Dei cum suis omnibus qui eiusdem impietatis participes fuerunt pariter interfectos. Tunc quippe ad  terrorem uiuentium mortalia corpora perimebantur quandoque etiam moritura. Spiritualis autem pena que fit quod scriptum est: Que ligaueris super terram erunt ligata et in celis , animas obligat de quibus dictum est: Anima patris mea est; et anima filii mea est; anima que peccauerit ipsa morietur . Audistis fortassis aliquos magni nominis sacerdotes cum domo sua quempiam anathematizasse peccantium, forte autem si fuissent interrogati, reperirentur idonei inde reddere rationem. Ego autem si quis ex me quesierit utrum recte fiat, quid ei respondeam non inuenio. Nunquam hoc facere ausus sum de quorumdam facinoribus unanimiter aduersus Ecclesiam  perpetratis, nisi grauissime commoueret. Item, quomodo possumus uel Deo, uel hominibus iustam reddere rationem, si animas innocentes pro scelere alieno quod non trahunt, sicut ex Adam in quo omnes peccauerint originale peccatum spirituali supplicio puniamus? Etenim Classiani filius, etsi traxit ex patre noxam primi hominis, sacro fonte baptismatis expiandam, tamen quidquid postea qui eum genuit pater admisit peccati, ubi particeps iste non fuit, non ad eum pertingere quis ambigat? Quid dicam de coniuge? quid dicam de tot animabus in uniuersali familia?



CAP. CXXuII. Qui iniuste est deiectus, potest interpellare proximos episcopos.  Conc. Sard. c. 17.

 Si quis episcopus forte iracundus quod esse non debet, cito et aspere commouetur aduersus presbyterum, siue diaconum, et exterminare eum de Ecclesia uoluerit, prouidendum est ne innocens damnetur aut perdat communionem, et ideo habet potestatem is qui abiectus est, ut episcopos finitimos interpellet, et causa audiatur et diligentius pertrectetur, quia non oportet ei negari audientiam. Et ille episcopus qui iuste aut iniuste eum abiecit, patienter accipiat ut negotium discutiatur, ut probetur sententia eius a plurimis, uel emendetur. Tamen priusquam omnia diligenter et feliciter examinentur; eum qui fuerit a commuuione priuatus, ante cognitionem  nullus debet presumere ut communioni societ.



CAP. CXXuIII. De episcopis qui innocentes aut minimis causis culpabiles excommunicant.

 Episcopi si sacerdotali moderamine postposito, innocentes ac minimis causis culpabiles excommunicare presumpserint, aut ad gratiam baptismatis festinantes recipere fortassis noluerint, a uicinis episcopis cuiuslibet prouincie litteris moneantur, et si parere noluerint, communio illis usque ad tempus synodi a reliquis episcopis denegetur.



CAP. CXXIX. Illicite si quis excommunicat, semetipsum, non illum condemnat. Ex epist. Gregorii Magni episcopo Mediol., l. II.

 Comperimus quod  Laurentius quondam frater et cepiscopus noster, nullis in te culpis exstantibus, communione priuauerit. Ideoque huius precepti nostri auctoritate munitus, officium tuum securus perage, et communionem sine aliqua sume formidine.



CAP. CXXX. Nemo furore commotus quemquam excommunicet. Gregorius Maximino Syrac. episc.

Frequenter me admonuisse uos recolo, ut in proferenda sententia esse precipites nullatenus deberetis. Et nunc ecce cognoui quia reuerendissimum uirum abbatem Eusebium, commota furore uestra fraternitas excommunicauit, quod ego ualde miratus sum.



CAP. CXXXI. Que perturbato animo quis fecit, tranquillo corrigat.  Augustinus ad Auxilium episc., ep. 75.

Precor ut ignoscas precanti ueniam excommunicato, si agnoueris culpam. Si autem nichil eum peccasse prudenter aduertis, fac quod sanctum uirum facere oportet, ut si tibi contingit tanquam homini qui utique homo dicit in Psalmo: Turbatus est pre ira oculus meus , exclames ad Deum: Miserere mei, Domine, quoniam infirmus sum , ut porrigat tibi dexteram suam, et comprimat tuam iracundiam, et tranquillet mentem tuam ad uidendam faciendamque iustitiam: aufer gesta ecclesiastica, que perturbatior quam consideratior forsitan fecisti.



CAP. CXXXII. uita non sententia quemlibet ligat uel soluit.  Babanus de pressuris eccl., l. I.

 Non in perpetuum damnamur, cum iniuste iudicamur, dicente Psalmista: Nec damnabit illum cum iudicabitur illi . Multi denique sacerdotum culpam  zelo Dei se persequi profitentu., sed, cum indiscrete hoc agunt, sacrilegii facinus incurrunt; et dum precipites quasi ad emendandum ruunt, ipsi quoque multo magis deterius cadunt.



CAP. CXXXIII. Excommunicatus alium excommunicare non potest. Alexander II ualeriano episc. et mart.

 Audiuimus quod Henricus, Rauennas dictus, archiepiscopus nisus sit te excommunicare, quod quia excommunicatus excommunicare non potuit, apostolica auctoritate te tuosque absoluendo mandamus exinde nunquam curare.



CAP. CXXXIu. Ex quo episcopus fidem Ecclesie docet, alium excommunicare potest. Nicolaus pap. Micheli episc.

  Ait Celestinus papa Orientalibus episcopis scribens: »Si quis ab episcopo Nestorio aut ab aliis qui eum sequuntur, ex quo talia predicare ceperint, uel excommunicatus, uel exutus est, sed antistitis, seu clerici dignitate, hunc in nostra communione durasse et durare manifestum est, nec iudicamus eum esse remotum, quia non poterat quemquam eius remouere sententia, qui se iam prebuerat ipse remouendum.«



CAP. CXXXu. Non habentur excommunicati qui ab hereticis excommunicantur. Nicolaus pap. ad clerum Constant.

 Aperte, inquit, sedis nostre sanxit auctoritas nullum siue episcopum, siue clericum, siue professione aliqua Christianum, qui a Nestorio uel eius similibus ex quo talia predicare  ceperunt, uel suo loco, uel communione deiecti sunt, uel eiectum, uel excommunicatum uideri. Sed hi omnes in nostra communione fuerunt et hucusque perdurant, quia neminem deiicere uel remouere poterat, que predicans talia titubabat. Intellexisti, imperator, ex supra memoratis non potuisse, ut non dicamus prelatum suum saltem quemlibet remouere qui fuerat olim remotum, nec deiicere quemquam iam ante prostrati.



CAP. CXXXuI. Audientiam negat, qui excommunicationis sue causam agere infra annum differt. Ex Decret. Gelasii pap., c. 2.

 Quicunque igitur intra anni spatium ciuiliter siue publice causam suam  coram suis excommunicatoribus non peregerint, ipsi sibi audientie clausisse aditum uideantur; quod si obstinato animo sine communione defuncti fuerint, nos illius causam iuxta beati Leonis predecessoris nostri sententiam, diuino iudicio reseruantes, quibus uiuis non communicauimus, mortuis communicare non possumus.



LIBER SEXTUS.



DE NUPTIIS ET MATRIMONIIS.



CAP. I. Matrimonii definitio.  Constitutiones, l. II, c. 8.

 Nuptie siue matrimonium est uiri mulierisque coniunctio, indiuiduam consuetudinem uite continens.



CAP. II. In diebus Quadragesime nuptias celebrare non licet.  Conc. Hilerd., c. 3.

 Quod non oporteat a Septuagesima usque ad octauas Pasche et tribus hebdomadibus ante festiuitatem sancti Ioannis, et ab aduentu Domini usque post Epiphaniam nuptias celebrare. Quod si factum fuerit, separentur.



CAP. III. De eodem. Nicolaus ad consul. Bulg., c. 48.

 Nec uxorem ducere, nec conuiuia facere in quadragesimali tempore, uel conuenire posse nullatenus arbitramur.



CAP. Iu. Non tribuitur licentia nubendi, qui continentiam seruare decreuerunt.  August. De confl. uitior. atque uirt., c. 122.

 Nubendi licentia quibusdam tribuitur, hoc est qui uirginalem uel castimoniam uidualem nequaquam professi sunt; quibusdam autem non tribuitur, id est qui uirginales et continentes esse decreuerunt. Fornicatio autem nulli impune conceditur.



CAP. u. Nuptias occultas celebrare non licet. Ex Decret. Hormisde pap., c. 6.

 Ut nullus fidelis, cuiuscunque conditionis sit, occulte nuptias faciat, sed benedictionem a sacerdote accepta publice nubat in Domino.



CAP. uI. Sine publicis nuptiis nullus ducat uxorem. Conc. Arelat., c. 6.

  Nullum sine dote fiat coniugium, iuxta possibilitatem fiat dos, nec sine publicis nuptiis quisquam nubere uel uxorem ducere presumat.



CAP. uIII. Qui mulieri per Scripturas iurat se nubere cum illa, eam sponsare tenetur. Nouellar. Constitut. c. 1.

Si quis diuinis tactis Scripturis iurauerit mulieri se eam legitimam uxorem habiturum, uel si in oratorio late sacramentum dederit, sit illa legitima uxor, quamuis nulla dos, nulla scriptura alia interposita sit.



CAP. uIII. Quare femine uelantur, dum maritantur. Isidor., De officiis, l. II, c. 19.

 Quod femine dum maritantur  uelantur, scilicet ut nouerint semper se uiris suis subiectas esse et humiles. Item: Quod nubentes post benedictionem uita uno quasi inuicem uinculo copulantur, uidelicet, imo fit ne compagem coniugalis unitatis dirumpant. At uero quod ea uita candido purpureoque colore permiscetur. Candor quippe est munditia uite; purpura ad sanguinis posteritatem adhibetur, ut hoc signo et continentia et lex tenenda ab utrisque admoneatur ad tempus, et post hec reddendum debitum non negetur. Item: Quod in primis nuptiis annulus a sponso sponse datur, fit hoc nimirum uel propter mutue dilectionis signum, uel propter id magis ut eorum pignore eorum corda iungantur. Unde et in quarto digito  annulus inseritur, ideo quia in eo uena quedam, ut fertur, sanguinis ad cor usque perueniat.



CAP. IX. Nuptie publice celebrari debent. Nicolaus ad consult. Bulgar.

 Nostrates tam mares quam femine non ligaturam auream uel argenteam aut ex quolibet metallo compositam, quando nuptialia federa contrahunt, in capitibus deferunt. Sed post sponsalia que futurarum nuptiarum sunt promissio, federa quoque consensu eorum qui contrahunt et eorum in quorum sunt potestate celebrantur, et postquam arrhis sponsam sibi sponsus per digitum fidei a se annulo insignitam desponderit, dotemque utrique placitam sponsus eius cum scripto pactum hoc continente, coram inuitatis ab  utraque tradiderit, aut mox aut apto tempore, ne uidelicet ante tempus lege definitum tale quid facere presumat, ambo ad nuptialia federa producuntur, et primum quidem in Ecclesia Domini cum oblationibus quas offerre debent Deo per sacerdotis manum, statuuntur, sicque demum benedictionem et uelamen celeste suscipiunt.



CAP. X. Quare sponse non statim tradantur. Augustinus, Confession. l. Iu.

 Institutum est ut iam pacte sponse non tradantur statim, ne uilem maritus habeat datam quam suspirauerit sponsus dilatam.



CAP. XI. De his quorum consensus requiritur in sponsalibus.  Pandect. l. XXIII, t. I.

 In sponsalibus consensus eorum exigendus est quorum in nuptiis desideratur. Intelligitur tamen filia semper patri consentire, nisi euidenter dissentiat.



CAP. XII. Sponsalia consensu filie contrahuntur que filia patri consentire oportet, licet contradicere posset, si haberet iustam causam contradicendi. Pandect., ex l. et t. iisdem.

 Sponsalia sicut nuptie consensu fiunt contrabentium, et ideo sicut nuptiis, ita sponsalibus filiafamilias consentire oportet. Que patris uoluntati non repugnat, consentire intelligitur. Tunc autem dissentiendi a patre licentia conceditur, si indignus moribus uel turpis sponsus  ei a patre eligitur. Filiofamilias dissentiente, sponsalia eius nomine fieri non possunt.



CAP. XIII. Pro sponsalibus ineundis etas non definitur. Pandect. ex l. et t. iisdem.

 In sponsalibus contrahendis etas contrahentium definita non est ut in matrimoniis. Quapropter a primordio etatis sponsalia effici possunt, si modo id fieri ab utraque persona intelligatur, id est, si non sint iuniores quam septem annis.



CAP. XIu. In desponsatione coniugium initiatur. Ambros., De institut. uirg. c. 5, 6.

  Desponsata uiro, coniugis nomen accepit. Cum enim initiatur coniugium coniugii nomen assumitur. Non enim defloratio uirginitatis facit coniugium, sed pactio coniugalis. Denique cum coniungitur puella, coniugium est, non cum uiri admistione cognoscitur.



CAP. Xu. A prima fide desponsationis, coniuges uerius appellantur. Isidor., Etymol. l. IX, c. 7.

 Coniuges uerius appellantur a prima desponsationis fide, quamuis adhuc inter eos ignoretur coniugalis concubitus.



CAP. XuI. Coniugium fit etiam absque carnali commistione et concubitu. August. De bon. coniug. l. I, c. 11, et De nupt. et  concup.

 Coniux uocatur a prima desponsationis fide, quam concubitu non cognouerat Ioseph, nec fuerat cogniturus, nec perierat, nec mendax manserat; coniugis appellatio, ubi non fuerat, nec futura erat carnis commistio. Propter quod fidele coniugium ambo parentes Christi uocari meruerunt, et non solum illa mater, uerum etiam ille pater eius, sicut et coniux matris eius fuit: utrumque mente, non carne.



CAP. XuII. Cum desponsata fuerit tradita et in usum deducta, rite coniux appellatur. Ambrosius ad Paternum, epist. 66.

 Si quis desponsata sibi et tradita utatur, coniugium uocatur.



CAP. XuIII. Puellam alii desponsatam alter accipere non ualet.  Siricus pap. ad Hymer. Tarrac. episc., epist. 1, c. 4.

 De coniugali autem uiolatione requisisti, si desponsatam alii puellam, alter in matrimonium possit accipere, tale coniugium anathematizamus, et hoc ne fiat modis omnibus inhibemus: quia illa benedictio quam nupte sacerdos imponit, apud infideles cuiusdam sacrilegii instar est, si ulla transgressione uioletur.



CAP. XIX. Puelle desponsate prioribus reddende. Conc. Ancyrit., c. 11.

 Desponsatas puellas et post ab aliis raptas placuit erui, et eis reddi quibus ante fuerant desponsate, etiam si eis a raptoribus  uis illata constiterit.



CAP. XX. Quomodo sponsus et sponsa ad benedictionem accedant. Conc. Carthag. Iu, c. 13.

 Sponsus et sponsa, cum benedicendi sunt a sacerdote, a parentibus uel paranymphis offerantur in ecclesia sacerdoti. Qui cum benedictionem acceperint, eadem nocte pro reuerentia benedictionis in uirginitate permaneant.



CAP. XXI. Quibus temporibus debent coniuges se abstinere. Ambros. super Epist. ad Cor. c. 71.

 Si causa procreandorum filiorum ducitur uxor, non multum tempus concessum uidetur ad usum ipsum, quia et dies festi, et  dies processionis et ipsa ratio conceptus et partus iuxta legem cessare temporibus his debere monstratur.



CAP. XXII. Secunda coniugia sicut et prima licita esse probantur. August., Contra aduers. leg. et proph. l. II, c. 21.

 Deus qui masculum et feminam propagandi generis causa nuptiali castitati coniunxit, et secundas nuptias que in unoquoque testamento permittuntur, licitas esse monstrauit.



CAP. XXIII. Illa mulier non pertinet ad matrimonium cum qua non celebratur nuptiale ministerium. Ex Decret Leonis pap. II, et epist. 90 ad Rustic.

 Cum societas nuptiarum  ita ab initio constituta sit ut preter sexus coniunctionem non habeant in se nuptie coniunctionis Christi et Ecclesie sacramentum, dubium non est eam mulierem non pertinere ad matrimonium in qua docetur nuptiale non fuisse ministerium.



CAP. XXIu. Partus feminarum erit sola causa nubendi. Ambros. super Luc. l. I, c. 1.

 Pudor est feminis nuptiarum premia non habere, quibus hec sola causa est nubendi.



CAP. XXu. De eodem. Ambros., super Luc. l. II.

 Cum coniugii premium et gratia nuptiarum partus sit feminarum,  non mediocris est causa, ut uirginitas Marie falleret principem mundi.



CAP. XXuI. De eodem. Hieronym.

 Debent ergo sibi coniugati non solum ipsius sexus sui commiscendi fidem, liberorum procreandorum causa, quia prima est humani generis in ista mortalitate societas, uerum etiam infirmitatis inuicem accipiende ad illicitos concubitus euitandos, mutuam quodammodo seruitutem, ut si alteri eorum continentia perpetua placeat, nisi alterius consensu non possit. Item: Reddere uero debitum coniugale, nullius est criminis; exigere autem ultra generandi necessitatem,  culpe uenialis.



CAP. XXuII. Coniuges sunt qui causa solius incontinentie sibimet inuicem copulantur. August. De bono coni. c. 5.

 Solet autem queri cum masculus et femina nec illa maritus, nec illa uxor alterius, sibimet non filiorum procreandorum causa, sed pro incontinentiis solius causa concubitus copulantur, ea fide media, ut nec ille cum altera, nec illa cum altero id faciat, utrum nuptie sint uocande. Et potest quidem fortasse non absurde hoc appellari connubium, si usque ad mortem alicuius eorum id inter eos placuerit, et prolis generationem quamuis non ea causa coniuncti sunt, non tamen uitauerint: ut uel nolint sibi nasci filios uel etiam opere aliquo  malo agant ne nascantur. Ceterum si uel utrumque uel unum desit horum, non inuenio quemadmodum has nuptias appellare possimus. Etenim si aliquam sibi ad tempus adhibuerit donec aliam dignam honoribus, uel suis facultatibus inueniat quam in coniugium ducat, ipso animo adulter est, nec cum illa quam cupit inuenire, sed cum ista cum qua sic cubat, ut cum ea non habeat maritale consortium.



CAP. XXuIII. Sterilem uxorem dimittere et causa fecunditatis aliam ducere alicui non licet. August. De bono coni. c. 7.

 Tantum ualet sociale uinculum ut cum causa procreandi colligitur, nec ipsa procreandi causa soluatur.



CAP. XXIX. ueritas nuptiarum non consistit in coniunctione maris et famine.  August. contra Iulian. l. I.

 Non in sola  commistione maris et femine nuptiarum ueritas est, quamuis sine illa commistione nuptie filios propagare non possint. Sed alia sunt ad nuptias proprie pertinentia, quibus, ab adulteriis nuptie decernuntur. Sicuti est thori coniugalis fides et cura ordinate filios procreandi, et que maxima differentia est, bonus usus mali, hoc est bonus usus concupiscentie carnis, quo bono adulteri utuntur male.



CAP. XXX. Triplex bonum coniugii fuit in parentibus Christi. August. De nupt. et concup. l. II, c. 2.

 Omne itaque  nuptiarum bonum impletum est in ipsis parentibus Christi, fides, proles, sacramentum. Prolem cognoscimus ipsum Dominum; fidem quia nullum adulterium; sacramentum, quia nullum diuortium. Solus ibi nuptialis concubitus non fuit, quia in carne peccati fieri non potest sine pudenda concupiscentia carnis, que accidit ex peccato, sine quo concipi uoluit, quia futurus erat sine peccato.



CAP. XXXI. Clandestina coniugia fieri non debent. Euaristus episc. Afric. ep. 1.

Aliter legitimum non fit coniugium nisi ab his qui super ipsam feminam dominationem habere uidentur, et a quibus custoditur, uxor petatur, et a parentibus et propinquioribus sponsetur, et legibus dotetur, et suo tempore sacerdotaliter, ut mos est,  precibus et oblationibus a sacerdote benedicatur, et a paranymphis ut consuetudo docet custodita, et a proximis congruo tempore petita, legibus dotetur ac solemniter accipiatur: et biduo uel triduo orationibus uacent, et castitatem custodiant. Aliter uero presumpta, non coniugia, sed adulteria, uel contubernia, uel stupra, aut fornicationes potius quam legitima connubia esse non dubitatur, nisi uoluntas propria suffragauerit, et uota succurrerint legitima.



CAP. XXXII. Delinquunt qui pacta coniugiorum solemnia non complent. Nicolaus ad consult. Bulgar. c. 32.

Hec sunt, preter alia que ad memoriam non occurrunt, pacta coniugiorum solemnia. Peccatum  autem esse, si hec cuncta nuptiali federe non interueniunt, dicimus.



CAP. XXXIII. Quot sunt legitima coniugia, et quod uoluntate patris raptor raptori nubere potest. Hieronym.

 Tria legitima connubia in Scripturis leguntur: Primum legitimum est uirgo casta in uirginitate uiro legitimo data legitime, et reliqua que sequuntur in predictis. Secundum, uirgo in ciuitate deprehensa a uiro, et illi per uim copulata, si uoluerit pater eius, dotabit eam iste uir, quantum iudicauerit pater, et dabit pretium pudicitie eius. Tertium filia predicta deprehensa, si non fuerit uoluntas patris, trahet eam a uiro predicto  et tradet eam alii et dotabit eam, et legitima erit ei. Sed primum his duobus prefertur.



CAP. XXXIu. Uxore mortua, licet uiro aliam ducere, sed non repudiatam uel desponsatam.

 Additur itaque aliud quartum legitimum coniugium. Dum mortua fuerit uxor eius, licet illi accipere aliam, sed non repudiatam, nec desponsatam uiro, sed liberam. Similiter et mulier debet. Unde et Paulus ait: Mulier que sub uiro est, ligata sub lege uiri est, quandiu uiuit uir eius. Igitur uiuente uiro eius, uocabitur adultera, si iuncta fuerit alteri uiro. Si autem mortuus fuerit uir eius, liberata est a lege uiri, ita ut non sit adultera, si fuerit cum alio uiro .



INTER QUAS PERSONAS CONIUGIUM POTEST ESSE.



CAP. XXXu. Legitimo matrimonio copulatur, que concubinam habenti traditur.  Ex Decret. Leonis; epist. 9 ad Rustic. episc.

 Non omnis uiro iuncta mulier, uxor est uiri, quia nec omnis filius heres est patris. Nuptiarum autem federa inter ingenuos sunt legitima, et inter equales, et multo prius hoc ipsum Domino constituente quam initium Romani iuris existeret. Itaque aliud est uxor, aliud concubina, sicut aliud est ancilla, aliud libera .  Propter quod etiam Apostolus ad manifestandam harum personarum discretionem, testimonium ponit de Genesi, ubi dicitur Abrahe: Eiice ancillam et filium eius; non enim heres erit filius ancille cum filio meo Isaac . Igitur cuiuslibet loci laicus, si filiam suam uiro habenti concubinam in matrimonium dederit, non ita accipiendum est quasi cum coniugato dederit, nisi forte illa mulier et ingenua facta et dotata legitime et publicis nuptiis honestata uideatur: quia paterno arbitrio uiris coniuncta  carent culpa. Si mulieres que a uiris habebantur, in matrimonio non fuerunt, quia aliud est nupta, aliud concubina.



CAP. XXXuI. In contrahendo coniugio ista sunt obseruanda. Leo papa.

 Qualis uxor esse debeat, que Labenda est secundum legem? uirgo casta et desponsata in uirginitate et dotata legitime, et a parentibus tradita, et a sponso et a paranymphis accipienda, et ita secundum legem et Euangelium publicis nuptiis honeste in coniugium et liquide sumenda et omnibus diebus uite sue nisi ex consensu et causa uacandi Deo, nunquam propter hominem separanda, et, si fornicata fuerit, dimittenda. Sed illa uiuente,  altera non ducenda, quia adulteri regnum Dei non possidebunt , et penitentia illius per Scripturas recipienda.



CAP. XXXuII. Inter patronum et libertam constat esse matrimonium legitimum. Ex Decret. Iulii pap. c. 4.

 Si quis ancillam suam libertate donauerit, et in matrimonio sibi sociauerit, dubitatur apud quosdam utrum legitime huiusmodi nuptie esse uideantur, an non. Nos itaque uetustam ambiguitatem decidentes, talia connubia legitima esse censuimus. Si enim ex affectu fiunt omnes nuptie et nichil impium et legibus contrarium in tali copulatione fieri potest, quare predictas nuptias inhibendas existimauerimus.



CAP. XXXuIII. Licet seruo matrimonium contrahere.


 Omnibus nobis unus est pater in celis et unusquisque diues et pauper, liber et seruus equaliter pro se et pro animabus eorum rationem daturi sunt. Quapropter omnes cuiuscunque conditionis sint, unam legem  habere non dubitamus. Ergo sicut ingenuus dimitti non potest, sic nec seruus semel coniugio copulatus ulterius dimitti poterit



CAP. XXXIX. Matrimonium manet inter seruos quos dominus eorum coniunxit uno eorum libero postea, et altero seruo manente.  Conc. Maliens., c. 10.

Si seruum et ancillam dominus amborum in matrimonium coniunxerit, et postea liberato seruo uel ancilla, non potest redimi, qui in seruitio est, ideo matrimonia non soluuntur.



CAP XL. Legitima seruorum coniugia, sua auctoritate domini non dirimant. Conc. Cabil., c. 30.

 Dictum est nobis quod quidam legitima matrimonia seruorum potestatiua quadam presumptione dirimant, non attendentes illud Euangelium: Quos Deus coniunxit, homo non  separet ; unde nobis uisum est ut coniugia seruorum non dirimantur, etiamsi diuersos dominos habeant, sed in uno coniugio permanentes dominis seruiant suis. Et hoc in illis obseruandum est, ubi legalis coniunctio fuit et pro uoluntate dominorum.



CAP. XLI. De eo qui ancillam duxit in uxorem quam putat esse liberam. Conc. apud uermer., c. 6.

 Si quis ingenuus homo alterius ancillam uxorem duxerit, et estimat quod ingenua sit, si ipsa femina fuerit postea in seruitute detecta, si eam a seruitute redimere potest, faciat. Si non potest, si uoluerit, alteram accipiat.  Si autem seruam eam sciuerat et collaudauerat, post ut legitimam habeat. Similiter et mulier ingenua de seruo alterius facere debet.



CAP. XLII. Non licet mulieri dimittere quem sciens seruum accepit in uirum. Ex concil. eodem, c. 8.

 Si femina ingenua acceperit seruum, sciens quod seruus esset, habeat eum, quia omnes unum patrem habemus in celis, una lex erit et uiro et femine.



DE CONCUBINIS



CAP. XLIII. Quod non licet habere concubinam.  August. hom. 49.

 Audite, fratres karissimi, membra Christi et matris Ecclesie filii. Quod dico competentibus, audiant fideles. Quod dico fidelibus audiant competentes; quod dico fidelibus et competentibus et penitentibus audiant et catechumeni, audiant et omnes et timeant, et nemo contemnat. Sit mihi in consolatione uester auditus, nec uobis in testimonium dolor meus. Competentibus dico: Fornicari uobis non licet, sufficiant uobis uxores, concubinas uobis non licet habere. Audiat Deus si uos surdi estis. Audiant angeli eius, si uos contemnitis. Concubinas uobis non licet habere, et si non habetis uxores tamen non licet uobis concubinas  habere, quas postea dimittatis et ducatis uxores Tanto maior damnatio uobis erit, si uolueritis habere, et concubinas et uxores. Item, Augustinus: Quale est etiam illud quod multi uirorum ante nuptias sibi concubinas adherere non erubescunt, quas post aliquot annos dimittunt, et legitimas sic postea uxores accipiunt; unde coram Deo et coram angelis eius contestor atque denuntio Deum et ista semper prohibuisse, et nunquam ei placuisse, et precipue Christianis temporibus concubinas habere nunquam licuit, et nunquam licebit.



CAP. XLIu. De eodem. August., De bon. coni.

 Si quis aliquam sibi ad tempus adhibuerit, donec dignam  honoribus et suis facultatibus inueniat quam comparem ducat, ipso animo adulter est, nec cum illa quam cupit inuenire, sed ista cum qua cubat, ut cum ea non habeat maritale consortium.



CAP. XLu. Quis dicitur iustus concubinatus. August., ibid.

 Item ibidem: ut concubine ad tempus adhibite, si filiorum causa concubant, iustum faciant concubinatum suum, posse sane fieri nuptias ex male coniunctis, honesto postea placito consequente, manifestum est.



CAP. XLuI. Concubinam non intelligitur habere qui cum multis mulieribus concumbere solet. Nouellar. Constit. 89.

Nemo intelligitur concubinam habere qui cum  multis mulieribus concumbere solet. Nam quemadmodum qui legitimam uxorem habeat, aliam habere, durante eodem matrimonio non potest, ita et qui unam concubinam habet, non potest alias eodem tempore habere.



CAP. XLuII. A populo Dei non separat aliquem materna conditio, sed propria culpa. August. De unic. bapt.

 Ismel ut separetur a populo Dei non obfuit mater ancilla, sed fraterna discordia, et non profuit potestas uxoris cuius magis filius erat, quia per ipsius iura coniugalia, et in ancilla seminatus erat, et ex ancilla susceptus est.



CAP. XLuIII. Consuetudo ad liberam mulierem inducit matrimonium.  Pandect. l. XXIII, c. 2, et Bal.

 In libere mulieris consuetudine, non concubinatus, sed nuptie intelligende sunt, si non corpore questum fecerit.



CAP. XLIX. Qui non habet uxorem, loco illius concubinam habere debet. Conc. Tolet. I, c. 17.

 Si quis habeat uxorem fidelis et concubinam, non communicet. Ceterum is qui non habet uxorem, et pro uxore concubinam habet, a communione non repellatur, tamen ut unius mulieris, aut uxoris, aut concubine, ut ei placuerit, sit coniunctione contentus. Alias uero abiiciat, donec desinat et ad penitentiam reuertatur.



CAP. L. De eodem.  Isidor., De distant. uet. et Nou. Test.

 Christiano dico non plurimas, sed nec duas simul habere licitum est, nisi unam tantum aut uxorem, aut certo loco uxoris, si coniux deest, concubinam.



CAP. LI. De eodem. Cod. l. Iu, c. 15, tit. 4.

 Si quis sine uxore constitutus ancillam suam nomine habeat concubinam, et in eadem usque ad suam mortem consuetudine permanserit, et forsitan ex ea liberos susceperit, sancimus omnimodo non concedi heredibus defuncti, eamdem uel liberos eius. si etiam  liberos habuerit, in seruitutem deducere, sed post mortem domini eripiatur in libertatem una cum sobole sua.



CAP. LII. De eodem. Constitut. l. XIu, c. 4.

 Si quis cum muliere libera consuetudinem habeat, non affectione maritali, et ex ea filios procreauerit, eosque uelit filios legitimos habere in potestate sua, liceat ei cum matre eorum instrumenta dotalia componere. Nam filii qui ante naturales erant, post compositionem instrumentorum dotalium, sui et in potestate patris efficiuntur, siue postea nati filii uiuunt, siue mortui sunt, siue omnino nullus alius procreatus.



CAP. LIII. Quid sit raptus.  Isidor., Etymol. l. u, c. 26.

 Raptus quippe illicitus coitus a corrumpendo dictus. Unde qui raptu potitur, stupro fruitur.



CAP. LIu. Excommunicantur raptores uidue uel uirginis cum ipsis fauentibus. Gregorius, Iunior.

 Si quis uiduam rapuerit, uel furatus fuerit uxorem, anathema sit; si uirginem, nisi desponsauerit in uxorem, anathema sit.



CAP. Lu. Que sit pena raptarum puellarum. Conc. Cabil. c. 27.

 De puellis raptis nedum  desponsatis in Chalcedonensi concilio scriptum est: Eos qui rapuerant puellas sub nomine simul cohabitandi cooperantes et conniuentes raptoribus, decreuit sancta synodus, ut siquidem clerici sunt, decidant de proprio gradu; si uero laici, anathematizentur. Quibus uerbis datur intelligi qualiter huius mali actores damnandi sunt, quando participes consilii et conniuentes tanto anathemate feriuntur, ut iuxta canonicam auctoritatem ad coniugia legitima raptas sibi iure uindicare nullatenus possint.



CAP. LuI. Post penitentiam raptoris uel rapte, relicta coniugia concedantur. Conc. Meldens. c. 65.

  Si autem necdum eas quas rapuerant cum uoluntate sub prelato desponsationis uel dotalitii nomine in coniugium sumptas habent, quando in omnium aures hec fuerit constitutio promulgata, ab earum coniunctione separentur et publice penitentie subigantur. Rapte autem parentibus legaliter restituantur. Post peractam uero publicam penitentiam, si etas incontinentiam exegerit, legitimo et ex utriusque partibus placito coniugio socientur. Non in his regulam constituimus, sed ut uerbis magni Leonis utamur, quod sit tolerabilius estimamus; quod si unus ex coniugatis obierit, et is qui publicam penitentiam egerit superstes exstiterit, iterare coniugium non presumat, nisi forte episcopus preuiderit  aliquam concedere indulgentiam, ut grauiorem possit amouere offensam.



CAP. LuII. Non est peccatum meretricem ducere in uxorem. Hieronym. sup. Ose. l. I, ad cap. u.

 Non est culpandus Osee propheta, si meretricem quam duxit conuerterit ad pudicitiam, sed potius laudandus qui ex mala bonam fecerit. Non enim qui bonus permanet, ipse polluitur, si societur malo, sed qui malus est in bonum conuertitur, si boni exempla sectetur. Ex quo intelligimus non prophetam perdidisse pudicitiam fornicarie copulatum, sed fornicariam assumpsisse pudicitiam, quam antea non  habebat.



CAP. LuIII. Licet meretricibus meliorem uitam eligere, etiam si iurauerint in tali professione permansuras, quia iuramentum contra bonos mores prestitum non est obligatorium.  Constitut. Nouell.; et Bal. I, imp. beneu.

 Princeps, constituit ut liceat meretricibus honestiorem uitam eligere sine aliquo amore, quamuis iuratoriam cautionem exposuerunt. Hi autem qui tale iusiurandum exegerunt, et contra castitatem operam suam dederunt, pene nomine X libras auri persoluant iisdem meretricibus, que sacramenta dederunt. Pena autem X librarum officio presidis flagitetur. Quod si preses neglexerit, de suo patrimonio penam prestare cogatur, et a magistratu sibi commisso cadat, et non solum mulieribus, sed etiam heredibus et aliis successoribus earum penam soluat, hoc si probatum sit quod  sacramentum a meretrice exegerit: si autem ipse sacramentum exegerit quidem a meretrice, teneatur ex pena.



DE SECUNDIS NUPTIIS.



CAP. LIX. Secunda coniugia, sicut et prima, licita esse probantur.  August. De bon. uiduit., c. 11.

 De tertiis et quartis et ultra pluribus nuptiis, solent homines mouere questionem. Unde ut breuiter respondeam,  nec ullas nuptias audeo damnare, nec eis uerecundiam numerositatis auferre. Item: nec contra humane uerecundie sensum audeo dicere, ut quoties, uiris mortuis, uoluerit, nubat femina, nec ex meo corde propter Scripture sancte auctoritatem, quotaslibet nuptias audeo condemnare.



CAP. LX. Quomodo Abraham excusatur a crimine fornicationis. August. contra Faust., lib. II, c. 5.

 Iste Abrahe etiam usque ad decrepitam senectutem fornicationis obiecit crimen: profecto quia et post mortem Sare alteram duxit, ubi et si nullum intelligeretur rei abdite sacramentum, propter id solum hoc facere debuit Abraham, ne putarent heretici aduersus populum Dei  post uxoris mortem, crimen esse ducere  uxorem.



CAP. LXI. Secunda coniugia sicut et prima licita esse probantur. August. contra aduers. leg. et proph. l. II, c. 2.

 Item, Deus qui masculum et feminam propagandi generis causa, nuptiali castitate coniunxit, et secundas nuptias, que in Nouo quoque Testamento permittantur, licitas esse monstrauit.



CAP. LXII. Nec due, nec tres, nec deinceps nuptie sunt condemnande. Hieronym. ad Pamach. t. II, in Apolog.

 Aperiant, queso, aures obtrectatores mei, et uideant me secundas et tertias nuptias in Domino concessisse, qui secundas et tertias  nuptias non damnaui, nec primum potui damnare matrimonium. Item: Non damno bigamos, et, si dici potest, imo nec trigamos, nec octogamos. Item: ego nunc libera uoce proclamo, non damnari in Ecclesia bigamiam imo nec trigamiam, et ita licere u et uI et ultra quomodo et secundo marito  nubere.



CAP. LXIII. Non peccat bigamus, sed prerogatiua sacerdotii exuitur. Ambros. ad uercell., 82, l. X.

 Qui sine crimine est unius uxoris uir teneatur ad legem sacerdotii suscipiendi. Qui autem iterauerit coniugium, culpam quidem non habet coinquinati, sed prerogatiua exuitur sacerdotis. Item cognoscamus non solum de episcopo et presbytero apostolum statuisse, sed etiam Patres in concilii Niceni tractatu addidisse, clericum quemquam non debere esse, qui secunda coniugia sit sortitus.



CAP. LXIu. Bigamus reputatur qui ante baptismum habuerit unam, et post baptismum aliam.  Ambros. De offic., l. I.

 Una tantum nec repetita nobis permittitur copula, et in ipso coniugio lex est non iterare coniugium: nec secunde coniugis sortiri coniunctionem, quod plerisque mirum uidetur, cur etiam ante baptismum iterati coniugii ad electionem muneris et ordinationis prerogatiua impedimenta generentur, cum etiam delicta obesse non soleant, si lauacri remissa fuerint sacramento; sed intelligere debemus, quia in baptismo culpa dimitti potest, lex aboleri non potest. In coniugio non culpa, sed lex est. Quod culpe est igitur, in baptismo relaxatur: quod legis est, in coniugio non soluitur. Quomodo autem potest hortator esse uiduitatis qui ipse coniugia frequentauit?



CAP. LXu. Qui ante baptismum habuerit unam et post baptismum atiam, ordinandus non est.  August. De bono nupt. coni. c. 28.

 Sacramentum nuptiarum temporis nostri sic ad unum uirum et ad unam uxorem redactum est, ut Ecclesie dispensatorem non liceat ordinari, nisi unius uxoris uirum.



CAP. LXuI. Qui ante baptismum habuerit unam, et post baptismum aliam, ordinandus non est. August. De bon. coniug. c. 18.

 Quod acutius intellexerunt, qui nec cum, qui catechumenus uel paganus alteram habuerit, ordinandum esse censuerunt. De sacramento enim agitur, non de peccato. Nam in baptismo  omnia peccata dimittuntur, sed qui dixit: Si acceperis uxorem non peccasti, et si nupserit uirgo non peccat, et quod uult faciat, non peccat si nubat , satis declarauit nuptias non esse peccatum. Propter sacramenti autem sanctitatem, sicut femina, etiam si catechumena fuerit uitiata, non potest post baptismum inter Dei uirgines consecrari, ita non absurdum uisum est, eum qui excessit numerum uxorum singularem, non peccatum aliquod commisisse sed normam quamdam sacramenti amisisse, non ad uite bone meritum, sed ad ordinationis ecclesiastice signaculum necessariam.



CAP. LXuII. Presbyter in nuptiis bigami non prandeat. Conc. Neocesar. c. 6.

 Presbyterum in nuptiis bigami prandere non conuenit, quia cum penitentia bigamus egeat, quis erit presbyter qui talibus nuptiis possit prebere consensum.



CAP. LXuIII. Que sit uidua, uel eiecta, uel meretrix. Hieronym. ad Fabulum.

 uidua est, cuius maritus mortuus est, eiecta que marito uiuente proiicitur, meretrix que multorum libidini patet.



CAP. LXIX. De eodem ualens Theod. et Arch. impp. Thatiano pape.

 Matres que amissis uiris tutelam administrandorum negotiorum in liberos  postulant, priusquam confirmatio officii talis in eos iure eueniat, fateantur in actis sacramento prestito ad alias se nuptias non uenire. Sane in optione huiuscemodi nulla cogetur, sed libera in conditiones quas prestituimus uoluntate descendat. Nam si maluerit alia optare matrimonia, tutelas filiorum administrare non debet.



CAP. LXX. De eodem.  Nouell. Const. 27, c. 11.

 Si mulier post mortem mariti necdum annali spatio completo, ad secundas nuptias properauerit, omni quidem modo inter infames erit; si quidem liberos ex priori matrimonio non habeat, infamiam quidem soluere poterit, si preces imperatori porrexerit, et diuino principis nutu priori opinioni restituta fuerit, res autem a priori marito sibi relictas nullo modo lucrabitur.



CAP. LXXI. Mulier qui ad secundas properat nuptias, non utatur priuilegiis prioris mariti.

Mulier que ad secundas migrauit nuptias priuilegiis uel dignitatibus prioris mariti non utatur.



CAP. LXXII. Mulier que filiorum tutelam habet, prius rationem tutele reddat, et debitum soluat, quam ad secundas nuptias accedat.


Si mulier liberorum suorum tutelam administrauit, et post inchoatam administrationem ad secundas nuptias migrare uoluerit, prius filiis suis impuberibus tutorem petere debet, eique rationem administrationis sue reddere debet; et post reddita ratione, si debitrix appareat, debitum suum persoluere debet. Deinde, si uelit, ad matrimonium secundum ueniet. Si autem, hac obseruatione contempta, secundas contraxerit nuptias, non solum res ipsius, id est matris, liberis eius hypothece titulo supponatur, sed etiam res uitrici ex presentis constitutionis auctoritate.



CAP. LXXIII. De eodem.  Constitut. l. LXXXIu, c. 1.

 Si mater marito defuncto filiorum suorum tutelam gubernare maluerit, renuntiet secundis nuptiis in iudicio cum iureiurando; res autem suas filio suo impuberi obliget, atque ita ei tutela committatur.



CAP. LXXIu. De eodem. Aug. De benef. coniug.

 Usque adeo manent inter uiuentes semel inita iura nuptiarum, ut potius sint inter se coniuges etiam separati, quam cum his quibus adheserunt. Et post:

Manet inter uiuentes quoddam uinculum coniugale,  quod nec separatio, nec cum altero copulatio possit auferre, sicut apostata anima uelut de coniugio Christi recedens, etiam fide perdita sacramentum fidei non amittit, quod lauacro regenerationis accepit. Redderetur enim procul dubio redeunti, si amisisset abscedens; habet autem hoc qui recesserit ad cumulum supplicii, non ad premium meriti.



DE CONIUGIO ILLORUM QUORUM UNUS SINE ALTERO CONTINENTIAM uOuERIT.



CAP. LXXu. Coniugale uinculum non soluitur, propter perpetuam continentiam. consensu utriusque coniugis seruandam.


 Quibus uero placuerit ex consensu ab usu carnali concupiscentie in perpetuum  continere, absit ut uinculum inter illos coniugale rumpatur! imo firmius erit quo magis ea pacta que secum inierunt, que carius concordiusque seruanda sunt, non uoluptariis corporum nexibus sed uoluntariis affectibus animorum.



CAP. LXXuI. Sine conscientia episcopi uiro et uxori causa religionis diuertere non licet.  Eugen. pap. ex Synod., c. 36, sub Ludou. Loth.

 Si uir et uxor diuertere inter se pro sola religiosa uita consenserint, nullatenus sine conscientia episcopi fiat; ut ab eo loco singulariter prouiso constitnuantur. Nam uxore uolente aut altero eorum, etiam pro tali re matrimonium non soluitur.



CAP. LXXuII. Continentie uota non licet suscipere, nisi eamdem uitam uir eius elegerit. Nicol. Carolo regi.

 Scripsit nobis Theoberga regina se uelle dignitate seu copula exui, et sola priuata uita esse contentam desiderare, cui  nos scripsimus, non hoc aliter fieri posse nisi eamdem uitam coniux eius Lotharius elegerit.



CAP. LXXuIII. Causa religionis coniugia solui non debent. Ex epist. Greg. ad Theotiscam patriciam, l. IX.

 Si dicunt aliqui religionis causa coniugia debere dissolui, sciendum est quia, et si hoc lex humana concessit, lex tamen diuina prohibuit: per se enim ueritas dixit: Quod Deus coniunxit, etc. . Que etiam ait: Non licet dimittere uxorem excepta causa fornicationis . Item: Si uir et uxor una caro sunt et religionis causa uir dimittit uxorem, uel mulier uirum in hoc mundo remanentem, uel forsitan ad illicita migrantem, que est ista conuersio in qua eadem caro ex  parte transit ad continentiam et ex parte remanet in pollutione? Si uero utrisque conueniat continentem uitam ducere, hoc quis audeat accusare? Item: Cum boni coniuges aut meritum augere desiderant, ante acte uite culpas delere, ut se ad continentiam astringant, et meliorem uitam appetant, licet. Si uero continentiam quam uir appetit, mulier recuset, diuidi coniugium non licet, quia scriptum est: Mulier potestatem sui corporis non habet, sed uir; similiter et uir potestatem sui corporis non habet, sed mulier .



CAP. LXXIX. Sine uxoris uoluntate, uiro continere non licet. August. De adult. coniug.

 Si tu abstines sine  uxoris uoluntate, tribuis ei fornicandi licentiam, et peccatum illius tue imputabitur abstinentie. Apostolus nec ad tempus, ut uacetur orationi, nisi ex consensu, uoluit coniuges carnali inuicem fraudare debito. Item: Si dicat uir »Dimitto quidem uxorem sine ulla causa fornicationis, sed continens permanebo,« ideone dicemus impune fecisse, quod fecit? quis hoc dicere audebit qui uoluntatem Domini hoc dicentis intelligit? quoniam nec continentie causa dimitti coniugem uoluit, qui solam fornicationis causam excepit. Item, ecce placuerit mulieri continentia, uiro non placuit. Discessit a uiro mulier, et cepit uiuere continenter, ipsa scilicet casta mansura, sed factura quod Dominus non uult, adulterum  uirum, quia cum se non continuerit, queret alteram. Quid sumus dicturi mulieri? Nonne quod dicit Ecclesie sana doctrina? »Redde debitum uiro, ne dum tu queris unde amplius honoreris, ille unde damnetur inueniat.«



CAP. LXXX. Non potest uir continentie uota rescindere, que assensu eius mulier Deo promiserit. August. ad Ediciam, epist. 199.

 Quod Deo pari consensu ambo uoueratis, perseueranter usque in finem reddere debuistis. A quo proposito si lapsus est ille, tu saltem constantissime perseuera. Quod te non exhortarer, nisi quia tibi ad hoc ipse consenserat. Nam si nunquam tenuisses eius assensum, numerus  te nullus defendisset annorum. Item: Non quia pariter temperabatis a commistione carnali, ideo maritus tuus esse destiterat, imo uero tanto sanctius inter uos coniuges manebatis, quanto sanctiora concorditer placita seruabatis. Nihil ergo de tua ueste, nichil de auro uel argento, uel quacunque pecunia, uel rebus ullis terrenis tuis sine arbitrio eius facere debuisti. Item: Est quidam pro modulo persone habitus matrimonialis, a uiduali ueste distinctus, qui potest fidelibus coniugatis, salua religionis causa uel obseruantia conuenire. Nunc te maritus si deponere uoluerit, ne te uelut uiduam, illo uiuente, iactares, puto quia non fuerat in hac re usque ad dissensionis scandalum perducendus, magis inobedientie malo, quam illius abstinentie  bono. Quod enim absurdius quam mulierem de humili ueste uiro superbire, cui te potius expediret obtemperare candidis moribus quam nigellis uestibus repugnare? Quia etsi te indumentum monache delectabat, hoc etiam gratius posset marito tuo obseruato exoratoque sumi, quam illo inconsulto contemptoque presumi; quod si omnino non sineret, quid tuo proposito deperiret? absit ut hinc displiceres Deo, quod coniuge tuo nondum defuncto non induereris sicut Anna, sed sicut Susanna.



CAP. LXXXI. Coniugati castitatem communi uoto uouentes, eam seruent. August. ad Armar. et Paulin.

Possem pro modulo meo ipsos eosdem pertinentes  ad dexteram regnumque celorum, et in suis gradibus meritis distinguere, atque ostendere quo differat uita coniugalis filios procreantium, patrum, matrum familias, uerumtamen religiosorum ac piorum ab hac uita quam Deo uouistis, si nunc ad eam uouendam exhortandus esses. Sed quia iam uouisti, iam te obstrinxisti, aliud tibi facere non licet. Priusquam esses uoti reus, fuit liberum quo esses inferior, quamuis non sit gratulanda libertas, qua fit ut nec debeatur quod cum lucro redditur. Nunc uero quia tenetur apud Deum sponsio tua, non te ad magnam iustitiam in uiro, sed a magna iniquitate deterreo. Non enim talis eris, si non feceris quod uoluisti, qualis mansisses, si nichil tale uouisses; minor enim esses non peior, modo autem  tantum  inferior, si fidem Deo fregeris, quanto beatior si persolueris. Nec imo te uouisse peniteat, imo gaude iam tibi non licere quod cum detrimento licuisset. Aggredere itaque intrepidus, et dicta satis [factis] imple, ipse adiuuabit qui uota tua expetit. Felix est necessitas que ad meliora compellit, una sola causa esse potest qua te id quod uouisti non solum non hortaremur, uerumtamen prohiberemus, implere, si forte tua coniux hoc tecum suscipere animi uel carnis infirmitate recusaret. Nam et uouenda talia non sunt coniugatis nisi ex consensu et uoluntate communi. Et si prope factum fuerit magis est corrigenda temeritas quam soluenda promissio. Neque Deus exigit si quis ex alieno aliquid uouerit, sed potius usurpare  uetat alienum. Diuina quippe per Apostolum de hac re prolata est sententia: Uxor non habet potestatem corporis sui, sed uir; similiter et uir non habet potestatem corporis sui, sed mulier .



CAP. LXXXII. Non licet illi ducere uxorem, qui suam uelari permiserit. Conc. Remens. c. 4.

 Qui mulierem suam permiserit uelari, aliam non accipiat; sed similiter conuertatur.



CAP. LXXXIII. Continentie uota [mulieri] non licet suscipere, nisi eamdem uitam uir eius elegerit. Nicol. papa ad Lothar.

 Itaque summo studio Theobergam coniugem tuam tanquam propriam  carnem fouere ac diligere procurato, et ne illam coniugem tuam tanquam propriam a te ullo pacto consentias discedere, uigilanter attendas. Unde si uult a te discedere, corripe, imo corrige eam, et a tali intentione per omnia iam reuocare satage. Iam uero si amore pudicitie separationem querit, et coniugalis connubii solutionem efflagitat, certum est Apostolo dicente, quia mulier sui corporis potestatem non habet, sed uir . uerum si et ipse pudicitiam sectatus religionis obtentu copulationem soluere uelit, tantum ne simulate fiat concedimus. Nam licet scriptum: Quod Deus coniunxit homo non separet . Deus tamen et non homo separat quando diuini amoris obtentu ex consensu  utriusque coniugis matrimonia dissoluuntur. Ergo hoc modo ius gratuito permittimus animo, celeremque prebemus assensum. Aliter enim fieri mutuam separationem uestram prohibemus.



CAP. LXXXIu. Ad uxorem redire cogatur, qui sine eius consensu religiosam uestem suscepit. Gregor. ad Adrian. Not. Panorm., lib. IX Epist. 44.

 Agathosa latrix presentium questa est, maritum suum contra uoluntatem suam in monasterio Urbici abbatis esse conuersum, quique quia ad eiusdem abbatis culpam et inuidiam non est dubium pertinere, experientie tue precipimus ut diligenti inquisitione discutiat,  si forte cum eius uoluntate conuersus sit, uel ipsa se mutare promiserit. Et si hoc reperit, et illum in monasterio permanere prouideat, et hanc sicut promisit mutare compellat. Si uero nichil horum est, nec quoddam fornicationis crimen propter quod licet uiro uxorem dimittere, predictam mulierem commisisse cognouerit, et ne illius conuersio uxori relicte in seculo fieri possit perditionis occasio, uolumus ut maritum suum illi, etiam si tonsuratus est, reddas, omni excusatione cessante. Nam excepta fornicationis causa uiro uxorem dimittere nulla ratione conceditur, quia postquam copulatione coniugi: uiri atque mulieris unum corpus efficitur, non potest ex parte conuerti, et ex parte in seculo remanere.



CAP. LXXXu. Non debet extorqueri mulieris consensus ad continentiam Deo uouendam.  Alexand. II Landulf.

 Notificasti te morte tenus infirmatum esse, et peccatorum tuorum recordatione et terrore ualde pauefactum, anxie quesisse monachum fieri, et a tua uxore minis et terroribus eam occidendi ad hoc licentiam extorsisse, et sic te monachi iam uestem sine abbate sumpsisse, et monasterium petiisse: postea uero cum sanus factus esses, tue uxoris reclamationibus et planctibus tueque familie dispersionibus utpote penitus deuictus, domum remeasse et post multos dies quorumdam sapientum consilio ad iam dicte mulieris cubile rediisse diceris: nunc autem, si tua tibi  uxore uti liceat, nostrum requiris consilium. Si ita denique est ut tuus nuntius narrat, non uidetur nobis rationabiliter neque sana mente id factum, quoniam cum omni homini ad monasticam uitam tendenti, legaliter sancte et iuste sit peragendum, tu contra leges minaciter et uiolenter a tua uxore partim terrore mortis, partim tue infirmitatis doloribus exinanitus, deuia secutus, nulla, ut dicitur, licentia accepta, recessisti et monasteria petiisti. Non enim uiolentia, sed ex pari uoluntate et consensu, sicut sancti Patres dicunt, hoc fieri debet: neque uir in monasterium recipiendus est, nisi uxor illius femineum monasterium elegerit, aut professa continentiam, habitum cum festinatione  mutauerit. Sanctus enim Basilius episcopus de hac re taliter dicit: »Si quis coniugatus uult conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si illa, uiuente illo per incontinentiam alteri nupserit, procul dubio adultera erit, nec recipitur apud Deum huiusmodi uiri conuersio, cuius sequitur coniugalis federis prostitutio. Tales igitur tunc sine culpa relicto seculo sequuntur Christum, si habeant ex pari uoluntate consensum. Itaque, fili carissime, perpende et uide si sic canonice a tua uxore es solutus, et tua uxor ita pollicita est, et tu et illa adimplete bonum inceptum et uotum uestrum. Aliter enim non debemus uobis imponere necessitatem separationis.



DE MULIERIBUS QUAE, uIRIS IN CAPTIuITATE EXISTENTIBUS, ALTERI NUBUNT.



CAP. LXXXuI. Mulier, que, uiro suo in captiuitatem ducto, alii nupserat, remeante priore illi copuletur.  Leo pap., cap. 45.

Quod debeant femine que, captis uiris et in captiuitatem ductis, aliis uiris nupserant, putantes interemptos maritos, remeatis a captiuitate prioribus uiris copulari, ut cuique id quod legitime habuit reformetur, reseruetur, et recipiat unusquisque quod suum est, et redintegrentur federa nuptiarum.



CAP. LXXXuII. Que alii nupserit putans uirum suum mortuum esse illo redeunte, ad priorem redire cogitur. (Leo Nicete episc. Aquil.

 Cum per bellicam  cladem et per grauissimos hostilitatis incursus ita quedam dicatis diuisa coniugia, ut, abductis in captiuitatem uiris, femine eorum remanserint destitute, que uiros proprios interemptos putarent, aut ob iniqua dominatione nunquam crederent liberandos, et in aliorum coniugio sollicitudine cogente transierunt, cumque statu rerum, Deo auxiliante, in meliora conuerso, ut si nonnulli eorum qui putabantur periisse, remearint, merito caritas tua uidetur ambigere, quid de mulieribus que aliis sunt iuncte uiris, a nobis debeat ordinari. Sed quia nouimus scriptum quod a Domino iungitur uiro mulier, et iterum preceptum agnouimus ut quos Dominus iunxit, homo non separet, necesse  est ut legitimarum reintegranda nuptiarum federa credamus, et remotis his que hostilitas intulit, unicuique ratio id quod legitime intulit, reformetur. Denique omni studio procurandum, ut recipiat unusquisque quod proprium est, nec tamen culpabilis iudicetur, et tanquam alieni iuris peruasor habeatur, qui personam eius mariti, qui iam non esse estimabatur, assumpsit. Sic enim multa que ad eos qui in captiuitatem ducti sunt pertinebant, si in ius alienum transire potuerint, et tamen plenum iustitie est, ut eisdem reuersis propria reformentur. Quod si in mancipiis uel in agris, aut etiam in domibus ac possessionibus recte seruatur, quanto magis, in coniugatorum redintegratione faciendum est, ut quod clade bellica turbatum est, pacis remedio  reformetur, et imo si uiri post longam captiuitatem reuersi ita in dilectione suarum coniugum perseuerant, ut eas cupiant in suum redire consortium, dimittendum et inculpabile iudicandum quod necessitas intulit, et restituendum quod fides poscit.



CAP. LXXXuIII. De eodem. Leo, epist. 77.

 Si autem alique mulieres ita in posteriorum uirorum amore sunt capte, ut maluerint his coherere quam ad legitimum  redire consortium, merito sunt notande, ita ut ecclesiastica communione priuentur, que de re excusabili contaminationem criminis elegerunt, ostendentes sibimet pro sua incontinentia placuisse quod iusta remissio poterat expiare. Redeant ergo in suum statum uoluntaria redintegratione coniugia, neque ullo modo ad opprobrium male uoluntatis trahatur, quod conditio necessitatis extorsit, quia sicut he mulieres que ad uiros suos reuerti noluerint, impie sunt habende, ita ille que in affectum initum redeunt, merito laudande sunt.



CAP. LXXXIX. Probo uiro uel uxore de captiuitate redeunte, redintegrantur coniugia. Innocent. pap. Rolo episcop. ep. 9.

 Cum in captiuitate  Ursa mulier teneretur, aliud coniugium cum Restituta Fontanum commisisse cognoscimus, sed fauore Domini reuersa Ursa nos adiit, et nullo diffidente uxorem se memorati esse perdocuit. Qua de re, fili merito illustris, statuimus, fide Catholica suffragante, illud esse coniugium quod erat primitus gratia diuina fundatum, conuentumque secunde mulieris priore superstite nec diuortio eiecta nullo pacto esse legitimum.



CAP. XC. De eodem. Pandect. lib. XXIu, t. 2.

 Generaliter definiendum est, donec certum est maritos uiuere in captiuitate, constitutum est nullam habere licentiam uxores eorum migrare ad aliud matrimonium.



CAP. XCI. Que uirum in captiuitate ductum sequi noluerit, maneat innupta quandiu uir eius uixerit.  Conc. apud uermer.

 Si quis, necessitate ineuitabili cogente, in alium ducatum seu prouinciam fugerit et uxor eius cum ualet et potest, amore parentum aut rerum suarum eum sequi noluerit, ipsa omni tempore quandiu uir eius que secuta non fuit, uiuit, semper innupta permaneat.



CAP. XCII. Furiosus et furiosa matrimonium contrahere non possunt. Ex Decret. Fabiani pap. c. 5.

 Neque furiosus, neque furiosa matrimonium contrahere possunt, sed  si contractum fuerit, non separetur.



CAP. XCIII. Ob infirmitatem, uel damna corporis, coniugia solui non licet. Nicolaus ad Carol. Magunt. episc.

 Hi qui matrimonium sani contraxerint, et uni ex duobus amentia aut furor, aut aliqua infirmitas accesserit, ob hanc infirmitatem coniugia talium solui non possunt. Similiter sciendum de his qui ab aduersariis excecantur, aut membris detruncantur.



CAP. XCIu. Consortem infidelem pars fidelis non dimittat.  Paulus apost.

 Si quis frater uxorem habet infidelem et hec consentit habitare cum  illo, non dimittat illam. Et si qua mulier habet uirum infidelem, et hic consentit habitare eum illa non dimittat illum. Sanctificatus enim uir erit infidelis in muliere fideli, et sanctificata erit mulier infidelis per uirum fidelem .



CONIUGIUM DEBET ESSE INTER HOMINES EIUSDEM RELIGIONIS.



CAP. XCu. Bigami reputantur qui ante baptismum habuerint unam et post baptis. alteram.  Innocent. pap. Rufo et Eusebio episc. Maced.

 Nunquid non erunt admittendi in hereditatis consortio, qui ex ea suscepti sunt, que ante baptismum fuit uxor, eruntque  appellandi naturales, uel quia non legitimum est matrimonium , nisi illud quod post baptismum assumitur. Ipse Dominus dum interrogaretur a Iudeis si liceret dimittere uxorem, atque exponeret fieri non debere, addidit: Quod Deus coniunxit, homo non separet . Ac ne de his locutus esse credatur qui post baptismum uxores sortiuntur, meminerint hoc a Iudeis interrogatum, et Iudeis esse responsum.



CAP. XCuI. Bigami reputantur, qui ante baptismum habuerint unam et post baptismum alteram. Innocent. pap. iisdem.

 Et sollicitus quero si una et eadem uxor sit, quam ante catechumenus susceperit, et postea alios [filios] susceperit, cum fidelis  esset, utrum sint fratres appellandi, an non habeant postea defuncto patre hereditatis familie herciscunde consortium, quibus filiorum nomen regeneratio spiritualis dicitur abstulisse. Quod enim ita iudicare atque sentire absurdum est, que ratio est hoc malum defendi, et uacua magis opinione iactari, quam aliqua auctoritate roborari cum non possit inter peccata deputari quod lex precipit et Deus coniunxit.



CAP. XCuII. In fidelis potestate sit post baptismum recipere quam ante dimiserat. Ex Decret. Eutic.

 Si quis gentilis gentilem dimiserit uxorem ante baptismum, post baptismum in potestate eius erit eam habere uel non habere.  Simili modo si unus ex coniugatis baptizatus est, et alter gentilis, et sequi non uult, ut dicit Apostolus, infidelis si discedit, discedat .



CAP. XCuIII uiuente uxore prima post baptismum uir non ducat alteram. Conc. Meld. c. 1.

 Si quis habuit uxorem uirginem ante baptismum, uiuente illa post baptisma, alteram habere non potest. Crimina in baptismo soluuntur, non coniugia



CAP. XCIX. Dolosa conditio non separat coniugium contractum. Conc. Tribur. c. 8

 Perlatum est ad sanctam synodum quod quidam ingenuus ingenuam  acceperit uxorem, et post filiorum procreationem occasione diuortii cuiusdam seruum se fecerit, utrum necessario mulierem tenere debeat, et si tenuerit, utrum illa quoque secundum secularem legem seruituti subiici debeat. Iudicatum est uxorem minime debere dimitti, non tamen ob Christi  legem mulierem in seruitutem redigi, dum ille non ex consensu coniugis seruum se fecit, quem liberum ipsa maritum acceperit.



CAP. C. Quod etiam infideles sunt coniuges, et quod fideli licet dimittere infidelem. August. ad Pollent. De coni. adult. c. 13.

 Iam nunc illud uideamus, quod ait Apostolus: Ceteris ergo dico non Dominus, ad imparia scilicet, hoc est ubi non ambo fuerunt Christiani, coniugia locuturus, quod est uisum mihi, eum commonendo dixisse. Quia enim coniux fidelis relinquere coniugem licite potest infidelem ideo hoc fieri non Dominus, sed Apostolus prohibet. Quod enim Dominus prohibet fieri, omnino non licet. Monet enim Apostolus, quod possit  esse multorum occasio lucrandorum, ut fideles coniunges in relinquendis infidelibus, permissa licentia non utantur. Tibi autem uidentur infideles quoque dimitti a fidelibus non licere quia hoc uetat Dominus, non tamen dico expedire quidem, quia hoc ne fiat monet Apostolus, qui reddit rationem cur fieri non expediat, quamuis liceat. Quid enim scis, mulier, si uirum saluum facies? Aut unde scis, uir, si uxorem saluam facies? Cum etiam superius dixisset: Sanctificatus est uir infidelis, uidelicet in muliere fideli, et: Sanctificata est mulier infidelis in fratre, hoc est, in Christiano. Alioquin, inquit, filii uestri immundi essent, nunc autem sancti sunt . Sic ad lucrandos coniuges et filios Christo, etiam exemplis que iam prouenerant,  uidetur hortatus. Cum ergo non expediat etiam infideles coniuges dimitti a fidelibus, causa euidenter expressa est. Non enim propter uinculum cum talibus pactum coniugale est seruandum: sed ut querantur in Christo recedi ab infidelibus coniugibus Apostolus uetat. Multa enim sunt facienda non iubente lege, sed libera caritate, et eadem sunt in nostris officiis gratiora, que eum liceret nobis non impendere, tamen causa dilectionis impendimus. Unde prior ipse Dominus cum se tributum non debere soluere, monstrasset, soluit tamen, ne scandalizaret eos quibus ad eternam salutem gerens morem consulebat. Iam uero Apostolus, quemadmodum ista commendat, eius uerba  testantur ubi dicit: Cum enim liber sim ex omnibus, omnium me seruum feci, ut plures lucrifacerem ; cum paulo superius dixisset: Nunquid non habemus licentiam manducandi et bibendi? Nunquid non habemus licentiam sororem mulierem circumducendi, sicut et ceteri apostoli, et frater Domini et Cephas? An ego solus et Barnabas non habemus potestatem hoc operandi? Quis militat suis stipendiis unquam? Quis plantauit uineam, et de fructu eius non edit? Quis pascit gregem, et de lacte eius non comedit?  Et paulo post: Si alii, inquit, potestatis nostre iura participant, nonne magis et nos? Sed non sumus usi hac potestate, sed omnia toleramus, ne quod impedimentum demus Euangelio Christi .



CAP. CI. Ab infidelibus coniugibus recedere licet, sed non expedit.  August. ad eumdem.

 Item: Sic enim neque recedere ab infidelibus uxoribus uel a maritis, fideles uiri uel femine non prohibentur a Domino, ut neque iubeantur. Nam si dimittere tales uxores iuberentur, nullus locus esset consilio monentis Apostoli ne hoc fieret. Nullo modo enim quod Dominus iubet, seruus bonus prohibet. Item cum ergo cepisset gentibus Euangelium predicare, et iunctos gentiles comperisset coniugibus, ex quibus si non ambo crederent, sed unus aut una, et infidelis cum infideli consentiret cohabitare, nec prohiberi  a Domino debuit fidelis infidelem dimittere, nec iuberi; ideo scilicet non prohiberi, quia iustitia permittit a fornicante discedere, et infidelis hominis fornicatio est maior in corde, nec uera eius pudicitia cum coniuge dici potest, quia omne quod non est ex fide peccatum est, quamuis ueram fidelis habeat pudicitiam, etiam cum infideli coniuge que non habet ueram. Imo autem nec iuberi debuerunt fideles ab infidelibus separari, quia non contra iussionem Domini gentiles fuerunt ambo coniuncti. Quoniam ergo ab infideli, fidelem discedere non prohibet nec iubet Dominus, imo ut non discedat, Apostolus dicit, non Dominus, habens utique Spiritum sanctum in quo dare posset utile et fidele  consilium coniugii, unde cum dixisset de muliere cuius uir mortuus fuerit, Beatior autem erit si sic permanserit secundum meum consilium , ne quis hoc consilium tanquam humanum et non diuinum contemnendum putaret, adiecit: Puto quod et ego Spiritum Dei habeam . Proinde intelligendum est, etiam ipsa que a Deo non iubentur, sed a sancto eius famulo utiliter suadentur, eadem Domino inspirante suaderi. Absit enim ut quisquam Catholicus dixerit quod suadet Spiritus sanctus, non Dominum suadere; cum et ipse Dominus sit, et inseparabilia sunt opera Trinitatis. Dicit enim Apostolus; De uirginibus autem preceptum Domini non habeo, consilium autem do . Non ut hoc consilium alienum estimemus a Domino,  cum continuo sequatur et dicat: Tanquam misericordiam consecutus a Deo ut fidelis essem . Secundum ergo Deum dat consilium fidele in eo Spiritu de quo ait: Puto autem quod et ego Spiritum Dei habeam. uerumtamen aliud est Domini iubentis imperium, aliud conserui secundum misericordiam caritatis que illi a Domino est inspirata atque donata, fidele consilium; ibi enim aliud facere non licet, hoc autem licet ita sane, ut ipsum licitum partim quidem expediat, partim uero non expediat. Expedit enim tunc quando non solum propter iustitiam, que coram Deo est permittitur, sed etiam hominibus nullum ex hoc impedimentum salutis infertur, uelut cum dat consilium non nubendi Apostolus uirginibus, unde preceptum Domini  se non habere testatur, licet aliud facere, id est nubere, et minus continentie bonum tenere in nuptiis, ipsumque licitum etiam expedit, quoniam in uetita et illicita ruituram carnis infirmitatem sic excepit honestatem nubendi ut neminem impediat ad salutem, quam magis expediret, magisque honestum esset, si uirgo consilium quo preceptum eam non compellit, arriperet, tunc autem non expedit id quod licitum est, quando permittitur quidem, sed usus ipsius potestatis aliis offert impedimentum salutis, sicut est unde iam diu loquimur, discessio coniugis fidelis ab infideli, quam non prohibet Dominus precepto legis, quia coram illo iniusta non est, sed prohibet Apostolus consilio caritatis quia infidelibus affert impedimentum salutis:  non solum perniciosissime scandalizantur offensi, uerum etiam cum in alia coniugia ceciderint, uiuentibus eis a quibus dimittuntur, adulterinis nexibus colligati difficile resoluuntur. Ideo hic ubi quod licet non expedit, non potest dici: Si dimiserit infidelem bene facit, si non dimiserit melius facit, sicut dictum est: Qui dat nuptui bene facit, qui non dat nuptui melius facit , quia non solum illud, sed utrumque pariter licet. Unde ad nichil horum precepto Domini quisque compellitur, sed etiam utrumque expedit, aliud minus aliud amplius. Unde ad id quod amplius expedit consilio Apostoli, quicunque potest capere prouocatur.

Hic autem ut de dimittendo uel non dimittendo  infidelis cum fideli coniugio queritur, utrumque quidem pariter licitum est per iustitiam que coram Domino est, et ideo nichil horum prohibet Dominus sed non utrumque expedit propter infirmitates hominum, et ideo id quod non expedit, Apostolus prohibet, dante sibi Domino liberum prohibendi locum, quia neque id quod monet Apostolus, prohibet Dominus, neque id prohibet Apostolus quod iubet Dominus. Quod nisi ita esset, neque contra pohibitionem Domini Apostolus aliquid moneret, neque contra iussionem eius aliquid prohiberet. Proinde in his duabus causis una de nubendo, uel non nubendo; altera de infideli coniuge dimittendo uel non dimittendo, aliquid simile inuenitur, aliquid dissimile: simile quidem illud quod et ibi dicit:  Preceptum Domini non habeo, consilium autem do; et hic dicit: Ego dico, non Dominus . Quale est enim, Preceptum Domini non habeo; tale est, Non dicit Dominus. Et quale est Consilium do, tale est, Ego dico. Illud autem dissimile est quia de nubendo et non nubendo potest dici, Hoc bene fieri potest; illud autem melius, quoniam utrumque expedit, aliud minus, aliud maius. At uero de coniuge infideli dimittendo uel non dimittendo quoniam unum horum non expedit, aliud expedit, dici oportet: Qui dimittit benefacit, et qui non dimittit melius facit; sed dici non oportet: Non dimittit, quia scilicet non expedit. Sic ergo possumus dicere, melius esse in fidelem coniugem non dimittere, quamuis liceat et dimittere,  quemadmodum recte dicimus melius esse quod licet et expedit, quam id quod licet nec expedit.

His de causis factum est ut ego exponens Domini sermonem quem prolixum in monte habuit, ubi uentum est ad questionem de coniugibus dimittendis uel non dimittendis adhibui, consilium ab Apostolo, non preceptum Domini, ubi ait: Ceteris autem ego dico, non Dominus , monens eos qui haberent coniuges infideles, ut consentientes habitare secum non dimitterent. Quod utique imo monendum, non iubendum fuit, quia non tanto pondere prohibendi sunt homines facere licita, quamuis non expediat, quando prohibentur pondere illicita. Si autem alicubi Apostolus etiam illa que iubenda  sunt, monere dignetur, hoc facit parcendo infirmitati, non preiudicando iussioni. Unde sic dixit: Non ut confundam uos scribo, sed ut filios carissimos moneo . Quid habet questionis, ubi ait: Ecce ego Paulus dico uobis quia si circumcidimini Christus uobis nichil proderit?  Nunquid etiam hic dicit: Ecce ego dico, non Dominus? Non sunt itaque ista similia, quia etiam illa que iubet Dominus, non est indignum uel contrarium, si eadem monet Apostolus. Monemus enim eos quos charos habemus ut faciant Domini precepta uel iussa. Cum uero ait: Ego dico, non Dominus, ostendit, Dominum non prohibere quod ipse prohibebat. Prohibuisset autem Dominus, si  esset illicitum.

Ergo secundum ea que superius diximus multumque uersauimus, licitum erat per iustitiam, sed licitum non erat faciendum propter liberam beneuolentiam. Tu autem cui placet ita non licere quod non uetat Dominus, sed Apostolus, quemadmodum non licet quod uetat Dominus, cum exponere uoluisses quid sibi uellet, quod ait: Ego dico, non Dominus, cum alloqueretur fideles, quibus essent coniuges infideles, dixisti quia Dominus iussit, ne coniugia sibimet diuerse religionis copularent, et ipsum adhibuisti testimonium Domini dicentis: Non accipies uxorem filio tuo a filiabus alienigenarum, ne traducat eum post deos alienos ut pereat anima eius  . Addidisti etiam uerba Apostoli dicentis, ubi ait: Mulier alligata est uiro quandiu uir eius uiuit. Quod si mortuus fuerit uir eius, liberata est, et cui uult nubat, tantum in Domino , quod ita exposuisti ut adiungeres: Id est Christiano. Deinde secutus es et addidisti: Hoc est ergo Domini preceptum tam in ueteri quam in Nouo Testamento, et hoc iubet Dominus, hoc docet Apostolus, ut nonnisi eiusdem religionis et fidei maneant copulata coniugia. Quare contra Domini iussum, contra doctrinam sanctam, contra preceptum Testamenti ueteris et Noui iubet Apostolus, ut diuerse fidei maneant copulata coniugia? Quia Paulus, inquit, predicator gentium et apostolus, iam in coniugio positos non solum monet, sed etiam iubet,  ut si alter ex coniugibus credidisset, alterum non credentem, secum habitare tamen consentientem, non dimitteret.

His uerbis suis aliud hoc, aliud esse illud satis euidenter ostendis. Aliud illud satis quidem euidenter ostendis. Illud enim de his coniugiis agitur, que non sunt primitus copulata, ne nubat femina, nisi sue religionis uiro, uel ne uir talem ducat uxorem. Id enim, ut dicis, iubet Dominus, docet Apostolus, utrumque precepit Testamentum. Hoc autem diuersum esse quis abnuat? Ibi enim agitur non de coniungendis, sed de coniunctis, ambo quippe unius eiusdemque infidelitatis fuerunt quando coniuncti sunt, sed Euangelium cum uenisset, alter sine altera uel altera sine altero credidit. Si ergo aliud est hoc,  quod sine scrupulo ullius dubitationis apparet, cur uirum fidelem cum infideli coniugio permanere non licet? Nonne etiam Dominus, sicut Apostolus iubet? Nisi forte isto loco uacat illud quod tam fideliter ipse Apostolus ait: An uultis experimentum accipere eius qui in me loquitur Christus . Et utique Dominus est Christus. Intelligisne quid dicamus? An in hoc explanando aliquando diligentius immorabor? Attende ut rem ipsam explanandam tanquam in conspectu declarandam planiore sermone ponamus. Ecce coniuges duo unius infidelitatis ita fuerunt, quando coniuncti sunt. Nulla de his questio est que pertineat ad illam Domini iussionem, doctrinamque apostolicam et  preceptum Testamenti ueteris et Noui, quo prohibetur fidelis cum infideli copulare coniugium. Iam sunt coniuges, et adhuc ambo sunt infideles. Adhuc tales sunt quales fuerunt, antequam coniungerentur, qualesque coniuncti sunt. uenit Euangelii predicator, credidit eorum aut unus aut una, sed ita ut infidelis cum fideli habitare consentiat. Iubet fideli Dominus ut infidelem dimittat, annon iubet? Si dixeris: Iubet, reclamat Apostolus: Ego dico, non Dominus; si dixeris, Non iubet, causam requiro. Neque illam mihi responsurus es quam tuis litteris indidisti, quia Dominus prohibet fideles infidelibus iungi; hic enim nullo modo est ista causa, quia de iam coniunctis loquimur non de coniungendis,  sicut  ergo tuam causam non inuenisti cur non uetet Dominus quod prohibet Apostolus. Cernis enim  iam, ut estino, non esse ipsam causam quam putaueris esse.



QUARE NON DEBET SOLuI CONIUGIUM, ET QUOD SINE CONSENSU UTRIUSQUE NON SIT MATRIMONIUM.



CAP. CII. Matrimonium consensu contrahitur, nec inualidatur, si consuetudo patrie non seruetur.  Conc. Trib., c. 15.

 De Francia nobilis uir quidam nobilem de Saxonia Saxonum lege duxit uxorem. Tenuit multis annis, ex ea filios procreauit. uerum quia non iisdem legibus utuntur Saxones et Franci causatus est quod eam non sua, id est Francorum lege desponsauerit uel acceperit  aut dotauerit, dimissaque illa duxit alteram. Super hoc definiuit sancta synodus, ut ille transgressor euangelice legis subigatur penitentie; a secunda coniuge separetur, priorem resumere cogatur.



CAP. CIII. Qualiscunque sit uir, ex quo semel placuit, non est dimittendus. Ambros. Examer., l. u, c. 7

 Horrendus et incultus est uir qui semel placuit: nunquid uir alius, eligendus est? Comparem suum equus diligit et si mutetur, alius trahere iugum nescit, compar alterius et se non totum putat. Tu coniugalem repudias tuum, et sepe putas mutandum, muta, et si uno discesserit die, superduc riualem, et statim incognita causa, quasi cognitam pudoris exsequeris iniuriam.



CAP. CIu. Qualiscunque sit mulier, ex quo semel placuit uiro, non est dimittenda.  August. De sermone Domini in monte.

 Si uxorem quisque habeat, siue sterilem, siue deformem corpore, siue debilem membris, cecam et surdam, uel claudam, uel si quid aliud siue morbis et doloribus laboribusque confectam, et quidquid excepta fornicationis causa cogitari potest uehementer horribile, pro societate et fide sustineat.



CAP. Cu. Sterilem uxorem dimittere, et fecunditatis causa aliam ducere, alicui non licet. August. De bono coniug., c. 7.

 Tantum ualet sociale uinculum, ut cum causa procreandi colligitur, nec ipsa causa procreandi soluatur. Posset enim homo  sterilem dimittere uxorem, et aliam ducere de qua filios habeat, et tamen non licet. Item: Manet uinculum nuptiarum, etiamsi proles cuius causa initum est, manifesta sterilitate non subsequatur, ita ut iam scientibus coniugibus non se filios habituros separare se tamen uel ipsa causa filiorum atque aliis copulare non liceat. Quod si fecerint, cum eis quibus se copulauerint adulterium committunt. Ipso autem coniugio manente, plane uxoris uoluntate adhibere aliam unde communes filii nascantur, unius commistione ac semine alterius, aut iure et potestate apud antiquos patres fas erat, utrum et nunc fas sit, temere non dixerim.



CAP. CuI. Non licet alicui uxorem dimittere, nisi causa dissidii primum Ecclesie probetur.  Conc. Carth. Iu, c. 30.

 Si uero seculares qui coniugale consortium nulla culpa grauiori dimittunt, uel etiam si dimiserunt, et nullas causas dissidii probabiliter proponentes, propterea matrimonia sua dimittunt, ut aut illicita aut aliena presumant, si antequam ante episcopos comprouinciales  dissidii causas dixerint, et priusquam iudicio damnentur, uxores suas abiecerint, a communione Ecclesie, et sancto populi cetu, pro eo quod fidem et coniugia maculant, excludantur.



CAP. CuII. Quod consensus contrahentium sufficit ad matrimonium. Nicolaus Hicmario episc.

 Sufficiat secundum leges solus eorum consensus, quorum de coniunctionibus agitur, qui consensus cum solus in nuptiis defuerit, forte cetera omnia etiam cum ipso coito celebrata, frustrantur, Ioanne Chrysostomo magno doctore attestante, qui ait: »Matrimonium non facit coitus sed uoluntas.



CAP. CuIII. Iuramento patris non cogitur puella nubere, cui nunquam consensum adhibuit.  Urban. pap. de filio Iordani.

 Si uerum esse constiterit quod nobis legati Iordanis principis retulerunt, scilicet quod ipse coactus et dolens filiam suam infantulam nolentem, flentem et pro uiribus renitentem, non assentientibus sed ualde dolentibus matre et parentela, Ramaldo Ridelli filio desponsauerit, quoniam canonum et legum auctoritate talia sponsalia, ut infra ostenditur, non approbant, ne ignorantibus leges et canones nimis durum quod dicimus uideatur, ita sententiam temperamus, ut si princeps cum assensu filie et matris et parentele id quod ceptum est perficere uoluerit, concedamus; sin autem, legatus noster utrasque partes audiat,  et si nichil fuerit ex parte supradicti Ramaldi quod amplius impediat, ab ipso Iordano sacramentum quod ita constent hec ut dicta sunt, accipiat, et nos canonum et legum scita sequentes deinceps non prohibemus, quin alii uiro si uoluerit predicta filia eius, tantum in Domino nubat.



CAP. CIX. Quorum unum futurum est corpus, unus esse debet et animus, atque ideo nulla inuita est copulanda alicui. Urban., de Sanct. Arag. reg. filia.

 De neptis tue coniugio quam cuidam militi te daturum necessitatis tue articulo instante sub fidei pollicitatione firmasti, hoc equitate dictante decernimus, ut si illa uirum  illum omnino, ut dicitur, renuit, et in eadem uoluntatis auctoritate persistit, ut uiro illi se prorsus deneget nupturam, nequaquam eam inuitam et renitentem eiusdem uiri cogas coniugio sociari. Quorum enim unum corpus est unus debet esse et  animus, ne forte cum uirgo fuerit alicui inuita copulata, contra Deum Apostolique preceptum malum in eum redundare constat, qui eam coniunxit inuitam, quod pari tenore de uiro etiam est tenendum.



DE SEPARATIONE CONIUGII PROPTER ERROREM CONDITIONIS.



CAP. CX. Error conditionis uitiat matrimonium.  Nouell., constitut. 33.

Si quis per errorem ancillam mulierem duxerit uxorem, liberam putans, uel econtrario si libera mulier seruo per errorem iuncta sit, posteaque ueritas  reperta fuerit, dicendum est omnino nuptias non constitisse. Inter liberum enim et ancillam, seruum aut liberam mulierem nuptie contrahi non possunt. Quod si calliditate et conniuentia domini, seruus et ancilla matrimonium contraxerit cum libera persona: forte enim dominus ancillam suam ut liberam uiro ingenuo coniunxit et dotem pro ea prestitit, ut propter nuptias donationem lucretur totam, uel pro parte. Si quid ergo tale contigerit, ipsa donatione dotis, et ancillam facit liberam et nuptie consistunt, nulla lege quantum pertinet ad seruitutem, huiusmodi matrimonium concutiente. Sin autem dominus specialiter quidem in ancille sue nuptias uel serui non consenserit, sciens autem quod non concubuerit, forte enim ideo hoc facit ut  postea negotium moueat homini libero, quod ancillam eius duxit uxorem, uel ingenue mulieri quod seruo eius nupta est. Si quid ergo tale euenerit et specialiter dominus non consenserit, attamen res sciens non prohibuerit, et nuptie integro iure consistant,  et seruilis conditionis persona eripiatur, ad ingenuitatem illo iure sine dubitatione aperto, quod liberi qui ex huiusmodi nuptiis fuerint procreati tam ingenui quam legitimi sunt.



CAP. CXI. De eo qui ancillam duxit in uxorem, quam putat esse liberam. Conc. apud uermer., c. 6.

 Si quis ingenuus homo ancillam alterius uxorem acceperit, et estimat quod ingenua sit, si ipsa femina postea in seruitute fuerit detecta, si eam a seruitute redimere potest, faciat; si non potest, si uoluerit accipiat aliam; si autem tamen [seruam] eam esse sciebat, et collaudauerat, prout legitimam eam habeat. Similitor et mulier ingenua de seruo alterius facere debet.



DE IMPOTENTIA CeUNDI



CAP. CXII. Licet ducere aliam uiro, cui sua ob infirmitatem corporis debitum reddere non ualet.  Gregor. Iunior Bonifacio episcopo.

 Quod proposuisti, si mulier infirmitate correpta non ualuerit uiro debitum reddere, quod eius faciat coniugalis? Bonum esset si sic permaneret, ut abstinentie uacaret; sed quia hoc magnorum est, ille qui se non poterit continere nubat magis; non tamen ei subsidii opem subtrahat quam infirmitas prepedit, tamen non detestabilis culpa excludit.



CAP. CXIII. Licet uxori ducere alium ob infirmitatem uiri, reddere debitum impotentis. Cod. l. u, c. 19, t. 10.

 Si maritus uxori ab initio matrimonii usque ad duos continuos annos computando, coire minime propter imbecillitatem naturalem ualeat, mulier possit uel eius parentes sine periculo dotis amittende repudium marito mittere.



CAP. CXIu. De eodem. Capitul., tit. uII, c. 20.

 Si uir et mulier coniunxerunt se in matrimonio; et postea dixerit mulier de uiro non posse nubere cum eo; si poterit probare quod uerum sit, accipiat alium,  eo quod iuxta Apostolum, non potuit ille uir suus reddere debitum.



CAP. CXu. Si mulier probauerit quod a uiro suo nunquam cognita fuerit, separentur. Gregorius. ad Ioan. Rauen. episc.

 Quod autem interrogasti de his qui matrimonio iuncti sunt, et nubere non possunt, si ille aliam, uel illa alium ducere possit, quibus scriptum est: uir et mulier si se coniunxerint, et postea dixerit mulier de uiro quod non possit coire cum ea, si potest probare per iustum iudicium quod uerum sit, accipiat alium; si autem ille aliam acceperit, separentur.



CAP. CXuI. Licet mulieri alteri nubere, quam ob frigiditatem uir cognoscere non potuerit.  Gregor. II ad Ioan. Rauen. episc.

 De his requisisti qui ob causam frigide nature se dicunt non posse inuicem operam carni dantes commisceri. Iste uero si non potest ea uti pro uxore, habeat quasi sororem. Quod si retinaculum iugale uoluerint rescindere maneant utrique innupti. Nam si huic non potuit naturaliter concordare, quomodo alteri conueniat? Igitur si uir aliam uxorem uult accipere manifesta ratione patet quod suggerente diabolo odii fomitem, exosam eam habuit, et ideo eam dimittere mendacii falsitat  molitur. Quod si mulier causatur et dicit, uolo mater esse et filios procreare, uterque eorum uII manibus propinquorum tactis sacrosanctis reliquiis, iureiurando dicat, ut nunquam permistione carnis coniuncti, una caro effecti essent, tunc uidetur mulierem secundas posse contrahere nuptias. Humanum dico propter infirmitatem carnis eorum; uir autem qui frigide nature est, maneat sine coniuge. Quod si et ille aliam copulam acceperit, tum ii qui iurauerunt, periurii crimine rei teneantur, et penitentia peracta priora cogantur recipere connubia.



CAP. CXuII. Quid de his qui maleficiis impediti, coire non possunt. Hincmar. Rem. episc.

  Si per sortiarias atque maleficias, occulto, sed nunquam iniusto Dei iudicio permittente et diabolo preparante, concubitus non sequitur, hortandi sunt quibus ista eueniunt, ut corde contrito et spiritu humiliato Deo et sacerdoti de omnibus peccatis suis puram confessionem faciant, et profusis lacrymis, ac largioribus eleemosynis et orationibus atque ieiuniis Domino satisfaciant,  et per exorcismos ac cetera ecclesiastice medicine munia, ministri Ecclesie tales quantum annuerit Dominus, qui Abimelec ac domum eius Abrahe orationibus sanauit, sanare procurent. Qui forte si sanari non potuerint, separari ualebunt. Sed postquam alias nuptias expetierint, illis in carne uiuentibus quibus iuncte fuerant, prioribus quas reliquerant, etiam si possibilitas concumbendi eis reddita fuerit, reconciliari nequibunt.



CAP. CXuIII. Modus istius disiunctionis. Conc. apud uermer., c. 27.

 Si qua mulier proclamauerit quod uir suus nunquam coisset cum ea, exeant inde ad crucem; et si uerum fuerit, separentur. Et ita fiat quod uult.



CAP. CXIX. In ueritate uiri consistat, si mulier negat se cognitum ab eo.  Concil. Compend., c. 20.

 Si quis acceperit uxorem et habuerit eam aliquo tempore, et ipsa mulier dicit quod non coisset cum ea; et ille uir dicit quod sic fecerit, in ueritate consistat uir, quia uir caput est mulieris.



DE SEPARATIONE CONIUGII OB NON CAUSAM FORNICATIONIS.



CAP. CXX. De eo qui dormit cum sponsa fratris sui.  Conc. Tribur., c. 41.

 uir si duxerit uxorem, concumbere cum ea non ualens, et frater eius clanculo uitiauerit eam, et grauidam reddiderit, separentur. Considerata autem imbecillitate, misericordia eius impartiatur ad coniugium tantum in Domino.



CAP.CXXI. Disiungantur et nunquam coniugio copulentur qui quemlibet subiectorum admiserit. Conc. Magunt., c. 6.

 Si quis uiduam uxorem duxerit et postea cum filiastra fuerit fornicatus seu cum duabus sororibus altera manente  uxore, aut si qua cum duobus fratribus, seu cum patre et filio, si quis relictam fratris, si quis neptem aut nouercam, aut nurum aut consobrinam, aut filiam auunculi, aut eius relictam, aut priuignem polluerit, eos disiungi, et ulterius nunquam coniugio copulari precipimus.



CAP. CXXII. Ante tempus consentiendi coniugium contrahi non potest. Nicolaus pap.

 Ubi non est consensus utriusque non est coniugium. Ergo qui pueris dant puellam in cunabulis, uel e conuerso, nichil faciunt, nisi uterque puerorum consentiat postquam uenerit ad annos discretionis; non est coniugium nisi fiat utriusque consensus, etiam si pater et mater hoc fecerint et uoluerint.



CAP. CXXIII. Qui de sacro fonte suscipitur, filius est eius a quo suscipitur.  Nicolaus pap. ad cons. Bulg.

 Ita diligere debet homo cum qui se suscipit a sacro fonte sicut patrem Item: Est inter fratres et filios spirituales gratuita et sancta communio que non est dicenda consanguinitas, sed potius habenda spiritualis proximitas. Unde inter eos arbitramur fieri non posse quodlibet non legale connubium, quando quidem nec inter eos qui natura et eos qui adoptione filii sunt, uenerande Romane leges matrimonia contrahi non permittunt. Item: Inter eos non contrahitur matrimonium quos adoptio iungit, quanto magis a carnali oportet inter se contubernio cessare, quos per  celeste sacramentum regeneratio sancti Spiritus uincit. Longe igitur, inquit, congruentius filius patris mei uel frater meus appellatur is, quem gratia diuina quam quem humana uoluntas ut filius eius uel frater meus esset, elegit, prudentiusque ab alterna corporis commistione secernuntur.



CAP. CXXIu. Non separetur a uiro que filiastrum de sacro fonte leuauit. Nicolaus Salonit. episc

 Nosse desideras utrum mulier que uiri filium ex alia femina genitum de sacro fonte leuauerit, postmodum cum eodem uiro possit copulari, quos ideo iungi posse decernimus, quia, secundum sacros canones, nisi amborum consensu nullius religionis obtentu debet coniux dimittere coniugem. Pertinet autem ad ingens uxoris exitium, quod habens odio uirum uel infirmitatem eius non  considerans, quasi causa pietatis operatur impietatem, maxime cum precipiat Apostolus: Nolite, inquiens, fraudare inuicem, nisi ex consensu ad tempus ut uacetis orationi, et iterum reuertimini in idipsum, ne tentet uos Satanas propter incontinentiam uestram . Ergo si non consensu utriusque coniugis hoc factum esse probatur, ne fraudentur inuicem, sed reuertantur in idipsum presertim cum dicat Apostolus: Uxor potestatem corporis sui non habet, sed uir; similiter et uir potestatem sui corporis non habet, sed mulier .



CAP. CXXu. Ab uxore separetur qui filiastrum suum coram episcopo tenuit. Conc. apud uermer. c. 4.

  Si quis filiastrum aut filiastram suam ante episcopum ad confirmationem tenuerit, separetur ab uxore sua, et alteram non accipiat.



CAP. CXXuI. Non separentur ab uxoribus qui filiastros suos coram episcopo tenent. Nicolaus pap. Rodolph. Bitur. episc.

 De his qui filiastros suos ad confirmationem tenuerit coram episcopis id est, qui filios uxoris sue de uiro priori dum chrismantur ab episcopis super se sustinent, si in scientia, sicut asseris, fit, licet sit peccatum, tamen non usque ad separationem coniugii puniendum est. Lugeant tamen et digna penitentia hoc diluentes Domino  dicant: Delicta ignorantie nostre ne memineris .



CAP. CXXuII. Separentur uiri ab uxoribus qui aliquo casu, natos proprios ex lauacro sancto susceperunt. Deusdedit papa Gordiano Hispal. episc.

 DEUSDEDIT sancte Romane Ecclesie et apostolice episcopus, GORDIANO Hispalensis Ecclesie cepiscopo et fratri dilectissimo.

Peruenit ad nos diaconus sanctitatis uestre epistolam deferens, quod quidam uiri et mulieres preterito Sabbato paschali die, pro magno populorum incursu, nescientes filios suos suscepissent  ex lauacro sancto. Cupis ergo scire, si pro tali ratione accidenti, uiri ac mulieres debeant ad proprium usum redire an non. Nos uero ex hac re mesti inquisiuimus priorum dicta. Inuenimus autem in Archiuis huius apostolice sedis iam talia contigisse in Ecclesia Hisaurie et Ephesiorum simulque Hierosolyme aliarumque etiam Ecclesiarum episcopis et earum ciuitatum ab hac apostolica sede uolentibus scire, utrum uiri ac mulieres ad proprium redirent thorum, beate memorie sancti Patres, Iulius, Innocentius, Celestinus, cum episcoporum plurimorum et sacerdotum consensu, in ecclesia Beati Petri apostolorum principis prohibentes talia prescripserunt et confirmauerunt, ut nullo modo se in coniugio reciperent mulieres ac uiri  quicunque aliqua ratione suscepere natos proprios, sed separentur ne, suadente diabolo, tale uitium inolescat per mundum. Scitis quia quomodo sunt uII dona sancti Spiritus, ita sunt uII baptismi dona: a primo pabulo sacrati salis et ingressu ecclesie usque ad confirmationem per chrisma. A primo ergo hoc usque ad septimum, nullus Christianus suam commatrem in coniugio suscipere debet, et qui presumpserit, tamdiu anathematis uinculo religetur, donec penitentiam egerit digne.



CAP. CXXuIII. Filia spiritualis carnali filio nullo modo nubere potest. Zacarias pap. Theodoro Rem. episc.

  ZACHARIAS episcopus seruus seruorum Dei, reuerendissimo et sanctissimo fratri THEODORO episcopo Ticinensi.

Pictatium quod nobis tua ueneranda fraternitas obtulit, suscipimus, per quod sciscitari uoluisti, si liceat filium, cuius pater alterius filiam ex sacro baptismate susceptam, id est spiritualem eiusdem patris filiam, quod dici crudele est, matrimonio accipere, quod apud te enormiter asseruisti contigisse, sed bene fraternitas tua compertum habet, quod Dominus Moysi precepit dicens: Turpitudinem patris et matris et sororis tue non reuelabis. Turpitudo enim tua est . Cum ergo a propria consanguinitate precipimur abstinere, multo magis a spirituali patris nostri filia omni occasione aut  argumento seposito sub nimia districtione nos cauere conuenit, ne iram diuine examinationis incidat, si quis tali facinori mistus minime restrinxerit frena luxurie. Unde et omnes omnino cauendi sunt a tali sceleris commistione, ne in eternum pereant. Sed hunc qui huius perniciose temeritatis anime sue salutem despiciens impio se miscuit matrimonio, per omnia tua fraternitas studeat separare, et penitentie digne submittere, quatenus ab eterna erutam damnatione, animam eius lucreris prestante Domino. De filiis autem qui ex his nati esse probantur, retulisti, si liceat eos in matrimonio copulari; sed hi cur prohibeantur a coniugio aut pro huiusmodi penitentiam agere compellantur,  dum ex hoc absque damnatione esse prohibentur, quia nec pater pro filio, neque filius pro patre sustinebit tormenta, dicente Domino per prophetam: Anima patris mea est, et anima filii mea est. Anima que peccauerit, ipsa morietur , sed et, frater carissime, de his dixisse sufficiat. Caue autem ne aliter agere subiectis concedas, ne a recto tramite inueniaris deuiare.



CAP. CXXIX. Ne quis nubat commatri spirituali. Ex Decret. Gregor. Iun.

 Si quis spiritualem commatrem in coniugium duxerit, anathema sit.



LIBER SEPTIMUS.



DE SEPARATIONE CONIUGII CARNALIS OB CAUSAM CARNALIS FORNICATIONIS.



CAP. I. Communione priuatur qui extra causam fornicationis uxorem suam dimittit.


 Preceptum Domini est ut, excepta fornicationis causa, uxor a uiro dimitti non debeat, et ideo quicunque extra culpam criminis supradicti uxorem suam quacunque occasione reliquerit, quia quos Deus coniunxit, ille separare disposuit, tandiu ab ecclesiastica communione priuatus sit, et a cetu hominum Christianorum maneat alienus, quandiu societatem relicte coniugis sinceriter amplectatur et foueat, ita tamen si iam moniti a sacerdote semel et bis et ter ut corrigerentur, ad thori sue coniugis noluerint redire consortium, ipsi suis meritis et a palatine dignitatis officio separabuntur, et insuper generose  dignitatis testimonia quandiu in culpa fuerint amissuri sunt, quia carnem suam dissidii iugulo tradiderunt.



CAP. II. Siue uir ab uxore, siue uxor a uiro causa fornicationis discesserit, alteram habere prohibetur. August. super Epist. ad Cor.

 Apostolus Paulus dixit, his qui sunt in coniugio: Precipio non ego, sed Dominus, uxorem a uiro non discedere; quod si discesserit manere innuptam aut uiro suo reconciliari . Potest enim fieri ut discedat ea causa qua Dominus permisit: at si femine uirum licet dimittere etiam causa fornicationis, quid respondebimus de hoc, quod dicit posterius: Et uir uxorem non dimittat? Quare non addidit, excepta  fornicationis causa, quod Dominus permittit, nisi quia similem formam uult intelligi, ut si dimiserit, quod causa fornicationis permittitur, maneat sine uxore aut reconcilietur uxori? Et post pauca: Dominus autem permisit causa fornicationis uxorem dimitti, sed quia permisit, non iussit.



CAP. III. Non licet uiro uxorem dimittere nisi causa fornicationis. Hieronym. ad Ocean. in epitaph. Fabiol.

 Precipit Dominus uxorem non dimitti debere excepta causa fornicationis, et si dimissa fuerit, manere innuptam . Quidquid uiris precipitur, hoc consequenter  redundat in feminas. Neque enim adultera uxor dimittenda est, et uir mechus tenendus. Item: Apud nos quod non licet feminis, eque non licet uiris, et eadem seruitus pari conditione censetur.



CAP. Iu. Mechatur qui a uiro dimissam ducere presumit. August. De serm. Domini in monte.

 Dominus ad illud  confirmandum ut non facile dimittatur uxor, solam fornicationis causam excepit. Ceteras uero innumerabiles molestias si que exstiterint, iubet pro fide coniugii, pro castitate fortiter sustineri, et mechum dicit etiam uirum qui eam duxerit que soluta est a uiro. Item: Fieri potest ut uir dimittat uxorem causa fornicationis quam Dominus exceptam esse uoluit. Iam uero si nec illi nubere conceditur uiro uiuo a quo recessit, neque huic alteram ducere uiua uxore quam dimisit, multo minus fas est illicita eum cum quibuslibet stupra committere.



CAP. u. Nulla ratione dissoluitur coniugium quod semel initum probatur. August. De adult. coniug. l. II, c. 4.

 Licite dimittitur uxor ob  causam fornicationis, sed manet uinculum prioris. Propter quod fit reus adulterii, qui dimissam duxerit uxorem etiam ob causam fornicationis. Sicut autem manente in se sacramento regenerationis, excommunicatur quisquis reus est criminis, nec ullo sacramento caret, etiam si nunquam reconcilietur Deo, ita manente in se uinculo, non caret coniugit sacramento, et si nunquam reconcilietur uiro. Carebit autem si mortuus fuerit uir eius. Reus uero excommunicationis, imo nunquam carebit regenerationis sacramento etiam non reconciliatus, quia nunquam moritur Deus, cui est copulatus in baptismo.



CAP. uI. uinculum coniugii fornicatione non potest dissolui.  August. De bono coni.

 Interueniente diuortio non aboletur confederatio nuptialis, ita ut sibi coniuges sint etiam separati; cum illis autem adulterium committitur, quibus fuerint etiam post suum repudium copulati. Nec tamen nisi in ciuitate Dei nostri, in monte sancto eius, talis est causa cum uxore. Ceterum se habere aliter iura gentium quis ignoret, ubi interposito repudio, et cui illa uoluerit nubat, et ille quam uoluerit ducat. Item: A uiro uiuo transire connubium, nec tunc licuit, nec nunc licet, nec unquam licebit. Apostatare quippe ab uno Deo et ire in alterius adulterinam superstitionem, semper est malum.



CAP. uII. Causa fornicationis uir dimittat uxorem, non tamen adulteram ducat.  Hieronym. in Matth., c. XIX.

 Hieronymus: Ait Dominus in Euangelio: Quicunque dimiserit uxorem nisi ob fornicationem et aliam duxerit, mechatur; et qui dimissam duxerit, mechatur . Sola fornicatio est que uxoris uincit affectum,  id est cum illa unam carnem in aliam diuiserit, et se fornicatione separauerit a marito, non debet teneri, ne uirum quoque sub maledicto faciat, dicente Scriptura: Qui adulteram tenet, stultus et impius est . Ubicunque est igitur fornicatio, aut fornicationis suspicio, libere uxor dimittitur, et quia poterat accidere ut aliquis calumniam faceret innocenti, et ob secundam copulam nuptiarum ueteri copule crimen impingeret, sic priorem dimittere uxorem iubet, ut secundam prima uiuente non habeat. Quod enim dicit tale est: Si non propter libidinem, sed propter iniuriam dimittis, quare expertus infelices priores nuptias nouarum intromittas periculo. Nec non quia poterat euenire ut iuxta eamdem legem uxor quoque marito daret repudium,  eadem cautela precipitur, ne secundum accipiat uirum. Et quia meretrix et que semel fuerit adultera ob proprium non timebat, secundo non nubere precipitur uiro. Quod si talem duxerit, sub adulterii crimine sit.



CAP. uIII. Patronus turpitudinis est qui uxorem suam adulteram dimittere noluerit. Chrysost. in Matth. hom. 26.

  Sicut autem crudelis est et iniquus qui castam dimittit, sic fatuus est et iniustus qui retinet meretricem. Nam patronus turpitudinis eius est, qui crimen celat uxoris.



CAP. IX. Post mortem uiri non potest adulter adulteram in coniugium ducere. Conc. Trib., c. 40.

 Relatum est auribus sanctorum sacerdotum quemdam alterius uxorem stupro uiolasse et insuper meche uiuente uiro suo iuramentum dedisse, ut post legitimi mariti mortem, si superuixisset, duceret uxorem. Quod factum est, Tale igitur connubium prohibemus et anathematizamus.



CAP. X. Nullus ducat in coniugium quam polluit per adulterium. Conc. apud Alphes., c. 6.

 Illud uero communi decreto secundum canonum instituta definimus et iudicamus, ut si quis cum uxore alterius, uiuente eo, fornicatus fuerit, moriente marito, synodali iudicio aditus ei claudatur illicitus, ne ulterius ei coniungatur  matrimonio quam prius polluit adulterio.



CAP. XI. Adulterio polluta non ducatur ab eodem in matrimonio. Leo pa

 Nolumus enim, nec  Christiane religioni conuenit, ut illam ducat in coniugium quam prius polluit per adulterium.



CAP. XII. Post peractam penitentiam poterit uiduam in coniugem ducere, quam, uiro uiuente, per adulterium polluit. Conc. Tribur.

 Is qui uiuente marito coniugem illius adulterasse accusatur, et eo in proximo defuncto eamdem sumpsisse dignoscitur, omnibus modis publice penitentie subigatur. De quo etiam post penitentiam prefatam, si expedierit, seruabitur regula, nisi forte idem aut mulier uirum qui mortuus fuerat occidisse notetur, aut propinquitas aut alia quelibet criminalis impediat causa, quod si probatum fuerit, sine ulla spe coniugii  cum penitentia perpetuo permaneant. Si autem negauerit se eamdem feminam, uiuente uiro, nequaquam adulterasse, et prefati homicidii neuter eorum conuinci potuerit, purgent legaliter famam sue opinionis, et sumpto utantur coniugio, si alia, ut diximus, non impedierit ratio.



CAP. XIII. Adultera in quam mortem machinatur maritus, si ad episcopum fugerit, eam non reddat marito, sed in tuto ponat loco in quo possit tute uiuere. Conc. Tribur., c. 3.

Si cuius uxor constuprata fuerat, et propterea maritus capitali sententia delere illam machinauerit; ipsa uero urgente mortis periculo ad episcopum confugerit, et auxilium quesierit, operosius  tamen si potest episcopus laborare desudet ne occidatur. Si uero non potest, nullo modo liceat ei requirenti eam reddere ad occidendum, que se ei obtulit ad defendendum, sed solerti cura transmittat eam ad locum quem ipsa delegerit ut secura possit uiuere. Si uero interdum maritus eam inuenerit et repetierit, secundum seculi potestatem habebit, quidquid ei agere uelit. Sed audiat Augustinum dicentem: »Cum enim uir a uirtute nomen acceperit, et mulier a mollitia, id est fragilitate, quare contra crudelissimam bestiam libidinis uult unusquisque uxorem suam esse uictricem, cum ipse ad primum libidinis ictum uictus cadat? Nam quidquid contra fidem Catholicam non licet mulieribus, nec uiris licebit. Si autem eadem mulier timore perterrita  a loco ubi eam destinauerit, abfugerit, et uir eius ab episcopo semel et bis aut sepius repetierit, si uitam eius obtinere possit perquirat et reddat. Si autem non, omnino non reddat, maritus autem quandiu uiuit, nullatenus alteram ducat.«



DE INTERFECTORIBUS SUARUM CONIUGUM.



CAP. XIu. Non licet alicui uxorem suam adulteram occidere. Nicolaus Aluino archiepis.

 Inter hec uestra sanctitas addere studuit, si cuius uxor adulterium perpetrauerit  utrum marito ipsius liceat secundum humanam legem eam interficere. Sed Dei sancta Ecclesie mundanis nunquam constringitur legibus, gladium non habet nisi spiritualem quo non occidit, sed uiuificat.



CAP. Xu. Coniugia penitus interdicantur his qui suas coniuges occidunt.  Nicolaus Rodulpho Bitur. archiepise.

 Interfectores suarum coniugum sine iudicio, eum non addis adulterarum uel aliquid huiusmodi, quid aliud habendi sunt nisi homicide, ac per hoc ad penitentiam redigendi, quibus coniugium penitus denegatur, exceptis adolescentibus de quibus est beati Leonis pape 25 regula Decretalium, imo indulgentia seruanda.



CAP. XuI. Penitentia Astulphi qui propriam uxorem suam interfecit. Stephanus u Astulpho.

  Admonere te cum lacrymis et gemitu multo cordis curamus, fili Astulphe, sed non filius dici debes qui ter crudeliter infelix homicidium perpetrasti. Nam occidisti uxorem tuam, partem corporis tui, legitimo matrimonio tibi consociatam sine causa mortis, non tibi resistentem quocunque modo, non insidiantem uite tue, non inuenisti eam cum alio uiro nefariam rem facientem, sed concitatus a diabolo et impio furore inflammatus, latronum more atrocius eam gladio tuo crudelior omni bestia interemisti, et nunc post mortem eius addis iniquitatem super iniquitatem, filiorum tuorum improbe predo, qui matri non pepercisti, filios tuos orphanos fecisti. Inducere  super eam uis mortis causam post mortem, per unum homicidam et reprobum testem incusare uis mortuam. Quoniam nec Euangelium nec ulla diuina humanaque lex unius testimonio etiam idoneo quempiam condemnat uel iustificat, quanto magis per istum flagitiosissimum et scelestum nec illa uiua debuit condemnari, nec a te post eius mortem accusari. Prius causa criminis subtiliter erat inuestiganda, et tunc si ita fuisset inuenta, secundum legis tramitem debuit accipere ultionis uindictam. Nam si uerum  fuisset sicut ille adulter mentitus est, post annos uII penitentia forsitam pereta dimittere eam per approbatam causam poteras si uoluisses, occidere tamen eam nullatenus debuisti. Non enim uult Deus mortem peccatoris,  sed ut conuertatur ad penitentiam et uiuat. Idcirco placeat tibi consilium nostrum, et fac hoc quod leuius et melius uideri potest. Miserere anime tue ut non sit tuus tibimet ipsi homicida. Relinquere quapropter te rogamus hoc malum, secundum quod te traxit ad tam immanissimum peccati facinus. Ingredere in monasterium, humiliare sub manibus abbatis, et multorum fratrum precibus adiutus, obserua cuncta supplici animo que tibi fuerint imperata, si forte ignoscat infinita Dei bonitas peccatis tuis, et refrigeretur tua anima, priusquam crucieris in perpetuis flammis hoc melius et leuius certissime scias.

Sin autem publicam penitentiam permanens in  domo tua uel in hoc mundo uis agere  ita ut agere debeas, exhortamur. Omnibus diebus quibus penitere debes, uinum et omnem siceram non bibas, carnem nunquam ullo tempore comedas, preterquam in Pascha et die Natalis Domini. In pane et aqua et sale penitentiam age. In uigiliis et ieiuniis, in orationibus et eleemosynis omni tempore perseuera. Armis nunquam cingere, nec in quolibet loco litigare presumas. Uxorem nunquam ducere, concubinam non habere, nec adulterium committere audeas. In balneo nunquam lauare. In conuiuiis letantium nunquam miscere. In ecclesia segregatus ab aliis Christianis post ostium et postes te humiliter repone. Ingredientium et egredientium simpliciter  orationibus commendare. Communione corporis et sanguinis Domini cunctis diebus uite tue indignum te existimes. In ultimo tamen exitus uite tue die, si merueris pro uiatico si sit qui tribuat tibi, tantummodo uenialiter ut accipias tibi concedimus.

Sunt et alia multa que tibi durius et satis acrius erant iuxta magnum pondus peccati, infelix, adiicienda. Sed si hec omnia que tibi misericorditer dicta sunt, perfecto corde, Domino auxiliante feceris et custodieris, confidimus de immensa Dei clementia remissionem te tuorum habiturum peccatorum, et secundum dictum iusti bonique Pastoris resoluit te sancta Ecclesia ab hoc uinculo peccati  in terris, ut per ipsius gratiam qui eam sanguine suo acquisiuit, solutus sis in celis. Sin autem aliter feceris, et sancte matris Ecclesie tam salubrem admonitionem despexeris, ipse sis tibi iudex, et in laqueo diaboli, quo irretitus teneris, permanebis. Et sanguis tuus super caput tuum, nos alieni a consortio tuo pro aliorum filiorum Dei salute, ipso opitulante, omni sollicitudine nitimur, et desudare et Domini attentius misericordiam quotidie implorare.



CAP. XuII. Potius uxore uiuente aliam ducat quis, quam humanum sanguinem fundat. August. De Coniug. adulter., c. 2.

  Si quod uerius est dicitur, non licet homini Christiano adulteram coniugem occidere, sed tantum dimittere. Quis est tam demens qui ei dicat: Fac quod non licet, ut liceat tibi quod non licet. Cum enim utrumque secundum legem Christi illicitum sit, siue adulteram occidere, siue, illa uiuente, aliam ducere, ab utroque est abstinendum, non illicitum pro illicito faciendum. Si enim facturus est quod non licet, iam faciat adulterium, et non faciat homicidium, ut, uiuente uxore, aliam ducat, et non humanum sanguinem fundat; quod si est utrumque nefarium, non debet alterum per alterum perpetrare, sed utrumque uitare.



DE ADULTERIO.



CAP. XuIII. Carolus Magnus primam repudiauit uxorem et secundam duxit, ex qua filios suscepit tres et tres filias.  Carol. Magn. iuxta Alcuin.

Cum matris hortatu filiam Desiderii regis Longobardorum Carolus duxit uxorem; incertum qua de causa eam post annum repudiauit, et Hildebergam de gente Sueuorum precipue nobilitatis feminam, in matrimonium acceperit, de qua tres filios Carolum uidelicet et Pipinum et Ludouicum totidemque filias genuit.



CAP. XIX. Non ideo minus delinquit, cui sola deest facultas. August. De lib. arbitr.

 Si cui etiam non contingat  facultas concumbendi cum coniuge aliena, planum tamen aliquo modo sit eum id cupere, et si potestas detur esse facturum, non minus reus est quam si in ipso facto deprehenderetur.



CAP. XX. Adulteria, non sunt facienda etiam uoluntate procreandi proles. August. ad Claudium contra Iulian.

 Sicut non sunt facienda adulteria etiam uoluntate filios generandi, quemadmodum nec furta sunt facienda etiam uoluntate pascendi pauperes sanctos, quod tamen faciendum est non furta perpetrando, sed bene utendo mammona iniquitatis.



CAP. XXI. Adulterium secundum in penis obtinet locum.  Clemens ad Iacob., epist. 1.

 Quid in omnibus peccatis est adulterio grauius? Secundum namque in penis obtinet locum quem quidem primum illi obtinent, qui aberrant a Deo etiam si uixerint sobrie.



CAP. XXII. Quando dicitur committi adulterium. August. De bono coniug.

 Adulterium est, cum uel proprie libidinis instinctu, uel aliene consensu cum altero uel altera contra pactum coniugale concumbitur, atque ita frangitur fides, que in rebus etiam corporeis et abiectis magnum animi bonum  est. Et ideo eam saluti quoque corporali, quam etiam uita ista continetur, certum est non debere postponi.



CAP. XXIII. Mechatur qui alicui preter matrimonii fedus miscetur. Isidor. super Exodum, cap. 29.

 Non mechaberis, id est ne quisquam preter matrimonii federa aliis feminis misceatur ad explendam libidinem. Nam adulterium facit spiritaliter, qui preter suam ad alteram accedit.



CAP. XXIu. Uxor non in potestate mariti, sed in libera custodia debet poni, cum iudicium sit agendum siue de federe coniugum, siue de adulterii crimine.  Nicolaus Carol. regi.

Sicut relatu multorum didicimus, Lotharius rex conuentum celebrare disposuit et Thebergam reginam ex animi proprio iudicio meditatur subiicere et siquidem eam prestigiis falsitatis sue poterit exhiberi quasi non fuerit legitima sua uxor uult penitus a se sequestrare. Sin autem uult eam tanquam propriam dimittere uxorem, sed deinde quasi mechata fuerit insimulare atque per hoc hominem suum et hominem Theberge ad monomachiam impellere, et si homo ipsius regine ceciderit disponit hanc sine dilatione perimere. Item, preterea siue  de coniugum federe siue de adulterii crimine iudicium sit agendum, nulla ratio patet Thebergam cum Lothario posse inire conflictum uel legitimum controuersie inire certamen, nisi prius sue potestati et consanguineis propriis sociata, inter quos etiam locus preuidendus est in quo nulla sit uis multitudinis formidanda et non sit difficile testes perducere uel ceteras personas que tam a sanctis canonibus quam a uenerandis Romanis legibus in huiusmodi controuersiis requiruntur. Nec idcirco diximus ut ostendamus quem legum conflictum Lotharius congredi posse autumat, cum personam quam in suis penetralibus quotidie fatigat et conterit, et quando uult ad iudicium, quando uult ad  claustra reducit, et quando educta fuerit, nisi ea profiteatur que ipse preceperit, punit. Proprie igitur libertati committi, et omni oppressione atque potestate illius cum quo initur conflictus oportet liberari atque suis liberaliter uti, et suspectas personas conuenit declinare que se ab obiectis ostendere cupit immunem.



CAP. XXu. ui extorta confessio admitti in iudicio non debet. Nicolaus Thesberg. regin.

Nos hanc confessionem tuam quam non uoluntas, sed uis extorsit, nequaquam pro confessione recipimus, nec conuicium per radices extendere, nec permittimus: quod nisi euulsum intime ad multorum perniciem potest accedere. Denique, si hoc  licet, omnes uiri possunt quas iure sortiti sunt feminas, si eas odio habuerint, diuersis afflictionibus macerare, et quod legitime non fuerint assumpte, statim cogere, quin etiam ut morale crimen contra se dicant, illatis intolerabilibus penis compellere.



CAP. XXuI. Clerico negotiari non licet, et ponit tempora quando uir potest coire cum sua uxore. August. De Quest. uet. et Nou. Test., c. 27.

 Fornicari hominibus semper non licet; negotiari uero aliquando licet. Antequam ecclesiasticus quis sit, licet ei negotiari: facto iam non licet. Et Christiano cum uxore sua  conuenire aliquando licet, aliquando non licet. Propter enim processionis dies aliquando non licet conuenire, quia etiam a licitis abstinendum est, ut facilius impetrari possit quod postulatur, unde  Apostolus: Ex consensu, ait, abstinendum ad tempus, ut uacetur orationi . Nam et secundum legem in ieiunio cedere et iurgari licet , post non licet.



DE FORNICATIONE SPIRITALI.



CAP XXuII. Quia sit fornicatio carnis et anime. Isidor. Sentent. 39.

Fornicatio carnis adulterium est. Fornicatio anime, seruitus idolorum est.



CAP. XXuIII. Quid sit coniugium adulterinum. August. l. I.

Si propter fornicationem carnis permittitur uxor  a coniuge separari, quanto magis in coniuge mentis fornicatio est detestanda, id est infidelitas? Infidelis hominis fornicatio est maior in corde, nec uera eius pudicitia dici potest cum coniuge, quia omne quod non est ex fide, peccatum est. .



CAP. XXIX. Licite dimittitur uxor, que uirum suum cogere querit ad malum. August. De Sermone Domini in monte.

 Idololatria quam sequuntur infideles, et quelibet noxia superstitio, est fornicatio. Dominus autem permisit causa fornicationis uxorem dimitti, sed quia permisit, non iussit, dedit locum Apostolo monendi, ut qui uoluerit, non dimittat uxorem infidelem, quo sic fortassis possit  fidelis fieri. Item: Si infidelitas fornicatio est, et idololatria infidelitas, et auaritia idololatria, non est dubitandum et auaritiam fornicationem esse.



CAP. XXX. De eodem. August. De Serm. Dom. in monte, l. I.

 Quis ergo iam quamlibet illicitam concupiscentiam potest recte a fornicationis genere separare, si auaritia fornicatio est? Ex quo intelligitur quod propter illicitas concupiscentias non tantum que in stupris cum alienis uiris ac feminis committuntur, sed omnino propter quaslibet, que animam utentem male a lege Dei aberrare faciunt et perniciose turpiterque corrumpi, possit sine crimine, et uir uxorem dimittere, et uxor uirum,  quia exceptam facit Dominus fornicationis causam, quam fornicationem, sicut supra consideratum est, generalem et uniuersalem intelligere coguntur. Cum autem ait, excepta causa fornicationis, non dixit, cuius ipsorum, uiri aut femine. Non enim tantum fornicantem uxorem dimittere conceditur, sed quisquis eam uxorem quoque dimittit, a qua ipse cogitur fornicari, causa utique fornicationis dimittit, uelut si aliquem cogat uxor sacrificare idolis, qui talem dimittit, causa fornicationis dimittit, non tantum illius, sed et sue: Illius, quia fornicatur; sue, ne fornicetur.



CAP. XXXI. Qui fornicatur, fornicationis causa uxorem suam dimittere non potest.

 Nihil enim iniquius  quam fornicationis causa dimittere uxorem, si et ipse conuincitur fornicari; occurrit enim illud: In quo enim alterum iudicas, teipsum condemnas . Quapropter quisquis fornicationis causa uult abiicere uxorem suam, prior debet esse a fornicatione purgatus et immunis; quod similiter etiam de femina dixerim.



CAP. XXXII. Sine culpa relinquetur uxor, que cum uiro fideli habitare uoluerit.  August. De oper. et fid., c. 16.

 Uxor legitima societate coniuncta sine ulla culpa relinquitur, si cum uiro Christiano permanere uoluerit. Non attenditur eo modo eam rectissime dimitti. Si uiro suo dicat: Non ero uxor tua nisi mihi uel de latrocinio diuitias conferas aut si solita lenocinia quibus nostram domum transigebas, etiam Christianus exerceas, aut si quid aliud aut facinorosum uel flagitiosum in uiro nouerat, quo delectata uel libidinem explebat, uel facilem uictum habebat, uel etiam incedebat ornatior. Tunc enim ille cui hec uxor dixit, si ueraciter  egit penitentiam ab operibus mortuis quando accessit ad baptismum, habetque in fundamento fidem que per dilectionem operatur, procul dubio plus tenebitur amore diuine gratie quam carnis luxurie, et membrum quod eum scandalizat fortiter amputabit.



CAP. XXXIII. Amore cuiuslibet non est a fide recedendum. Ambrosius ad Hilarium.

 Si infidelis, dicit Apostolus, discedit, discedat, non est seruituti subiectus frater aut soror in huiusmodi, id est, si infidelis noluerit esse cum coniuge fideli. Hoc agnoscat fidelis suam libertatem, non ita se subiectum deputet seruituti,  ut ipsam dimittat fidem, ne coniugem amittat infidelem, hoc et de fidelibus atque parentibus, hoc et de fratribus ac sororibus intelligitur, propter Christum omnes esse dimittendos, cum ponitur ista conditio, ut propter Christum dimittat, si cum secum habere desiderat. Hoc ergo et de domo et de agris, hoc est de his rebus que iure pecuniario possidentur intelligendum est.



CAP. XXXIu. Que simulacrum facit nec resipiscit, dimittatur a uiro suo. August. De adult. coniug., l. II.

 Non solum mechatio est illius qui carnem suam coinquinat, sed etiam qui simulacrum facit mechatur, quod si in his factis perseuerat et penitentiam non agit, recede ab  illa et noli conuiuere cum illa. Sin autem, et tu particeps eris peccati eius. Propter hoc preceptum  est uobis per uos manere, siue uiro, siue mulieri. Potest enim in huiusmodi penitentia esse.



DE RECONCILIATIONE CONIUGUM.



CAP. XXXu. Adulterio purgato per penitentiam potest fieri reconciliatio coniugii.  August. ad Pollent., l. II, c. 6.

 Quod autem tibi durum uidetur, ut post adulterium reconcilietur coniux, si fides adsit, non erit durum. Cur enim deputamus adhuc adulteros, uel quos baptismate ablutos, uel penitentia credimus esse sanatos. Hec crimina in ueteri lege nullis sacrificiis Dei mundabantur,  que in lege Noui Testamenti sanguine sine dubitatione mundantur, et ideo tunc omnino prohibitum est ab alio uiro contaminatam recipere uxorem, quamuis Dauid Saulis filiam, quam pater eiusdem mulieris ab eo separatam dederat alteri, tanquam Noui Testamenti prefigurator, sine contaminatione receperit. Nunc autem postea quam Christus ait adultere: Nec ego te condemnabo, uade, deinceps noli peccare , et quis non intelligit debere ignoscere maritum, quod uidet ignouisse Dominum amborum, nec iam se debere adulteram dicere cuius penitentis crimen diuina credit miseratione deletum.



CAP. XXXuI. uiri grauius sunt puniendi de adulterio quam mulieres.  August. ad eumd. l. II, c. 6.

 Indignantur mariti, si audiant adulteros uiros pendere similes adulteris feminis penas cum tanto grauius eos puniri oportuerit, quanto magis ad eos pertinet et uirtute uincere, et exemplo regere feminas.



CAP. XXXuII. De eodem.  August. ad eumd., l. II, c. 6.

 Non erit turpis neque difficilis etiam post patrata atque purgata adulteria, reconciliatio coniugum, ubi per claues regni celorum non dubitatur fieri remissio peccatorum, non ut post uiri diuortium adultera reuocetur, sed ut post Christi consortium, adultera non uocetur.



CAP. XXXuIII. An uiro licet reuerti ad mulierem adulteram.  Hermes, l. Pastor., c. 4.

 Ego dixi Pastori: »Domine, si quis habuerit mulierem fidelem in Domino, et hanc inuenerit in adulterio, nunquid peccat uir, si concubit cum illa?« Et dixit mihi: »Quandiu nescit peccatum eius sine crimine est cum illa. Si autem scierit uir uxorem suam deliquisse et non egerit penitentiam mulier, sed permanet in fornicatione sua, et coierit cum illa uir, reus peccati eius erit, et particeps mechationis eius.« Et dixi illi: »Quid ergo si permanet in uitio suo mulier?« Et dixit: »Dimittat illam uir, et uir per se maneat. Et dixi: Quid, si mulier dimissa penitentiam egerit et uoluerit ad uirum reuerti, nonne  recipietur a uiro suo?« Dixit: »Imo si non receperit eam uir suus peccat, et magnum peccatum sibi admittit.« Ergo debet recipere peccatricem que penitentiam egit, sed non sepe. Seruis enim Dei penitentia est una. Propter penitentiam ergo non debet, dimissa uxore sua, aliam ducere; hic actus est similis in muliere et in uiro.



DE SACRAMENTO ET IURAMENTO RECONCILIATIONIS.



CAP. XXXIX. Purgatio imputati adulterii.


 De hoc quod mihi reputatum est in hac synodo, quod simul cum ista femina adulterium uel fornicationem fecissem, quod ita non feci nec culpabilem me cognosco, sic me Deus adiuuet ad illud iudicium.



CAP. XL. Separatio inceste copulationis, et iuramentum separationis.

Ab isto die in antea cum ista femina cum qua adulterium uel fornicationem fecisti, unde disciplinam uel penitentiam suscepisti, amplius non adulterabis nec fornicaberis cum ea nec aliam uxorem accipies nonnisi post peractam penitentiam tibi licentia data fuerit ab episcopo aut ab eius misso Sic te Deus adiuuet!



CAP. XLI. Reconciliatio coniugatorum, et iuramentum reconciliationis.


  Ab isto die in antea istam tuam coniugem N. quam iniuste dimiseras, ita tenebis sicut maritus suam debet habere coniugem, et in dilectione et debita disciplina, nec illam per ullum malum ingenium a te separabis, nec ea uiuente aliam accipias. Sic te Deus adiuuet!



CAP. XLII. Iuramentum reconciliationis adultere.

Amodo in antea istum tuum maritum quem iniuste dimiseras ita tenebis et amplexaberis, et ei in seruitio et in amore et in timore ita eris subdita, et obediens sicut per rectum uxor debet esse suo subiecta marito, nec unquam ab eo te separabis nec illo uiuente alteri uiro te sociabis coniugio aut adulterio. Sic te Deus adiuuet!



QUOD MULIERES DEBENT ESSE SUBDITAE uIRIS.



CAP. XLIII. Mulieres suis uiris debent subesse.  August., Question. in Genes.

Est ordo naturalis in hominibus, ut seruiant femine uiris, et filii parentibus, quia nulla iustitia est ut maior seruiat minori.



CAP. XLIu. uir est caput mulieris. August. Quest. uet. Test.

 Hec imago est in homine ut unus factus sit homo ex quo ceteri oriantur, habens imperium Dei, quasi uicarius, quia unius lex Dei habet uir imaginem [mel. omnis lex Dei habet imaginem]. Ideoque mulier non est facta ad imaginem Dei, sic etenim dicit: Et fecit Deus hominem, ad imaginem Dei fecit illum . Hinc etiam Apostolus: uir quidem, ait, non debet uelare  caput, quia imago et gloria Dei est. Mulier uero uelat, quia non est gloria aut imago Dei .



CAP. XLu. De eodem. August. Quest. 33 in Deut., l. Iu.

 Satis hinc apparet quemadmodum uiris feminas subditas et pene famulas lex esse uoluerit uxores dum constituit, ut diceret aduersus uxorem uir testimonium, unde lapidaretur illa, si hoc uerum esse demonstraretur, ipse tamen non uicissim lapidatur, si hoc falsum esse constiterit, sed tantummodo castigatur et damnificatur, eique perpetuo iubetur adherere qua carere uoluerat. In aliis autem causis eum qui testimonio falso cuiquam nocuerit, quod si probaretur, iussit occidi; eadem iubetur plecti pena, qua  fuerat  iste plectendus.



CAP. XLuI. uir est caput mulieris Hieron. in epist. ad Tit.

 Cum caput mulieris uir sit, caput autem uiri Christus est, quecunque uxor non subiicitur uiro, id est capiti suo, eiusdem criminis rea est cuius et uir si non subiiciatur capiti suo Christo; uerbum autem Domini blasphematur uel dum contemnitur Dei prima sententia et pro nichilo ducitur, uel cum Christi infamatur Euangelium dum contra legem fidemque nature ea, que Christiana est et ex lege Dei subiecta est uiro, imperare desiderat, cum etiam gentiles femine uiris suis seruiant communi lege naturali.



CAP. XLuII. Arbitrium uiri mulierem sequi oportet in omnibus.  August. Quest. in Numer., l. Iu, c. 59.

 Noluit itaque lex mulierem aliquid uouere Deo aduersus animam  suam, ut non aliqua rerum licitarum atque concessarum abstinentia, in eiusdem uotis femine ualeat auctoritas, sed uirilis, ita ut si adhuc innupte concesserat uota persoluere pater, si antequam persoluerit, nupserit, et uiro eius hoc cognitum non placuerit, non persoluat, et hoc omnino sine peccato, quia Deus mundauit eam sicut dicit, id est mundam indicauit. Neque hoc contra Dominum putandum est fieri, cum ipse Dominus hoc preceperit, hoc uoluerit.



CAP. XLuIII. uota abstinentie que mulier, permittente uiro, promiserit, illo prohibente seruare non cogitur. August. Quest. in Numer., l Iu.

 Manifestum est ita uoluisse legem, feminam sub uiro esse, ut nulla uota  eius que abstinentie causa uouerit, reddantur ab ea, nisi auctor fuerit uir permittendo. Nam, cum ad peccatum eiusdem uiri pertinere uoluerit lex, si prius permiserit et postea prohibuerit et hoc tamen non dixit, ut faciat mulier quod uouerat, quia permissa iam prius a uiro fuerat, uiri dixerat esse peccatum, quia abnuit, quod prius consenserat, non tamen mulieri uel ex hoc permissum dedit, ut quod prius uir ei concesserit, postea, si prohibuerit, contemnatur.



CAP. XLIX. Nulla est mulieris potestas, sed in omnibus dominio uiri subiecta est. Ambros. in l. Quest. uet. et Nou. Test.

 Mulierem constat subiectam sub dominio uiri, et nullam auctoritatem  habere, nec docere enim potest nec testis esse, nec fidem dare, nec iudicare.



CAP. L. De eodem. Ex Ambros. Examer. l. u, c. 7.

 Adam per Euam deceptus est, non Eua per Adam. Quem uocauit ad culpam mulier, iustum est ut eam in gubernationem assumat, ne iterum femina sua facilitate labatur



CAP. LI. De eodem. Ambros. in Epist. ad Cor. c. XI.

 Mulier debet uelare caput quia non est imago Dei, sed ut ostendatur subiecta . Et quia preuaricatio per illam inchoata est, hoc signi debet habere in ecclesia, propter reuerentiam episcopalem non habeat caput  liberum, sed uelamine tectum, non habet potestatem loquendi, quia episcopus personam Christi representat. Quasi ergo ante iudicem Christum, sic ante episcopum, qui uicarius Domini est, propter reatum originalem subiecta debet uideri.



QUARE INTER CONSANGUINEOS NON FIT CONIUGIUM.



CAP. LII. Quare constitutum sit ne consanguineas ducamus uxores.  August. De ciuit. Dei, l. Xu, cap. 15.

 Cum ergo genus humanum  post primam copulam uiri facti ex puluere et coniugis eius ex uiri latere, marium feminarumque coniunctione opus haberet, ut gignendo multiplicarent, nec essent ulli homines nisi qui ex illis  duobus essent nati uiri coniuges sorores suas acceperunt. Quod profecto quanto est antiquius compellente necessitate, tanto postea factum est damnabilius religione prohibente; habita est enim ratio rectissima caritatis, ut homines, quibus esset atque honesta concordia diuersarum necessitudinum uinculis necterentur. Nec unus in uno haberet necessitudines, sed singule spargerentur in singulos, sic ad socialem uitam diligentius plurime plurimos obtinerent. Pater quippe et socer duarum sunt necessitudinum nomina, ut ergo alium quisque habeat patrem, alium socerum, numerosius se porrigat caritas, utrumque autem unus Adam esse cogebatur, et filiis et filiabus suis, quando fratres sororesque coniugio iungebantur. Sic et Eua uxor  eius utrique sexui filiorum fuit socrus et mater. Que si due femine fuissent, mater altera, et socrus altera, copiosius se socialis dilectio colligeret. Sed hoc unde fieret non erat, quando nisi fratres et sorores ex illis duobus primis nulli homines erant. Fieri ergo debuit quando potuit, ut existente copia unde ducerentur uxores, que iam non erant sorores, ut non solum illud fieret, ut nulla necessitas esset, quod humano crescente genere etiam inter impios deorum multorum falsorumque cultores sic obseruari cernimus, ut etiam si peruersis legibus permutantur fraterna coniugia, melior tamen consuetudo ipsa malit exhorrere licentiam, sicque aduersetur quasi nunquam licere potuerit. Copulatio igitur maris et femine quantum pertinet ad  genus humanum quddam seminarium est ciuitatis. Celestis uero ciuitas opus habet ut noxam generationis euadat.



CAP. LIII. Inter quas personas nuptie sunt inceste. Institut. l. I, c. 10.

 Inter eas enim personas que parentum liberorumue locum obtinent, inter se nuptie contrahi non possunt, ueluti inter patrem et filiam, uel auum et neptem, uel matrem et filium, uel auiam et nepotem, et usque ad infinitum. Et si tales persone inter se coierent, nefarias atque incestas nuptias contraxisse dicuntur. Et hec adeo uera sunt, ut quamuis per adoptionem parentum liberorumue loco sibi esse ceperint,  non possunt inter se matrimonio iungi, in tantum ut etiam dissoluta adoptione idem iuris maneat. Itaque eam que tibi per adoptionem filia aut neptis esse ceperit, non poteris eam in uxorem ducere quamuis eam emancipaueris. Inter eas quoque personas que ex transuerso gradu cognationis iunguntur, est quedam similis obseruatio, sed non tanta. Sane enim inter fratrem sororemque nuptie prohibite sunt, siue ab eodem patre, ab eademque matre nati sunt, siue ex altero eorumdem: sed, si que per adoptionem soror tibi esse ceperit, quandiu quidem constat adoptio, sane inter te et eam nuptie consistere non possunt, filiam uxorem ducere non licet, sed nec neptem fratris uel sororis  ducere quis potest, quamuis quarto gradu sint. Cuius enim filiam uxorem ducere non licet, eius nec neptem permittitur. Eius uero mulieris quam pater tuus adoptauit, filiam non uideris impediri ducere uxorem, quia neque naturali neque ciuili iure tibi coniungitur. Duorum autem fratrum uel sororum liberi, uel fratris et sororis iungi non possunt. Item amitam licet adoptiuam, uxorem ducere non licet nec materteram, quia parentum loco habentur; qua ratione uerum est, magnam quoque amitam et materteram magnam prohiberi ducere uxorem. Affinitatis quoque ueneratione a quorumdam nuptiis abstinere necesse est, ut ecce priuignam aut nurum ducere in uxorem non licet, quia utreque quoque filie loco sunt. Item mariti filius ex  alia uxore et uxoris filia ex alio marito uel econtra matrimonium recte contrahunt, licet habeant fratrem uel sororem ex matrimonio postea contracto natos.

Si uxor tua post diuortium ex alio filiam procreauerit, hec quidem priuigna tua non est. Item, si aduersus ea que diximus aliqui coierint, nec uir, nec uxor, nec nuptie nec matrimonium intelligitur, nec dos. Itaque, qui eo coitu nascuntur, in potestate patris non sunt, sed tales sunt quantum ad patriam potestatem pertinet, quales hi sunt quos mater uulgo concepit. Nam nec hi patrem habere intelliguntur. Cum his etiam incertus est coitus unde solent filii spurii appellari, uel a Greca uoce separadii, concepti sine patre filii.



CAP. LIu. Filius tuus et neptis ex filia coniuges fieri non ualent etiam ex iure ciuili.  Ambrosius Paterno.

Tu copulares filium tuum et neptem ex filia, id est ut accipiat sororis sue filiam. Interroga nominum legionem, nempe auunculus iste illius, illa huius neptis uocatur. Item, quod dubitari queat cum diuina etiam fratres patrueles prohibeat conuenire in coniugalem copulam qui sibi quarto copulantur gradu, hic autem gradus est, qui etiam ciuili iure a consortio coniugii uidetur exceptus.



CAP. Lu. Inter quos matrimonium prohibetur consanguinitatis causa. Alexander II clericis metrop.

De parentele gradibus tam famose questionis apud illos scrupulum nuper inter uos emersisse cognouimus,  super quam nonnullos perniciosos interpretes ac disputatores contra ueritatis regulam sanamque doctrinam dogmatizare dolemus. Sedentes in cathedra pestilentie dictant iura, que nesciunt, et docent illa que nullatenus didicerunt. Nam, ut fertur, traditiones a duobus fratribus altrinsecus prodeuntes enumerant ut eorum filios inuicem Iu, nepotes uI, pronepotes IX, generationem esse prohibeant. Hoc itaque modo unumquemque generationis gradum, qui unus procul dubio dicendus est, diuidunt, atque imperite numerando progeniem desecare contendunt. Qui nimirum nequaquam in huius fetoris ritus pestilenter irrumperent si sacre pabulum Scripture uiuacis ingenii faucibus ruminarent. Nam  quod duorum fratrum siue nepotum, uel deinceps utrinque descendentium generationes non diuerse dici, sed eodem hac sub uno debeant uniformiter apppellari, testatur liber Geneseos cum dicit: uixit Ioseph centum annos et uidit Ephraim filios usque ad tertiam generationem. Filii quoque Machir filii Manasse nati sunt in genibus Ioseph . Porro autem si sic generationes supputari deberent ut uestri disputatores autumant dum Ioseph ex utroque filio Ephraim, sed et Manasse, nepotes haberet, nequaquam Scriptura diceret, quia uidit filios Ephraim usque ad tertiam sed usque ad uI generationes. Item: Beatus quoque Gregorius dum super Anglorum coniugiis scriberet, hec fere uerba deprompsit.



CAP. LuI. Anglicis permittitur ut in quarta uel in quinta generatione copulentur.


Quedam lex Romana in republica permittit, ut duorum fratrum uel sororum filius uel filia in coniugio misceatur. Sed omnino cognoscitur ex hoc coniugio non posse sobolem subcrescere. Unde necesse est ut in Iu, uel u inuicem generationem copularentur, in quibus nimirum uerbis luce clarius patet quas, dum doctor insignis duorum fratrum soboles prohibet matrimonio iungi, in Iu uero generationes permittit neophytas, ut quanquam cultores peruersi dogmatis astruunt, generatio Iu in duorum fratrum filiis ualet inueniri.



CAP. LuII. De gradibus prohibitis inter parentes. Ex Decret. Gregor. Iun.

 Si quis fratris  uxorem duxerit in coniugium, anathema sit. Si quis nouercam aut nurum suam duxerit, anathema sit. Si quis consobrinam suam duxerit, anathema sit. Si quis de cognatione uel quam cognatus habuit duxerit in coniugium, anathema sit.



CAP. LuIII. Germani usque in quartam generationem copulari possunt. Zacarias papa episcopis.

 Asserentibus  hominibus de Germanie didici partibus quod beate recordationis papa Gregorius, dum eos ad religionem Christianitatis diuina gratia illustratet, licentiam eis dedisset in quartam sese copulari generationem. Quod Christianis licitum non est. Sed, dum rudes erant inuitandi ad fidem, quod minime scriptum reperimus, non ambigamus.



CAP. LIX. Dei iisdem gradibus prohibitis.

 Ut consobrinam, neptem, nouercam, fratris uxorem, uel de propria cognatione, uel quam cognatus habuit nullus sibi in coniugio copulare audeat. Si quis huic nefario coniugio conuenerit, et in eo permanserit, sciat se apostolice auctoritatis anathematis uinculis innodatum, et nullus  sacerdos tribuat communionem. Si uero conuersus diuisusque fuerit a tali copulatione digne penitentie submittatur ut sacerdos loci considerauerit.



CAP. LX-LXI. Si debeant duo germani fratres singulas sorores accipere, que sunt ab illis longa progenie generate.

Beda in hist. 33, et tract. 8; August. Respon. Greg.

Hoc fieri modis omnibus licet. Nequaquam enim in sacris eloquiis inuenitur quod huic capitulo contradicere uidentur.



CAP. LXII. De eodem. Gregor. respons August. c. 19.

 Cum nouerca misceri graue facinus est, quia scriptum est:  Turpitudinem patris tui non reuelabis. Neque enim turpitudinem patris filius reuelare potest. Sed, quia scriptum est: Erunt duo in carne una , qui turpitudinem nouerce que una cum patre fuit, reuelare presumpserit, profecto patris turpitudinem reuelabit. Cum cognata quoque misceri prohibitum est, quia per coniunctionem priorem caro fratris fuerit facta. Pro qua re etiam Ioannes Baptista truncatus est, et sancto martyrio consummatus est.



QUOD INTER COMMATRES SPIRITUALES NON FIT CONIUGIUM.



CAP. LXIII. Duas commatres alicui habere non licet.  Nicolaus Salomoni Constant. episc.

 Sciscitatur a nobis sanctitas uestra, si aliquis homo duas commatres spirituales habere ualeat, unam post alteram. In quo fraternitas tua meminisse debet esse scriptum: Erunt duo in carne una . Itaque, cum constet quia uir et uxor una caro per connubium efficiuntur, restat nimirum uirum compatrem constitui illi mulieri, cuius matrimonio assumpta uxor commater esse uidebatur. Et idcirco liquet uirum illi femine non posse iungi in copula, que commater eius erat, cum qua idem una caro fuerat effectus.



CAP. LXIu. Puniatur qui hec crimina committit et non tamen legitimam dimittat uxorem. Nicolaus Salomoni Constant. episc.

 Si quis cum matre spirituali  fuerit fornicatus anathematis, ut scitis, percutiatur ictibus: similiter autem et illum percutere promulgamus, qui cum ea quam de sacro fonte baptismatis susceperit aut cum illaquam ante episcopum tenuerit, cum sacro chrismate fuerit uncta, fornicationis perpetrauit scelus, legitimam tamen, si habuerit, non dimittere cogatur uxorem. Quos enim Deus coniunxit homo separare non debet.



CAP. LXu. Non separetur a uiro, sed penitentiam. agat que filium suum coram episcopo fraudulenter tenuit. Conc. Cabil., c. 4.

 Dictum etiam nobis est quasdam feminas desidiose, quasdam uero fraudulenter ut a uiris suis separentur, proprios filios coram episcopis ad confirmandum tenuisse, unde nos dignum duximus ut si que mulier filium suum desidia  aut fraude aliqua coram episcopo tenuerit ad confirmandum, propter fallaciam suam, aut propter fraudem quandiu uiuat penitentiam agat, a uiro suo tamen non separetur.



CAP. LXuI. Separentur et graui penitentia plectantur qui filiolam suam uel spiritualem matrem ducunt in uxorem. Conc. Mogunt. c. 10.

 De eo quod interrogastis, si ille qui filiolam suam duxit uxorem, et qui concubuit cum matre sua spirituali, et de eo qui filium suum baptizauit, et cuius uxor cum de fonte suscepit, ea ratione ut dissidium fieret coniugii, si postea in tali copulatione permanere possent. De talibus sic respondendum est: Si filiolam  aut commatrem suam spiritualem in coniugio aliquis duxerit, separandos eos esse iudicamus, et graui penitentia plectendos. Si autem coniuges legitimi  unus aut ambo ex industria fecerint, ut filium suum de fonte susceperint, ut dissidium fiat, tale consilium damus: Si innupti manere uoluerint, bonum est. Sin autem, grauis penitentia insidiatori iniungatur et simul maneant. Et si suprauixerit preuaricator coniugii, acerrima penitentia mulctetur, et sine spe coniugii maneat.



CAP. LXuII. Uxorem compatris ducere potest, cuius ipsa commater non fuerat. Conc. Tibur. 47.

 Qui spiritualem compatrem habet cuius filium uel de lauacro sacri fontis accepit, et eius uxor commater non est, liceat ei defuncto compatre suo eius uiduam ducere in uxorem, si nullam habet con sanguinitatis propinquitatem.  Quid enim? nunquid non possunt coniungi quos nulla proximitas carnalis uel in id generatio secernit spiritualis.



DE CONSANGUINITATE ET AFFINITATE.



CAP. LXuIII. Affinitas in superstite non deletur.  Gregor. pap. uenerio Carol. episc.

 GREGORIUS SERuUS seruorum Dei, uENERIO Caralitano.

Fraternitatis uestre studiose sagacitati, frater amande, quas de beo defero grates, quoniam quesisti que debuisti, et iucundum me reddidisti. Unde placide ad inquiquisita respondeo. Sedem apostolicam  consulere decreuisti, si mulier copula nuptiali extraneo uiro iuncta cognationi eius pertineat, si eo defuncto cognatio manet eadem, uel sub altero uiro cognationis uocabula dissoluuntur, uel si suscepte soboles possint legitime ad prioris uiri cognationis transire copulam. Est enim uerbum Domini ualidum et forte, est durabile, est perseuerabile, est immutabile, non momentaneum, non transitorium. Ait autem per se ipsa ueritas, que Deus est et uerbum Dei est: Celum et terra transibunt, uerba autem mea non transibunt . Antequam Deus in carne appareret inter homines, eo inspirante dixit Adam: Quamobrem relinquet homo patrem suum et matrem suam, et adherebit uxori sue, et erunt duo in carne una . Cui non contradixit Dominus. Deinde  cum ueritas oriretur de terra in terram, et uisibilis in humanitate appareret, interrogatum est, si licitum esset homini uxorem dimittere . Quod prohibens fieri uetuit, nisi forte si fornicatio sola excluderet copulam maritalem. Unde procul statim in medium eamdem sententiam ipsam quam ante secula manens cum Patre uerbum inspirauit in Adam ipse confirmans quod ipse primus protulit homo: Quamobrem relinquet homo patrem et matrem et adherebit uxori sue, et erunt duo in carne una .

Si una caro fiunt, quomodo poterit aliquis eorum propinquius pertinere uni, si non pertineat alteri,  hoc minime fieri posse credendum est. Nam uno defuncto in superstite affinitas non deletur, nec alia copula coniugalis affinitatem prioris copule soluere potest. Sed neque coniunctionis alterius sobolem placet ad ipsius affinitatis prioris uiri transire consortium pro eo quod uerbum Domini ualidum est et forte, et, ut inquiens dixit Propheta: Quoniam ipse dixit et facta sunt, ipse mandauit et creata sunt . Statuit ea et in e., et in s. s. p. p. Nam post  uerbum suum atque preceptum effecit Deus duo carnem unam, id est masculum et feminam qui innumeram sexus utriusque multitudinem non destitit secum facere unum, sicut per se ueritas dixit: Non pro his tantum rogo, sed et pro eis qui credituri sunt per uerbum eorum in me ut unum sint, sicut tu, Pater, in me et ego in te, et ipsi in nobis unum sint . Si quis temerario et sacrilego ausu in defuncto querit propinquitatem exstinguere sub altero affinitatis uocabulo dissipare uel susceptam sobolem alterius copule credens legitime sociari, propinquitatis prioris hic negat uerbum Dei ualidum esse et forte. Et qui tam facile et tam querit uelociter dissoluere, hic non credit uerbum Dei manere in eternum. Confice terram ex quatuor locis distantibus  a se magna intercapedine et confectam et conglutinatam finge cuiuscunque figure uel immensitatis corpus uolueris.



CAP. LXIX. In parente a propria et coniugis eadem consanguinitatis est obseruanda. Isidor. ex conc. Maciens., c. 3.

 Sane consanguinitas que in proprio uiro obseruanda est, hec nimirum in uxoris parentela de lege nuptiarum custodienda est, qua constat eos duos fuisse in carne, ideoque communis illis utraque parentela credenda est; sicut scriptum est: Erunt duo in carne una .



CAP. LXX. In quinta uel sexta generatione nullus amplius copuletur coniugio.  Conc. Cabil., c. 5.

 Contradicimus quoque in Iu et u uel uI generatione nullus amplius coniugio copuletur. Ubi autem post interdictum factum fuerit inuentum, separetur.



CAP. LXXI. De eodem. Gregorius ad Augustinum Cantuar., c. 6; et Ioan. Constantinop. ad Felicem episc. Sicil.

 Gregorius papa requisitus ab August., Anglorum gentis episcopo, quota generatione fideles debeant copulari, dispensatorie sic rescribit: »Quedam terrena lex Romane reipublice permittit ut siue fratris et sororis, seu duorum fratrum  germanorum uel duarum sororum filius et filia misceatur, sed experimento didicimus in tali coniugio sobolem non posse succrescere, unde necesse est ut in Iu uel u generatione fidelium licenter sibi iungantur.«



CAP. LXXII. De eodem. Gregor. ad eumdem, et Ioannes.

 uerum post multum temporis a Felice et Messario Sicilie presule requisitus uerum Augustino Gregorius scripserit, ut Anglorum Iu generatione contracta matrimonia minime soluerentur.



CAP. LXXIII. Anglicis permittitur ut in quarta uel in quinta generatione copulentur. Ex Gregor. epist. 31, l. XII.

  Humilissimus pater Gregorius, inter cetera talem rationem dedit: Quod scripsi Augustino Anglorum gentis episcopo, alumno uidelicet, ut recordaris, tuo, de consanguinitatis coniunctione ipsi et Anglorum genti que nuper ad fidem uenerat, ne a bono quod ceperat metuendo austeriora, recederet, specialiter et generaliter scripsisse me intelligas. Unde et mihi Romana ciuitas testis existit, nec ea intentione hec illis scripsi mandata, ut postquam firma radice in fide fuerint solidati, si infra propriam consanguinitatem  inuenti fuerint, non separentur, aut infra affinitatis lineam, id est usque ad uII generationem iungantur, sed quod adhuc neophytis illis existentibus eis primum illicita consentire, et eos uerbis ac exemplis instruere oportet. Nam, iuxta Apostolum, qui ait: Lac dedi uobis potum, non escam , ista illis modo non posteris, ut prefixum est, temporibus tenenda indulsimus, ne bonum quod adhuc infirma radice plantatum erat exueretur, sed aliquantulum affirmaretur, et usque ad perfectionem custodiretur. Nec ergo ego Ioannes idcirco perstringenda curaui ut hi qui occasione noue dispensationis illicita matrimonia contra hunc eruditissimum uirum causantur, non generaliter, quartam generationis copulam sensisse, imo uenialiter simulque  temporaliter permisisse cognoscant.



CAP. LXXIu. Quare usque ad sextum gradum consanguinitas obseruetur. Isidor. Etymol. l. IX, c.

 Consanguinitas dum se paulatim propaginum ordinibus dirimens usque ad ultimum gradum sese subtraxerit, et propinquitas esse desierit, eam rursus lex matrimonio uinculo repetit, et quodammodo reuocat fugientem. Ideo autem usque ad uI generationis gradum consanguinitas restituta est, ut sicut sex etatibus mundi generatio et omnis status finitur, ita propinquitas generis tot gradibus terminetur.



CAP. LXXu. Quot sunt computandi gradus consanguinitatis.  Ex Decret. Isidori

 Isidorus in etymologiis suis, usque ad uII generationem consanguinitatis abstinendum et sic legitimo connubio coniungendum asserit. Inde reor eum fecisse quod genealogie seriem retexens, quousque ordinem numerandi perducere possent, eo cognationem sanguinis seruandam estimauit, sicque ad inuocationem generis et amicitie ius conseruandum redire ad connubium sanciuit, quando iam cognationis ordo numerari desinit.



IN QUO RAMUSCULO CONSANGUINITATIS LEGITIMA FIERI CONNUBIA POSSINT.



CAP. LXXuI. Quomodo dirimuntur gradus consanguinitatis.  Ex Decret. Isidor.

 Beatus Isidorus de consanguinitate sic loquitur, cuius series uI gradibus dirimitur, hoc modo: filius et filia quod est frater et soror, ipse est truncus; illis seorsum seiunctis, ex radice illius trunci egrediuntur isti ramusculi, nepos et neptis primus, pronepos proneptis secundus, abnepos et abneptis tertius, adnepos et adneptis quartus, trinepos et trineptis quintus, trinepotis nepos et trineptis neptis sextus. Hec consanguinitas dum se paulatim in propaginum ordinibus  dirimens usque ad ultimum gradum sese subtraxerit et propinquitas esse desierit, tunc primum lex matrimonii uinculum repetit, et quodammodo reuocat fugientem. Ideo autem usque ad sextum generationis gradum consanguinitas constituta est, ut sicut in sex etatibus mundi generatio et hominis status finitur, ita propinquitas generis tot gradibus terminetur.



CAP. LXXuII. Usque ad septimam generationem progeniem suam unusquisque seruare oportet. Gregor. episcopis Gall., l. XII, ep. 31.

 Progeniem suam unumquemque usque ad septimam obseruare decernimus  generationem, et quandiu se agnoscunt affinitate propinquos, ad coniugalem copulam accedere denegamus, quod si fecerint, separentur.



CAP. LXXuIII. De eodem. Ex conc. apud Theodon. c. 8.

Nullus fidelium usque ad affinitatis lineam, id est usque ad sextam generationem, consanguineam suam ducat uxorem, uel eam quoquomodo incesti macula polluat. Si quis uero hoc temere presumpserit, uel incestum luat, ac publice iuxta canonicos gradus peniteat.



CAP. LXXIX. Ex propinquitate sui sanguinis usque ad septimum gradum nullus ducat uxorem. Conc. Ligon., c. 10.

 Nulli ex propinquitate  sui sanguinis usque ad uII gradum uxores ducant, neque sine benedictione sacerdotis; qui autem nupturi sunt, a sacerdote benedicti nubere audeant, nec aliter presumant.



CAP. LXXX. Ex propinquitate sui sanguinis, uel uxoris usque in septimum gradum nullus ducat uxorem. Conc. Aurelian. c. 10.

 Nullum in utroque sexu permittimus ex propinquitate sui sanguinis uel uxoris usque in septimum generis gradum uxorem ducere, uel incesti macula commaculari; preterea quoque illud adiicimus, quoniam, sicut non licet cuique Christiano de sua consanguinitate, sic etiam nec licet de consanguinitate uxoris sue  coniugem ducere, propter carnis unitatem.



CAP. LXXXI. De eodem. Conc. Agrippin., c. 6.

In septem gradibus omnia propinquitatum nomina  continentur ultra quos nec affinitas inuenitur, nec successio potest amplius prorogari.



CAP. LXXXII. Usque ad septimam generationem nullus de sua cognatione ducat uxorem. Conc. Meldens., c. 7.

 De affinitate namque consanguinitatis per gradus cognationis placuit usque ad septimam generationem obseruare. Nam et hereditas rerum per legales definitiones sancita usque ad uII gradum pretendit heredum successiones. Non enim succederent nisi eis depropagine cognationis deberetur



CAP. LXXXIII. Nisi coram Ecclesia consanguinitate probata, uxorem dimittere non licet.  Alexand. II uilhelmo de Monst.

 Multorum relatione cognouimus te propriam uelle abiicere uxorem, et adherere alteri, pretendentem consanguinitatis occasionem. Unde apostolica auctoritate interdicendo mandamus tibi, ut hanc quam nunc habes uxorem nullatenus presumas dimittere, uel aliam ducere, donec apud episcoporum religiosorum concilium causam iustam examinaueris



CAP. LXXXIu. Quod omnis controuersia debet terminari duobus uel tribus testibus. Conc. Hilerd., c. 20.

 Ut omnis controuersia, que de rebus ecclesiasticis fit, secundum  diuinam legem sub duobus testibus terminetur. Testis est Dominus cum dicit: Non unus stet contra alium, sed in ore duorum uel trium testium stet omne uerbum 



QUI ACCUSARE MATRIMONIUM POSSUNT ET DE IURAMENTO RECONCILIATIONIS.



CAP. LXXXu. Consanguinei tantum, uel si progenies defecerit antiqui et ueraces propinquitatem in synodo computent  Ex Decret. Fabian. pap., c. 8.

 Consanguineos extraneorum  nullus accuset, uel consanguinitatem in synodo computet, sed propinqui ad quorum notitiam pertinet, id est, pater et mater, soror, frater, patruus, auunculus, amita, matertera, et eorum procreatio. Si autem progenies tota defecerit ab antiquioribus et ueneratioribus, quibus eadem propinquitas nota sit, episcopus canonice perquirat, et, si inuenta fuerit propinquitas, separentur.



CAP. LXXXuI. Qui iureiurando propinquitatem firmare debent. Urbanus Ricardo Ianuens. episc.

 Notificamus tibi ut postquam tres aut duo ex propinquioribus iam defuncte uxoris eius qui accusatur, uel uiue, hanc propinquitatem iureiurando firmauerint, uel per quatuor aut per duos ex antiquioribus Ianuensibus,  quibus hec propinquitas nota est, qui bone fame et ueracis testimonii sunt, remoto amore, timore, pretio et omni malo studio, supradicto modo consanguinitatem, sine omni mora coniugia dissoluantur: quod si propinqui uel extranei uerbis  tantum propinquitatem testantur, et iuramento probare noluerint, uel nequiuerint, coniugium nullatenus dissoluatur, sed competens eis penitentia propter infamiam uel peccati maculam, si forte in hac re contraxerint aliquam, iniungatur.



CAP. LXXXuII. Iuramentum accusatoris Conc. Rom. sub Greg.

 De parentela illa quam dicunt esse inter istum et istam eius coniugem, quidquid inde scis aut audisti a tuis uicinis aut a tuis antiquioribus propinquis, quod tu per nullum ingenium, nec propter amorem, nec propter timorem, aut per premium, aut per consanguinitatem celabis episcopum tuum, aut eius missum cui hec requirere iusserit quandocunque te ex  hoc interrogauerit: »Sic te Deus adiuuet, et iste sanctorum reliquie.«



CAP. LXXXuIII. Iuramentum tertium.

 Illud sacramentum quod iste iurauit de illa parentela que inter filium et eius coniugem N. computatur, quod tu illud obseruabis in quantum sapis aut audisti: »Sic te Deus adiuuet.«



CAP. LXXXIX. Sacramentum de incestuoso dissidio, et reconciliationis iuramentum.

 Ab isto die in antea  quod tu per nullum ingenium te sociabis huic tue consanguinee N., cum qua contra legem et rectam Christianitatem tuam, adulterium et incestum perpetrasti, nec in coniugio, nec in adulterio illam tibi sociabis, nec cum illa ad unam mensam manducabis, nisi forte in ecclesia, aut in aliquo publico loco, ubi nulla mala suspicio possit esse, et ibi coram testibus idoneis pro certa necessitate colloquamini. Nec aliam coniugem accipies, nisi forte post peractam penitentiam, que tibi data fuerit ab episcopo tuo, aut eius misso: »Sic te Deus adiuuet, et iste sanctorum reliquie.



DE GRADIBUS COGNATIONUM.



CAP. XC. Nomina graduum superiorum siue inferiorum siue ex latere uiuentium.  Isidor. de uII grad. consang.

 Primo gradu superiori linea continentur, pater et mater, inferiori filius et filia. Quibus nulle alie persone iunguntur. Secundo gradu continentur superiori linea auus et auia; inferiori, nepos et neptis. Interuersa frater et soror. Que persone duplicantur. Auus enim et auia tam ex patre quam ex matre accipiuntur. Que persone sequentibus quoque gradibus similiter pro substantia earum que in quo gradu subsistunt, ipso ordine duplicantur. Ille persone in secundo gradu, ideo duplices appellantur, quia duo aui sunt, et paternus est et maternus  est. Item duo genera nepotum sunt, siue ex filio siue ex filia procreati. Frater et soror ex transuerso ueniunt; id est aut frater patris, aut frater matris, qui aut patruus aut auunculus nominatur. Qui et ipsi hoc ordine duplicantur. Tertio gradu ueniunt supra proauus, proauia; infra pronepos, proneptis. Ex obliquo fratris et sororis filius uel filia, patruus, amita, id est patris frater et soror, auunculus matertera, id est frater matris et soror. Quarto gradu ueniunt supra abauus et abauia, infra abnepos et abneptis. Ex obliquo fratris et sororis nepos, neptis patruelis, frater, soror, patruelis, id est patrui filius uel filia. Consobrinus, consobrina, id est auunculi et matertere filius uel filia. Amitinus, amitina, id est amite filius uel filia. Itemque consobrini  qui ex duobus sororibus nascuntur; quibus accessit patruus magnus, amita magna, id est paterni aui frater et soror, auunculus magnus, matertera magna, id est auie tam paterne quam materne frater et soror. Quinto gradu ueniunt supra,  atauus atauia, infra adnepos adneptis. Ex obliquo fratris et sororis, pronepos proneptis fratres patrueles, sorores patruelis, amitini, amitine, consobrini consobrine, filius uel filia. Propius consobrinus consobrina, id est patrui magni amite magne. Auunculi magni, matertere magne filius uel filia. Quiuis accrescit propatruus et proamita. Hi sunt proaui materni frater et soror, proauunculus, promatertera; hi sunt proauie paterne materneque frater et soror proauiaque magni materni. Hec species nec aliis gradibus quam scripta est, nec aliis uocabulis declarari potest. Sexto gradu ueniunt supra tritauus tritauia. Infra trinepos trineptis. Ex obliquo fratris et sororis adnepos adneptis. Fratres patruelis et sorores matruelis, amitini amitine,  consobrini, consobrine. Patrui magni, amite magne, auunculi magni matertere magne. Nepos nepotis propioris consobrini filius et filia qui consobrini appellantur. Quibus ex latere accrescunt propatrui, proauunculi, promatertere, filius uel filia adpatruus, adamita. Hi sunt abaui paterni frater et soror. Abauunculus, abmatertera, hi sunt abauie paterne materneque frater et soror abauique materni. Hec quoque explanari amplius non possunt quam ipse auctor disseruit. Septimo gradu qui sunt cognati recta linea, supra infraque prioribus propriis nominibus non appellantur, sed ex transuersa linea continentur fratris, sororis, adnepos adneptis, consobrini filii filieque successionis. Idcirco gradus uII constituti sunt, quia ulterius  per rerum naturam, nec nomina inueniri, nec successio ultra propagari potest. In his uII gradibus omnia propinquitatum nomina continentur, ultra quas affinitas inueniri, nec successio potest amplius propagari.



LIBER OCTAuUS.



DE HOMICIDIO.



CAP I Ex officio non est peccatum hominem occidere.  August. ad Publicol., ep. 154.

 De occidendis  hominibus ne ab eis quisquam occidatur, non mihi placet consilium, nisi forte sit miles, aut publicam functionem teneat, ut non pro se hoc faciat, sed pro aliis uel pro ciuitate, ubi etiam ipse  est, accepta legitima potestate si eius congruit persone. Qui uero repelluntur aliquo terrore ne male faciant, etiam ipsis fortasse aliquid prestatur. Hinc autem dictum est: »Non resistamus malo,« ne nos uindicta delectet, que alieno malo animum pascit, non ut correctionem hominum negligamus; unde non reus est mortis aliene, qui cum sue possessioni murorum ambitum circumduxerit, si aliquis ex ipsorum usu percussus intereat. Neque enim reus est Christianus si bos eius aliquem feriendo, uel equus calcem iaciendo aliquem occidat. Aut ideo non debent Christianorum boues habere cornua, aut equus ungulas, aut canes dentes. Aut uero, quoniam Paulus apostolus satis egit, ut in tribunis notitiam perferret insidias sibi esse a  quibusdam perditis preparatas, et ob hoc deductores acceperit armatos, si in illos scelerati homines incidissent, Paulus in effusione sanguinis illorum suum crimen agnosceret? Absit, ut ea que propter bonum aut licitum facimus aut habemus, siquidem per hoc preter nostram uoluntatem cuiquam mali si quid acciderit, nobis imputetur! Alioquin nec ferramenta domestica et agrestia sunt habenda, ne quis eis uel se uel alterum interimat. Et quid plura commemorem cum ea commemorando finire non possum: quod est in usu hominum bonum aut licitum, unde non possit pernicies irrogari, si ipsum etiam perimere nulla legis auctoritate permittitur.



CAP. II. Qui Deo auctore bella gesserunt, precepta non occidendi nequaquam transgressi sunt.  August. De ciuit. Dei, l. I, c. 17.

 Si non licet priuata potestate alicui hominem occidere uel innocentem cuius occidendi licentiam lex nulla concedit, profecto etiam qui seipsum occidit homicida est; et tanto fit nocentior cum se occiderit, quanto innocentior in eo causa fuit qua se occidendum putauit. Item: non licet homini seipsum occidere cum in eo quod scriptum est: Non occides , nichil deinde addito, nec ipse utique cui precipitur intelligatur exceptus. Item, Non occides, nec te nec alterum. Neque enim qui se occidit, aliud quam hominem occidit. Item: Quasdam uero exceptiones  eadem ipsa diuina fecit auctoritate. Sed his exceptis quos Deus occidi iubet sine data lege ad personam  pro tempore expressa iussione, siue autem ipse qui occidit qui ministerium debet iubenti, sicut gladius adminiculum utenti, et ideo nequaquam contra hoc preceptum fecerunt quod dictum est: Non occides, qui Deo auctore bella gesserunt, aut personas gerentes publice potestatis secundum leges eius, hoc est, iustissime rationis imperio, sceleratos morte punierunt. Et Abraham non solum non est culpatus crudelitatis crimine, uerum etiam laudatus est nomine pietatis quod uoluit filium nequaquam scelerate sed obedienter occidere. Et merito queritur utrum pro iussu Dei habendum sit quod Iephte filiam que patri occurrit, occidit, cum se id uouisset immolaturum Deo quod ei redeunti de prelio uictori primitus occurrisset. Nec  Samson aliter excusatur quod seipsum cum hostibus ruina domus oppressit, nisi quia Spiritus hoc iusserat latenter, qui per illum miracula faciebat.

His ergo exceptis quos uel lex iusta generalitor, uel ipse iustitie fons Deus occidi iubet, quisquis hominem uel seipsum, uel quemlibet occiderit, homicidii crimine innectitur. Item: Hoc dicimus, hoc asserimus hoc modis omnibus approbamus, neminem spontaneam mortem sibi inferre debere, uelut fugiendo molestias temporales ne incidat in perpetuas; neminem propter aliena peccata, ne hoc ipso incipiat habere grauissimum peccatum proprium; neminem propter sua peccata preterita, propter que magis hac uita opus est ut possint  penitendo sanari; neminem quasi desiderio melioris uite que post mortem speratur, quia reos sue mortis, melior post mortem uita non suscipit.



CAP. III. De eodem. Hieronym. in Ionam, c. 1.

 Non est nostrum mortem accipere, sed illatam ab aliis libenter excipere. Unde etiam in persecutionibus non licet propria perire manu, absque eo ubi castitas periclitatur, sed percutienti colla submittere.



CAP. Iu. De eodem. August. ad Publicolam, ep. 3, c. 4.

 Omnes leges tam ecclesiastice quam seculares, effusionem humani sanguinis prohibent.



DE EO QUI CLERUM INTERFICIT.



CAP. u. Enormia flagitia per seculi iudices corripiantur.


 Sunt quedam enormia flagitia, que potius per mundi iudices quam per antistites et rectores Ecclesiarum iudicantur. Sicut cum quis interficit pontificem apostolicum, episcopum, presbyterum siue diaconum, huiusmodi reos et principes mundi damnant. Ergo non sine  causa portant gladium, qui talia sua scelera diiudicant. Sunt enim maxime constituti propter homicidas, raptores, ut illos damnent, et alios suo timore compescere faciant.



CAP. uI. Ad quid obligantur presbyteri interfectores Capitul. l. u, c. 20.

Presbyteri interfectores, compositione episcopi ad cuius parochiam pertinent, soluantur.



CAP. uII. Pro graduum uarietate mulctentur qui clericos occidunt.  Capitul., l. u, c. 20.

 Qui subdiaconum occiderit, CCC solidos componat; qui diaconum, CCCC; qui presbyterum, DC; qui episcopum, DCCCC; qui monachum, CCCC.



CAP. uIII. De eodem.

 Qui occiderit clericum aut monachum, arma relinquat et Deo in monasterio seruiat cunctis diebus uite sue, nunquam reuersurus ad seculum, et uII annos publicam penitentiam agat.



CAP. IX. Qua pena plectendus sit qui odio et non iustitie zelo hominem occiderit.  Capitul. l. u, c. 109.

Qui per odium uel malum ingenium et non propter iustitiam faciendam hominem peremerit, honorem  suum perdat et legibus contra quem iniuste fecit, secundum penam quam intulit, emendet.



CAP. X. Mortis sententia lata exsecutioni non tradatur nisi post triginta dies. Cassiod. prolog. Histor. trip. l. IX, c. 30.

Est enim lex huiusmodi: Imperator Gratianus ualentianus et Theodosius, Augusti, Flauiano prefecto pretorii Illyrici: »Si uindicari in aliquos seuerius contra nostram consuetudinem pro cause intuitu, iusserimus, nolumus eos statim subire penas aut excipere sententiam, sed per dies XXX, super stratum eorum sors et fortuna suspensa sit.«



CAP. XI. Non sunt homicide, qui aduersus excommunicatos, zelo matris Ecclesie armantur. Urbanus II Gothfrido episc.

  Non enim eos homicidas arbitrantur quos aduersus excommunicatos zelo Catholice matris ardentes, eorum quoslibet trucidasse contigit.



DE EO QUI PERCUSSIT MULIEREM IN UTERO HABENTEM.



CAP XII. Non est homicida qui abortum procurat, antequam anima corpori sit infusa.  August., De Question. Exod.

 Quod si non formatum puerperium Moyses uel lex noluit ad homicidium  pertinere, profecto nec hominem deputauit quod tale in utero geritur; hinc questio de anima agitari solet. Utrum quidquid formatum non est, nec animatum quidem possit intelligi, et ideo non fit homicidium, quia nec exanimatum dici potest, si adhuc animam non habebat. Item, si illud informe puerperium iam quidem fuerat, sed adhuc quodam modo informiter animatum, quoniam magna de anima questio est, non est precipitanda indiscussa temeritate sententia; ideo lex noluit ad homicidium pertinere, quia nundum potest dici anima uiua in corpore quod sensu caret.



CAP. XIII. De eodem. August. De Quest, uet. et Nou. Test. c. 38.

  Moyses tradidit: Si quis percusserit mulierem in utero habentem et abortiuum fecerit: si formatum fuerit, det animam pro anima; si autem informatum fuerit, mulctetur pecunia, ut probaret non esse animam ante formam.  Itaque, si iam formato corpori datur, non in conceptu corporis nascitur, cum semine deriuata. Nam, si cum semine et anima existit exanimis, et multe anime quotidie pereunt, cum semen fluxu quodam non proficit natiuitati. Sed, si propius respiciamus,  uidebimus quid sequi debeamus. Contemplemur facturam Ade. In Adam enim exemplum datum est, ut eo intelligatur quod iam formatum corpus animam accepit. Nam poterat Deus animam limo terre admiscere, et sic formare corpus. Sed ratione infirmabatur, quia primum oportebat domum compaginari, et sic habitatorem induci. Anima certe quia spiritus est, in sicco habitare non potest, ideo in sanguine fertur habitare. Cum igitur lineamenta compacta non fuerint, ubi erit anima?



CAP. XIu. De eodem. Hieronym. ad Algasium, q. 4.

 Sicuti semina paulatim  formantur in utero, et tandiu non reputatur homicidium donec elementa confecta suas imagines membraque suscipiant, ita sensus ratione conceptus, nisi in opera proruperit, adhuc in uentre retinetur, et cito ab hoste perit



QUANDO HOMICIDIUM SIT PECCATUM ET QUANDO NON, ET DE BELLO LICITO ET ILLICITO.



CAP. Xu. Que ueritati contraria sunt, Christiani persequi debent.  August. Contra Crescon. gram., l. I.

 Quisquis Christianus non iniquum persequitur, Christi est inimicus. uerum dicis, si non hoc in illo persequitur, quod Christo est inimicum. Neque enim dominus in seruo, pater in filio, maritus in coniuge,  cum sint utrique Christiani non debent persequi nisi uitia Christiane contraria ueritati. An uero si non persequantur, non rei negligentie merito tenebuntur?



CAP. XuI. Quemadmodum homo debet diligere proximum sicut seipsum. August. ad Macedon., c. 52.

 Debet homo diligere  proximum tanquam seipsum, ut quem potuerit hominem uel beneficentie consolatione uel informatione doctrine, uel discipline cercitione, adducat ad colendum Deum.



CAP. XuII. Proximi nostri, quos diligere debemus, ubi potestas datur, a malo sunt prohibendi, et ad bonum cogendi. August. ad Donat. presbyt.

 Qui diliguntur male sue uoluntati impune et crudeliter permittendi non sunt, sed ubi potestas datur, et a malo prohibendi, et ad bonum cogendi sunt. Nam, si uoluntas mala semper sue permittenda est libertati, quare Isrelite recusantes et murmurantes tam duris flagellis a malo prohibebantur,  et ad terram compellebantur promissionis? Si uoluntas mala semper sue permittenda est libertati, quare Paulus non est permissus uti pessima uoluntate, qua persequebatur Ecclesiam? Sed prostratus est ut excecaretur, excecatus ut mutaretur, mutatus ut mitteretur, missus ut qualia fecerat in errore talia pro ueritate pateretur. Si uoluntas mala semper permittenda est sue libertati, quare monetur pater in Scripturis sanctis filium duris non solum uerbis corripere, sed etiam latera eius tundere, ut ad bonam disciplinam cogatur, et a Domino diligatur? 



CAP. XuIII. Quedam in ueteri Testamento licebant que in Nouo prohibentur. Chrysost. sup. Matth. hom. 18.

  Occidit Phinees hominem , et reputatum est ei ad iustitiam. Abraham uero non homicida solum, uerum etiam parricida, quod est certe grauius, effectus, magis magisque Deo placuit. Sed et Petrus geminum fecit homicidium, fecit tantum opus spirituale quod factum est. Non solum igitur respiciamus ad opera, sed tempus et causam et ad uoluntatem, personarum quoque differentiam, et quantumcunque alia ipsis operibus acciderunt, diligentissime requiramus. Non enim possumus ad ueritatem peruenire aliter.



CAP. XIX. Petrus Ananiam et Saphiram increpando, morti tradidit.  Gregor. Dialog. l. uIII, c. 30.

 Petrus qui Thabitam mortuam orando suscitauit, Ananiam et Saphiram mentientes, morti increpando tradidit. Neque enim orasse in eorum exstinctione legitur, sed solummodo culpam quam perpetrauerant increpasse. Constat ergo quia aliquando talia ex potestate exhibentur, aliquando ex postulatione, dum et isti uitam increpando abstulit, et illi reddidit orando.



CAP. XX. Qui crimina que potest emendare non corrigit, ipse committit. Ioannes uIII Hermanno.

 Preterea deuotionis tue studium exhortamur, ut contra marinos latrunculos qui sub pretextu tui nominis in Christicolas  debacchantur, tanto uehementius accendaris, quanto illorum prauitate famam tui nominis offuscatam fuisse cognoscis, quoniam, licet credi possit quod te notente illis nauigantibus insidiantur, quia a te comprimi posse dicuntur, nisi compescueris eos, innoxius non habeberis. Scriptum quippe est: Qui cum crimina potest emendare et non corrigit, ipse committit.



CAP. XXI. Crimen punire pro Deo non est crudelitas, sed pietas. Hieronym. ad Riparium.

 Legi Syromasten Phinees, auctoritatem Elie, zelum Simonis Chananei, Petri seueritatem Ananiam et Saphiram trucidentem, Pauli constantiam qui Elimam magnum uiis Domini  resistentem, eterna seueritate damnauit. Non est crudelitas crimina pro Deo punire, sed pietas. Unde et in lege dicitur: Si frater tuus, et amicus, et uxor que in sinu tuo dormit, deprauare uoluerit ueritatem, sit manus tua super eos, et effunde sanguinem ipsorum.



CAP. XXII. Non amatur seruus uel filius cum non corripitur. August. De Tract. in Ioan. Epist., c. 7.

 Non putes te tunc amare seruum tuum quando eum non cedis; aut tunc amare filium tuum, quando ei non das disciplinam; aut tunc amare uicinum quando non corrigis eum: non est ista caritas, sed languor. Ferueat caritas ad emendandum, ad corrigendum; sed, si  sunt boni mores, delectent; si sunt mali, emendentur.



CAP. XXIII. Nulli licet excepto iudice quemquam occidere. August. De Quest. Nou. et uet. Test., c. 103.

Quare ergo sententia data est ut qui accipit gladium, gladio pereat, nisi quia nulli licet  gladio quemquam occidere. Apostolo autem Petro usque ad hoc permissum est, ut dolorem faceret, non quod occideret. Hoc autem audiens, ne iterum percuteret. Dixit preterea quia Christianis iam factis occidere non licet. In misericordia enim positis, lege iuris mundo crediti uti non licet aspere.



CAP. XXIu. Alia in lege ueteri precipiebantur, alia in noua.


Olim in lege precipiebatur oculum pro oculo, nunc uerberanti maxillam, prebemus et alteram. Illo tempore bellatoribus precipiebatur: Accingere gladio super femur tuum, potentissime . Modo audiuit Petrus: Conde gladium tuum in uaginam; qui enim gladio percusserit, gladio morietur .



CAP. XXu. Non est misericors qui uitiis nutriendis parcit. August. ad Lotharium.

 Qui uitiis nutriendis parcit et fauet, ne contristet peccantium uoluntatem, non tam est misericors quam qui non uult  cultrum rapere puero ne audiat plorantem, et non timet ne uulneratum doleat aut exstinctum.



CAP. XXuI. Catholici aduersus hereticos a potestatibus ordinatis defensionem possunt postulare. August. ad Demetrium.

 Nostri aduersus illicitas et priuatas uestrorum uiolentias , a potestatibus ordinatis ultionem petunt, non quod hos persequantur, sed quia se defendant.



CAP. XXuII. Pro Sarracenis papa iubet populum congregari, et eis ad littus maris occurrere. Ex Registr. Leonis Iu, Ludouic imp.

 Igitur, cum sepe aduersa  perueniant a Sarracenorum partibus nuntia, quidam in Romanum portum Sarracenos clam furtimque dicebant esse uenturos. Pro quo nostrum congregari precipimus populum, maritimumque ad littus descendere decreuimus, et egressi sumus Roma.



CAP. XXuIII. Ultor sui gregis papa debet esse ac precipuus adiutor. Leo Iu Ludouic. imper.

 Scire uos oportet quod nunquam ab aliquibus nostros homines sinimus opprimi, sed, si necessitas ulla occurrerit, presentialiter uindicamus, quia nostri gregis in omnibus ultores esse debemus et precipui adiutores.



CAP. XXIX. Iudeos non debemus persequi, sed Sarracenos. Alexand. II episcopis Hispan.


 Dispar nimirum est Iudeorum et Sarracenorum causa. In illos enim qui Christianos persequuntur, et ex urbibus et propriis sedibus pellunt, iuste pugnatur. Hi utique seruire parati sunt, quemdam etiam episcopum synagogam eorum destruere uolentem cohibui.



CAP. XXX. Celeste regnum a Deo consequitur qui pro Christianorum defensione moritur. Nicolaus pap. exercitui Franc.

  Omni timore ac terrore deposito, contra inimicos sancte fidei et aduersarios omnium religionum uiriliter agere studete. Item: Ubi usque maiores uestri publicum mouerunt exercitum, semper uictores existere, nullaque multitudo superare potuit. Non enim audiuimus ut aliquando sine fama uictorie reuersi fuissent. Item: Omnium uestrum nosse uolumus caritatem, quoniam quisquis, quod non optantes dicimus, in hoc belli certamine mortuus fideliter fuerit, regna illi celestia minime negabuntur. Nouit enim Omnipotens si quilibet uestrum morietur, quod pro ueritate fidei et saluatione patrie ac defensione Christianorum mortuus est. Ideo ab eo prestolatum premium consequetur.



CAP. XXXI. Adrianus papa Bauarorum ducem excommunicat, nisi iuramentum seruet quod Pipino prestitit. Ex Chronica Franc.


Adrianus papa, in die sancto Pasche, presente Carolo imperatore anathematizauit Tarmonem ducem Bauarorum, nisi in omnibus obediret eidem imperatori et filiis eius et genti Francorum sicut iurauerat patri suo Pipino et sibi; qui si nollet et sanguinis effusio fieret, uel aliud aliquid mali, hoc supra eumdem ducem et eius consanguineos esset, et prefatus rex, et sui ab ea culpa immunes essent.



CAP. XXXII. Contra Longobardos precibus Adriani pape, Carolus bellum suscepit. Ex Gest. Carol. Magn. iuxt. Alcuin.

  Hortatu et precibus Adriani pape Romane urbis episcopi exhortatus Carolus rex, bellum contra Longobardos suscepit. Quod prius quidem et a patre eius, papa supplicante, cum magna difficultate susceptum est.



CAP. XXXIII. Furta et crimina a rege sunt cohibenda. Cyprianus in nou. gen. abus.

 Rex debet furta cohibere, adulteria punire, impios de terra perdere, parricidas et periuros non sinere uiuere, filios suos non sinere impie agere.



CAP. XXXIu. Iustitia plenus est qui patriam tuetur a barbaris. Ambrosius, De offic. l. I.


 Fortitudo, que uel a barbaris in bello patriam, uel domi defendit infirmos, uel a latronibus socios, plena iustitie est.



CAP. XXXu. Non est reus homicidii qui potestati obediens hominem occidit. August. De ciuit. Dei, l. I.

 Miles cum obediens potestati sub qua legitime constitutus est, hominem occiderit, nulla ciuitatis sue lege, reus est homicidii; imo, nisi fecerit, reus imperii deserti atque contempti est. Quod si sua sponte atque auctoritate fecisset, crimen effusi humani sanguinis incidisset. Itaque, unde punitur, si fecerit iniussus, inde puniretur,  nisi fecerit iussus. Quod si ita est iubente imperatore, quanto magis imperante Creatore. Qui ergo audit non licere occidere se, faciat, si iussit cuius non licet iussa contemnere.



CAP. XXXuI. De eodem. Pelagius patricio ualeriano.

Non persequitur nisi qui ad malum cogit. Qui uero uel factum punit uel prohibet ne fiat, non persequitur iste, sed diligit. Nam uti quidam putant, si nemo aut reprimendus a malo, nec retrahendus ad bonum est, humanas ac diuinas leges necesse est euacuari, que et malis penam, premia iustis constituunt. Malum autem schisma est etiam per exteras potestates opprimendum.



CAP. XXXuII. Necessitate instante etiam in quadragesimalibus diebus bellum inire licet. Nicolaus pap. ad Bulgar. consult.


 Si nulla urget necessitas, non solum quadragesimali, sed omni tempore est a preliis abstinendum. Si autem ineuitabilis urget opportunitas, nec quadragesimali tempore pro defensione tam sua quam patrie, seu legum paternarum, bellorum procul dubio preparationi est parcendum, ne uidelicet Deum uideatur homo tentare, si habet quod faciat, et sue ac illorum saluti consulere non procurat, et sancte religionis detrimenta non precauet.



CAP. XXXuIII. Non peccat qui ex officio nocentem interficit. August. De liber. arbitr., l. I.

  Si homicidium est hominem occidere, potest aliquando occidere sine peccato. Nam et miles hostem, iudex et minister eius nocentem, et cui forte inuito atque imprudenti telum manu fugerit, non mihi uidetur peccare cum hominem occidunt. Neque assentior, sed homicide isti appellari non solent. Item militi iubetur lege ut hostem necet. A qua si se excusauerit, ab imperatore penas luit. Nonne istas leges iniustas aut potius nullas dicere audebimus? Nam mihi lex esse non uidetur que iusta non fuerit.



CAP. XXXIX. Homicida est qui sponte occidit quos iudex iubet occidi. August. Quest in Exod., c. 27.

 Cum minister iudicis  occiderit eum quem iudex uel lex iussit occidi, profecto si id sponte faciat, homicida est, etiam si eum occidat, quem scit a iudice occidi debuisse.



CAP. XL. Bono animo officia uindicte uossunt impleri. August. Quest. in Matth., l. III.

 Officia uindicte possunt implere bono animo, quo modo lex, quo modo iudex.



CAP. XLI. De eodem. August. Quest. in Leuit., c. 71.

Cum homo iste occiditur, lex eum occidit, non tu.



CAP. XLII. Precepta patientie uirtute animi non ostentatione corporis seruanda sunt. Augustinus ad Marcellum.

  Si terrena ista respublica precepta Christiana custodiat, et ipsa bella sine beneuolentia non gerentur, sed ad pietatis iustitie pacatam societatem uictis facilius consulatur. Nam, cui licentia iniquitatis eripitur, utilius uincitur, quoniam nichil est infelicius felicitate peccantium, qua penalis nutritur impunitas et mala uoluntas, uelut hostis interior roboratur. Item: Misericorditer enim, si fieri posset, etiam bella gerentur a bonis, ut licentiosis cupiditatibus domitis hec uitia perderentur, que iusto imperio uel exstirpari, uel puniri debuere. Nam si Christiana disciplina omnia bella culparet, hec potius militibus consilium salutis petentibus in Euangelio dicerentur,  ut abiicerent arma, seque militie omnino subtraherent. Dictum est autem eis. Neminem concusseritis, nulli calumniam feceritis. Sufficiat uobis stipendium uestrum . Quibus proprium stipendium sufficere debere precepit, militare utique non prohibuit.



CAP. XLIII. De eodem. August. ad Bonifac. comit.

 Graui de pugna conquerens dubites nolo, utile tibi tuisque dabo consilium. Arripe manibus arma, oratio aures pulset auctoris, quia, quando pugnatur, Deus apertis celis spectat, et partem quam inspicit iustam, ibi dat et palmam.



CAP. XLIu. Quibus dicatur gladium accipere. August., l. II, c. 2.


 Qui gladio usus fuerit gladio cadet. Ille autem utitur gladio qui, nulla superiore ac legitima potestate, uel iubente uel cogente, in sanguinem alicuius armatur.



CAP. XLu. Que sunt in bello iure reprehendenda. August. ex eod.

 Siue Deo siue aliquo legitimo imperio iubente, bella gerenda suscipiuntur a bonis cum in eo rerum humanarum ordine inueniuntur, ubi eos tale aliquid uel iubere, uel in talibus obedire ordo iuste ipse constringit. Alioquin Ioannes cum ad eum baptizandi milites uenirent dicentes: Et nos quid faciemus, responderet: Arma abiicite, militiam  istam deserite, neminem percutite, prosternite neminem . Sed qui sciebat eos militando facere non esse homicidas, sed ministros legis, et non ultores iniuriarum suarum, sed salutis publice defensores, respondit eis: Neminem concusseritis, nemini calumniam feceritis, sufficiat uobis stipendium uestrum . Item: Dominum nostrum Iesum Christum audiant Manichei, hoc stipendium iubente reddi Cesari, quod Ioannes dicit sufficere militi. Reddite, inquit, que sunt Cesaris Cesari, et Deo que sunt Dei . Ad hoc enim tributa prestantur Cesari, ut propter bella necessarium militis stipendium prebeatur.



CAP. XLuI. De eodem. August. Contra Faust. Manich. l. XXII, c. 74.

  Item interest quibus causis, quibus auctoritatibus homines bella gerenda suscipiant. Ordo tamen ille naturalis mortalium paci accommodatus hoc poscit, ut suscipiendi belli auctoritas atque consilium penes principes sint. Exsequendi autem iussa bellica ministerium milites debeant paci salutique communi. Bellum autem quod gerendum Deo auctore suscipitur, recte suscipi dubitare fas non est.



CAP. XLuII. De eodem. August. contra eumdem, et ibid.

 Cum uir iustus, si forte sub rege homine etiam sacrilego militet, recte possit illo iubente bellare, si uice  pacis ordimem seruans cui quod iubetur uel non esse contra Dei preceptum, certum est, uel utrum certum sit non est ita, ut fortasse reum regem faciat iniquitas imperandi; innocentem autem militem ostendat ordo seruiendi, quanto magis in administratione bellorum, innocentissime deuertatur qui, Deo iubente, belligerat, quem male aliquid iubere nemo qui ei seruit, ignorat!



CAP. XLuIII. Non solum homines, sed contrarie fortitudines sunt ultrices ire Dei. Hieronym. sup. Iel. c. II.

 Non solum homines ministri sunt et ultores ire Dei, his qui malum operantur, unde non sine causa portant gladium,  sed et contrarie fortitudines que appellantur furor et ira Dei.



CAP. XLIX. Qui crudeles iugulat, non est talis qualis patientibus uidetur. Hieronym. sup. Isai. c. XIII.

 Non est crudelis qui crudeles iugulat, sed quia crudelis patientibus esse uidetur. Nam latro suspensus patibulo crudelem putat iudicem.



CAP. L. Prodest latroni uel pirate qui membra eius debilitat. Hieronym. sup. Sophron. c. I.

 Si quis fortitudinem latronis et pirate diripiat, infirmosque reddat, prodest  illi sua infirmitas. Debilitata enim membra quibus prius non bene utebantur a malo opere cessabunt.



CAP. LI. Minister est Dei qui malos percutit in eo quod mali sunt. Hieronym. sup. Ezech., l: Iu.

 Qui malos percutit in eo quod mali sunt, et habet uasa interfectionis ut occidat pessimos, minister Domini est.



CAP. LII. Non scelus admittit iudex qui homines uincit. Hieronym. sup. Epist. ad Gal. c. u.

 Iudex non est auctor sceleris neque homines uinciendo.



CAP. LIII. Non sanguinem effundit qui homicidas et sacrilegos punit. Hieronym. sup Ierem., c. XXII.


 Homicidas et sacrilegos et uenenarios punire, non est effusio sanguinis, sed legum ministerium.



CAP. LIu. Quod sit iustum bellum. Isidor. Etymolog. l. XuIII, c. 2.

 Iustum bellum est quod ex edicto geritur de rebus repetendis, aut pro pulsandorum hostium causa. Iudex dictus est quia ius dictat populo siue quod iure disceptat. Iure autem disceptare, est iuste iudicare. Non est enim iudex, si non in eo iustitia est.



CAP. Lu. Rex gladium portat quia uindex est contra iniquos. Stephanus Lothario episc.


Non autem sine causa gladium portat rex. uindex est enim contra omnes iniquos, ut terrore comprimat quos nequit corrigere monitis salubribus. Aggrediatur igitur secure que sunt Deo placita. In nullo enim Petrus aberit cum suo ancipiti gladio, si tamen patrie saluti consultat.



CAP. LuI. De eodem. Pandect., l. I.

 uim atque iniuriam propulsemus. Nam iure hoc uenit ut quod quisque ob tutelam sui corporis fecerit, iure fecisse estimetur.



CAP. LuII. Innoxius transitus filiis Isrel negabatur, atque ideo iusta bella gerebant. August. in Num. c. 44, q. 44.


 Notandum est sane quemadmodum iusta bella gerebantur a filiis Isrel contra Amorrheos. Innoxius enim transitus negabatur, qui iure humane societatis equissimo patere debebat.



CAP. LuIII. Qui socii non repellit iniuriam, similis est ei qui facit. Ambros. De Offic. l. I, c. 36.

 Non inferenda, sed depellenda iniuria lex uirtutis est. Qui enim non repellit iniuriam a socio, si potest, tam est in uitio quam ille qui facit.



CAP. LIX. Rex aliter seruit quia homo est, et aliter quia rex est. August. ad Bonifac. comit.


Quid distat inter Arianos et Donatistas? Quomodo reges seruiunt Domino in timore, nisi ea que contra Domini iussa religiosa seueritate prohibendo atque plectendo? Aliter enim seruit quia homo est, aliter quia rex est. Quia homo est seruit uiuendo fideliter, quia etiam rex est seruit leges iusta precipientes, et contraria prohibentes, conuenienti rigore sanciendo.



CAP. LX. Militare non est peccatum. August. De uerb. Domini in Matth. serm. 19.

 Militare non est delictum, sed propter predam militare, peccatum est. Non  rempublicam gerere criminosum est; sed ideo gerere rempublicam ut rem familiarem et diuitias potius augeas, uidetur esse damnabile. Propterea enim prouidenda quedam militantibus sunt stipendia constituta, nedum sumptus queritur, preda grassetur. Item Dominus ipse dixit: Reddite que sunt Dei Deo, et que sunt Cesaris Cesari . Igitur quod Cesar precipit, ferendum est, quod imperat, tolerandum est; sed fit intolerabile, dum predam exactores accumulant. Item interrogauerunt milites Ioannem dicentes: Quid faciemus nos? Ait illis: Neminem concutiatis, neque calumniam faciatis, sed contenti estote stipendiis uestris . Sic autem cognoscere se debet omnis homo qui militat. Non enim tantum de his militantibus  Scriptura loquitur qui armata militia detinentur, sed quisquis militie sue cingulo utitur, dignitatis sue miles ascribitur, atque hec sententia potest diei, uerbi gratia militibus, protectoribus, cunctisque  rectoribus, quicunque sibi stipendia publice decreta consequitur, si amplius querit, tanquam calumniator et concussor Ioannis sententia condemnatur.



DE DIuINATIONIBUS ET INCANTATIONIBUS.



CAP. LXI. Anathema sit qui ariolos uel incantatores obseruat. Ex Decret. Gregor. III, c. 12.


 Si quis ariolos, aruspices uel incantatores obseruauerit, anathema sit; aut  si quis etiam philacteriis usus fuerit, anathema sit.



CAP. LXII. Quinquennio peniteat qui diuinationes expetit. Conc. Ancyr. c. 23.

 Et qui diuinationes expetunt et morem gentilium subsequuntur, uel in domos suas huiusmodi homines introducunt exquirendi aliquid arte magica, aut expiandi causa, sub regula quinquennii iaceant, secundum gradus penitentie definitos.



CAP. LXIII. Sacris officiis dediti magi uel incantatores non fiant. Conc. Laodic.

 Non oportet sacris officiis deditos uel clericos magos aut incantatores,  aut facere philacteria que animarum suarum uincula comprobantur.



CAP. LXIu. Honore priuetur episcopus uel presbyter, qui magos uel aruspices consulunt. Conc. Tolet. III, c. 28.

 Si quis episcopus aut presbyter, diaconus uel quilibet ex ordine clericorum aruspices, aut incantatores, aut ariolos, aut arte augures uel sacrilegos, uel eos qui profitentur artem magicam, aut aliquos eorum similia exercentes consuluisse fuerit deprehensus, ab honore dignitatis sue suspensus monasterii curam excipiat, ibique penitentie perpetue deditus, scelus admissi sacrilegii luat.



CAP. LXu. Que magorum prestigiis fiunt, non uera sed phantastica esse probantur. August. De ciuit. Dei; Isidor. Etymol. l. uIII, c. 9.


 Nec mirum de magorum prestigiis quorum in tantum prodiere maleficiorum artes ut etiam Moysi in illis signis resisterent, uertentes uirgas in dracones, aquas in sanguinem, fertur etiam in libris gentilium quod quedam maga famosissima Circe socios Ulyssis mutauerit in bestias. Legitur et de sacrificio quod Archades Deo suo Lyco immolabant, ex quo quicunque sumerent, in bestiarum formas conuerterentur. Sed hec omnia magicis prestigiis potius fingebantur, quam rerum ueritate complerentur. Ut ergo ipsi errores ignorantibus manifesti fiant de eorum proprietate atque inuentoribus iuxta traditionem maiorum, primum dicere congruum arbitramur.

Magi autem sunt qui uulgo malefici ob facinorum  magnitudinem nuncupantur. Hi sunt qui permissu Dei elementa concutiunt, turbant mentes hominum minus confidentium in Deo, ac sine ullo ueneni haustu, uiolentia tantum carminis, interimunt, unde et Lucanus.


 Mens hausti nulla sanie polluta ueneni,
Incantata perit.

Demonibus igitur accitis audent uentilare, ut quoscunque suos perimant malis artibus inimicos. Hi etiam sanguine utuntur et uictimis sepe contingunt corpora mortuorum. Necromantici sunt, quorum precantationibus uidentur resuscitati mortui diuinare, et ad interrogata respondere. enim Grece mortuus, Latine, diuinatio nuncupatur, ad quos suscitandos cadaueri sanguis adiicitur. Nam amare sanguinem demones dicuntur. Ideoque quotiescunque necromantia fit, cruor aque miscetur, ut colore sanguinis facilius prouocentur. Hydromantici ab aqua dicti. Est enim hydromantia  in aquarum inspectione umbras demonum euocare, et imagineas ludificationes eorum uidere, ibique ab eis aliqua audire ubi adhibito sanguine etiam inferos perhibentur suscitare.



CAP. LXuI. De multiplici genere diuinationum. August. De ciuit. Dei; Isidor. Etymol. l. uIII, c. 9.

 Igitur, genus diuinationis a Persis fertur esse allatum. uarro autem dicit diuinationum quatuor esse genera, terram, aquam, erem, ignem. Hinc geomantiam, hydromantiam, pyromantiam, eromantiam dictam autumat. Diuini dicti sunt quasi Deo pleni. Diuinitate enim plenos esse se simulant, et astutia quadam fraudulenta hominibus futura coniectant. Duo autem sunt genera diuinationis, ars et furor. Incantatores uero dicti sunt  qui artem uerbis peragunt. Arioli uocati sunt propterea quod circa aras idolorum nefarias preces emittunt, et funesta sacrificia offerunt, hisque celebritatibus demonum accipiunt responsa. Haruspices nuncupantur quasi horarum inspectores. Dies etenim et horas in agendis negotiis operibusque custodiunt, et quid per tempora singula obseruare debeat homo, intendunt. Hi etiam exta pecudum inspiciunt, et ex eis futura predicunt. Augures sunt qui uolatus auium et uoces intendunt, aliaque rerum signa uel obseruationes improuisas hominibus occurrentes ferunt. Item et auspices. Nam auspicia sunt, que iter facientes obseruant. Dicta sunt autem auspicia et auguria, quasi auium aspicia et garria, id est auium uoces et lingue. Item augurium quasi auigerium quod aues gerunt. Duo autem genera sunt auspiciorum unum ad oculos, alterum ad aures  pertinens. Ad oculos, scilicet uolatus auium; ad aures uox auium pythonisse, a Pythone Apolline dicte, quod is auctor diuinandi fuerit. Astrologi dicti sunt eo quod in astris augurantur. Genethliaci sunt appellati, propter natalitiorum considerationes dierum. Geneses enim hominum per XII signa celi describunt secundum eo quod cursu siderum nascentium mores, actus et euentus predicere conantur, id est quali signo quis fuerit natus aut quem effectum habeat uite qui nascitur in tali tempore. Hi uulgo mathematici dicuntur, cuius superstitionis genus constellationes Latini uocant, id est notationes siderum quomodo se habent, cum quisque nascitur.

Primum autem genus, id est stellarum interpretes  magi nuncupantur, sicut de his legitur in Euangelio qui natum Christum annuntiauerunt; postea hoc nomine soli mathematici dicti sunt. Cuius artis scientia usque ad Euangelium fuit concessa, ut Christo edito nemo ex inde natiuitatem de celo interpretetur. Horoscopi dicti sunt, qui horas natiuitatis hominum speculentur dissimili et diuerso fato. Sortilegi sunt qui sub nomine ficte religionis per quasdam, quas sanctorum sortes uocant, diuinationis scientiam profitentur, aut quarumcunque Scripturarum sententie inspectione futura predicunt. Salitores uocati sunt, qui, dum eis membrorum quecunque partes salierint, aliquid sibi exinde prosperum seu triste significari predicunt.



CAP. LXuII. Que magorum prestigiis fiunt, non uera sed phantastica esse probantur. August. De ciuit. Dei.


 Ad hec omnia supradicta pertinent et ligature exsecrabilium remediorum, que ars non commendat medicorum, seu in precantationibus seu in characteribus uel in quibuscunque rebus suspendendis atque ligandis. In quibus omnibus ars demonum est ex quadam pestifera societate hominum et angelorum malorum exorta. Unde et cuncta uitanda sunt Christiano, et omni penitus exsecratione repudianda atque damnanda. Auguria autem auium Phryges primi inuenerunt. Prestigium uero Mercurius primus dicitur inuenisse. Dictum  est autem prestigium quod prestringat aciem oculorum. Haruspici artem primus Etruscis tradidisse dicitur quidam Fages, hic exanimis haruspicinam dictauit, et postea non apparuit. Nam dicitur fabulose arante quodam rustico ex glebis exiluisse et haruspicinam dictasse, qua die et mortuus est. Quos libros Romani ex Etrusca lingua in propriam mutauerunt. His ergo portentis per demonum fallaciam illuditur curiositas humana, quando id imprudenter appetunt scire quod nulla ratione eis conpetit inuestigare. At ideo datur potestas immundis spiritibus ut peruersos sibi captent, hoc est prauos homines seducant illos, qui spernunt ueritatem et credunt mendacio, et iuxta Pauli sententiam: Sanam doctrinam non sustinebunt, sed ad sua  desideria coaceruabunt sibi magistros prurientes auribus, et a ueritate quidem auditum auertent, ad fabulas autem conuertentur . Onerati peccatis ducentur uariis desideriis semper discentes, et nunquam ad scientiam ueritatis peruenientes. . Quemadmodum autem Iannes et Mambres restiterunt Moysi, ita et isti resistunt ueritati, homines corrupti mente, reprobi circa fidem, sed ultra non proficient. Insipientia eorum manifesta erit omnibus, sicut et illorum fuit .

Nec ideo quisquam credere debet quoslibet magicis artibus aliquid facere posse sine permissu Dei, quia omnia que fiunt aut iusto iudicio fiunt, aut permissu suo ita fieri sinit, quod predicti magici leguntur similia fecisse Moysi qui uirgam  suam proiecit, et conuersa est in draconem, proiecereque singuli uirgas suas que uerse sunt in dracones; sed deuorauit uirga Aaron uirgas eorum. Non ergo fuerunt creatores draconum, nec magi nec angeli mali quibus ministris illa operabantur. Insunt enim rebus corporeis per omnia elementa, quedam occulte seminarie rationes, quibus cum data fuerit oportunitas temporalis atque causalis, prorumpunt in species debitas suis modis et finibus, et sic non dicuntur angeli qui ista faciunt animalium creatores: sicut ne agricole segetum aut arborum uel quorumcunque in terra gignentium creatores dicendi sunt, quamuis prebere nouerint quasdam opportunitates uisibiles et causas ut illa nascantur. Quod autem isti faciunt  uisibiliter, hoc illi inuisibiliter. Deus uero unus creator est qui causas ipsas et rationes seminarias rebus inseruit.

Preterea quidam querendum putant, quomodo Scriptura narret pythonissam Samuelem prophetam suscitasse ad colloquium Saulis impiissimi regis, si pythonica diuinatio errori magice artis deputanda sit. Quibus ita responderi potest, indignum omnino facinus esse, si secundum uerba historie commendetur assensus. Quomodo enim poterat fieri ut arte magica attraheretur uir, et natiuitate sanctus et uite operibus iustus; aut si non attractus est, consensit? Quod utrumque de uiro iusto credere aduersum est. Si enim inuitus  adductus est nullum suffragium habet iustitia, si autem uoluntarius, consensus amisit meritum spirituale, quod positus in carne quesiuerat, quod ualde absurdum est, quia hinc qui iustus recedit permanet iustus. Porro autem hoc est prestigium Satane, quo, ut pessimos fallat, etiam honos in potestate se habere confingit. Quod Apostolus inter cetera ostendit dicens: Ipse Satanas transfigurat se in angelum lucis . Ut enim errorem faceret in quo glorificaretur, in habitu uiri iusti et nomine se subornauit, ut nichil proficere spem quam predicabant Dei cultore mentiretur, quando hinc exeuntes iustos finxit in sua esse potestate. Sed hoc quosdam fallit, quod de morte Saulis et filii eius non sit mentitus;  quasi magnum sit diabolo ante occasum mortem corporis preuidere, cum signa quedam soleant apparere morituris quippe a quibus Dei protectio amota uidetur. Quanto magis diabolo quem angelica maiestate sublimem prophetica oracula fuisse testantur. De cuius magnitudine Apostolus ait: An ignoratis altitudinem Satane?

Quid mirum ergo si imminentem prope mortem potuit preuidere, cum hoc sit unde fallit, et se in Dei potestate uult adorari. Nam tanta hebetudine demens effectus est Saul, ut ad Pythonissam confugeret. Deprauatus enim causa peccati, ad hec se contulit, que damnauerat. Sed si quis propter historiam et ea que uerbis sunt expressa, putet non pretermittenda, ne ratio historie inanis sit recte  faciet quidem si tamen minime illud ad ueri rapiat rationem, sed ad uisum et intellectum Saulis. Neque enim reprobus factus poterat bonum intellectum habere. Historicus autem mentem Saulis habitum et Samuelis describit ea que dicta et uisa sunt exprimens, pretermittens si uera an falsa sint. Quid, ait, audiens in quo habitu esset excitatus? Intellexit, inquit, hunc esse Samuelem . Quid esse intellexerit retulit, et quia bene non intellexit, contra Scripturam alium adorauit quam Dominum, et putans Samuelem adorauit diabolum, ut fructum fallacie sue haberet Satanas, hoc enim nititur ut adoretur quasi Deus. Si enim uere Samuel illi apparuisset, non utique uir iustus permisisset se adorari qui predicauerat Dominum  solum esse adorandum, et quomodo homo Dei qui in refrigerium cum Abraham erat, dicebat ad uirum pestilentie dignum ardore gehenne: Cras mecum eris?  His duobus titulis subtilitatem fallacie sue preuidit improuidus Satanas, quia adorari se permisit sub habitu et nomine Samuelis, contra legem et uirum peccatis pressum, cum magna distantia peccatorum et iustorum sit, cum Samuele iustissimo futurum mentitus est. uerum potest uideri si de Samuelis nomine taceatur, quia Saul cum diabolo futurus erat, ad eum enim transmigrauit, quem adorauit.

Semper ergo diabolus sub uelamine latens, prodit se; dum ea confingit que hereant personis per  quas fallere nititur. Si autem quibuslibet opponit ac dicit: quomodo eueniunt illa que illi diuini predicunt futura, aut quomodo possunt egris prebere medelam, aut sanis immittere egritudinem, si aliquid proprie uirtutis ac potestatis non habent, hoc a nobis recipiat responsum, quod ideo quisque non debet eis credere, quia aliquando eueniunt que predicunt,  aut sanare uidentur languidos, aut ledere sanos, quod hoc permissum Dei sit, ut ipsi qui hec audiunt uel uident probent, et appareat quali fide sint, uel deuotione erga Deum, sicut in Deuteronomio legitur Moyses uerbo Domini populo Dei precepisse ita dicens: Si surrexit in medio tui propheta, aut qui dicat somnium se uidisse et predixerit signum ac portentum euenerit quod locutus est et dixerit; »Eamus et sequamur deos alienos, et seruiamus eis, non audies uerba prophete aut somniatoris quia tentat uos Dominus Deus uester, si palam fiat utrum diligatis eum an non? In toto corde et in tota anima uestra Dominum uestrum sequimini, et ipsum timete, et mandata eius custodite, et audite rocem illius. Ipsi seruietis et ipsi adherebitis .« Ubi sane intelligi uoluit, et illa que a diuinantibus non secundum Deum dicuntur, si acciderint que dicuntur; non sunt sic accipienda, uel etiam si fiant que precipiuntur ab eis, aut colantur que coluntur ab eis. Nec preter potestatem suam ostendit Deus esse quod contingunt ista, sed quasi quereretur cur ea permittat, causam tentationis exposuit, ad cognoscendum utique eorum dilectionem utrum eam habeant erga Deum suum. Cognoscendum uero ab ipsis potius quam ab eo qui scit omnia antequam fiant.



CAP. LXuIII. Quot modis demones futura prenoscunt. August. De diuinat. demon., c. 3

  Sciendum est uero hanc demonum esse naturam ut erii corporis sensu, terrenorum corporum sensum facile precedant; celeritate etiam propter erii corporis superiorem mobilitatem non solum cursus quarumlibet rerum ut hominum uel ferarum, uerum etiam uolatus auium incomparabiliter uincant. Quibus duabus rebus, quantum ad ereum corpus attinet, prediti, hoc est acumine sensus et celeritate motus multo ante cognita prenuntiant uel nuntiant que homines pro sensus terreni tarditate mirentur. Accessit etiam demonibus per tam longum tempus quo eorum uita protenditur rerum longe maior experientia quam potest hominibus propter breuitatem uite peruenire. Per has efficacias quas erii corporis natura sortita  est, non solum multa futura predicunt demones, uerum etiam multa mira faciunt. Que quoniam homines dicere ac facere non possunt, eos dignos quidam quibus seruiant, et quibus honores diuinos deferant, arbitrantur, inuestigante maxime uitio curiositatis, propter amorem felicitatis false atque terrene et excellentie temporalis.



DE SORTILEGIIS.



CAP. LXIX. De his qui auguriis et diuinationibus student. Conc. Agath., c. 42.


 Aliquanti clerici siue laici  student auguriis, et sub nomine ficte religionis per eas quas sanctorum Patrum sortes uocant, diuinationis scientiam profitentur, aut quarumcunque scripturarum inspectione futura promittunt; hec  quicunque clericus aut laicus detectus fuerit uel consulere uel docere, ab Ecclesia habeatur extraneus.



CAP. LXX. Sors nichil aliud est quam diuinatio, et maleficium esse decernitur. Leo Iu episcopis Britannie.

 Sortes quibus uos cuncta in uestris discriminatis prouinciis nichil aliud quam quod Patres damnauerunt, diuinationes et maleficium esse decernimus. Quamobrem uolumus illas omnino damnari, et ultra inter Christianos uolumus nominari, et ut abscindatur sub anathematis interdicto prohibemus.



CAP. LXXI. uaticinatorum pena. Capitul. l. uII, c. 27.

 uaticinatores qui se futura denuntiant scire, cesi de ciuitate iactentur.



CAP. LXXII. Ab Ecclesia separetur auguriis ei incantationibus deseruiens. Conc. Carthag., c. 79.

 Auguriis uel incantationibus seruientem a conuentu Ecclesie separandum precipimus, similiter et Iudaicis superstitionibus uel feriis inherentem.



CAP. LXXIII. Exemplo Ione et Mathie non est sortibus indifferenter credendum. Hieronym. ad Ion. prop., c. 1.

 Non statim debemus sub exemplo Ione sortibus credere, uel illud de Actibus apostolorum huic testimonio copulare, ubi sorte in apostolum Mathias eligitur,  cum priuilegia singulorum non possint legem facere communem.



CAP. LXXIu. Ad secularia negotia, diuina oracula non sunt conuertenda, August. ad Ianuar., epist. 119.

 Hi qui de paginis euangelicis sortes legunt, etsi optandum est ut ad id potius faciant quam ad demonia consulenda concurrant, tamen ista mihi displicet consuetudo, ad negotia secularia, et ad uite huius uanitatem diuina oracula uelle conuertere.



CAP. LXXu. Sortilegam et magicam artem episcopi omnibus modis eliminare studeant. Conc. Ancyr., c. 4.

  Ut episcopi et eorum ministri omnibus uiribus elaborare studeant, ut perniciosam et a Zabulo inuentam sortilegam et maleficiam artem penitus ex parochiis suis eradicent, et si aliquem uirum ac mulierem huiuscemodi sceleris sectatorem inuenerint, turpiter dehonestatum de parochiis suis eiiciant. Ait enim apostolus: Hereticum hominem post primam et secundam correctionem deuita, sciens quia subuersus est qui eiusmodi est . Subuersi sunt et a diabolo capti tenentur, qui derelicto Creatore suo, a diabolo sua suffragia querunt, et ideo a tali peste mundari debet sancta Ecclesia. Illud etiam non omittendum quod quedam scelerate mulieres retro post Satanam conuerse, credunt se et profitentur nocturnis  horis cum Diana paganorum dea uel cum Herodiade et innumera multitudine mulierum equitare super quasdam bestias, et multa terrarum spatia intempeste noctis silentio transire, eiusque iussionibus uelut domine obedire et certis noctibus ad eius seruitium euocari. Sed utinam he sole in perfidia sua periissent, et non multos in infidelitatis interitum pertraxissent. Nam innumera multitudo hac falsa opinione decepta, hec uera esse credunt, et credendo a recta fide deuiant, et in errorem paganorum deuoluuntur, cum aliquid diuinitatis aut numinis extra unum Deum arbitrantur. Quapropter sacerdotes per Ecclesias sibi commissas populo omni instantia predicare debent ut nouerint hec omnino falsa esse et non a diuino, sed a maligno spiritu talia  phantasmata mentibus infidelium irrogari. Siquidem ipse Satanas transfigurat se in angelum lucis  cum mentem cuiusque muliercule ceperit, et hanc sibi per infidelitatem subiugauerit, illico transfigurat in diuersarum personarum species atque similitudinem, et mentem quam captiuam tenet in somniis deludens, modo leta, modo tristia, modo cognitas, modo incognitas personas ostendens per deuia queque deducit, et cum solus spiritus hoc patitur infidelis, hec non in animo sed et in corpore euenire opinatur. Quis enim non solum in somniis et nocturnis illusionibus extra seipsum educitur, et multa uidet dormiendo, que nunquam uiderit uigilando? Quisnam tam stultus et hebes sit qui hec omnia que in solo spiritu  fiunt, et in corpore accidere arbitretur. Cum Ezechiel propheta  uisiones Domini in spiritu non in corpore uidit, et Ioannes apostolus Apocalypsis sacramenta in spiritu non in corpore uidit et audiuit, sicut ipse dixit: Statim, inquit, fui in spiritu ; et Paulus non audet se dicere raptum in corpore? . Omnibus itaque publice annuntiandum est, quia talia et his similia credit, fidem perdit, et qui fidem rectam in Deo non habet, hic non est eius, sed illius in quem credit, id est diaboli. Nam de Domino nostro scriptum est: Omnia per ipsum facta sunt . Quisquis ergo aliquid credit posse fieri, aut aliquam creaturam in melius aut in deterius immutari aut transformari,  aut in aliam speciem uel similitudinem nisi ab ipso Creatore qui omnia fecerat et per quem omnia facta sunt, procul dubio infidelis est, et pagano deterior.



CAP. LXXuI. Mulier malefica scopis correcta, ex parochia proiiciatur. Conc. Agath., c. 3.

Perquirendum est si aliqua femina sit, que per quedam maleficia et incantationes mentes hominum immutare se posse dicat, idem, ut de odio in amorem uel de amore in odium conuertat, ut bona hominum aut damnet aut subripiat. Et si aliqua est que dicat cum demonum turba in similitudinem mulieris transformata certis noctibus equitare super quasdam bestias et in eorum consortio annumeratam  esse, talis omnimodo scopis correcta ex parochia eiiciatur.



CAP. LXXuII. Quid est sors? Augustin. in psalmo XXX.

 Sors non est aliquid mali, sed res in dubitatione humana, diuinam indicans uoluntatem. Nam et sortes misere apostoli quando Iudas, tradito Domino, periit, et sicut de illo scriptum est, abiit in locum suum  cepit queri quis in locum eius ordinaretur. Electi sunt iudicio humano, et electus est unus de duobus iudicio diuino; de duobus Deus consultus est quemnam ipsorum uellet constituere et cecidit sors super Mathiam .



CAP. LXXuIII. Exemplo Mathie non est indifferenter sortibus credendum. Beda sup. Act. apost., c. 1.


 Non exemplo Mathie  uel quod Ionas propheta reprehensus sit sorte, indifferenter sortibus est credendum, cum priuilegia singulorum, ut Hieronymus ait, communem legem facere omnino non possint. Item: Si qui necessitate aliqua compulsi, Deum putant sortibus exemplo apostolorum esse consulendum, uideant hos ipsos apostolos nonnisi in collectione fratrum fletu et precibus ad Deum fusis egisse.



CAP. LXXIX. Christiana et uera pietas planetarios expellit, et damnat. August., Confession. Iu.

 Illos planetarios quos Mathematicos uocant, plane consulere non desistebam, quod quasi nullum eis sacrificium, nulle  preces ad aliquem spiritum ob diuinationem dirigerentur; quod tamen Christiana et uera pietas consequenter expellit et damnat.



DE OBSERuATIONE DIERUM ET MENSIUM.



CAP. LXXX. Graue peccatum est dies obseruare, menses et annos.


 Quis existimaret quam magnum peccatum sit dies obseruare et menses, et annos, et tempora, sicut et obseruant qui  certis diebus, siue mensibus, siue annis uolunt uel nolunt aliquid inchoare, eo quod, secundum uanas doctrinas horum, fausta uel infausta existiment tempora, nisi huius mali magnitudinem ex timore Apostoli pensaremus qui talibus ait: Timeo uos ne forte sine causa laborauerim in uobis .



CAP. LXXXI. De eodem. August. ad Ianuar., l. I.

 Hoc culpat Apostolus, cum dicit: »Non proficiscar quia posterius est, aut quia ita se habet positio siderum, non agam in hoc mense commercium, quia ista stella mihi ait mensem, uel agam quia suscepit mensem. Non plantabo uineam in hoc anno  quia bissextus est.« Non autem quispiam sapiens arbitratur obseruatores temporum reprehendendos qui dicunt: »Non proficiscar hodie quia hiberne sunt reliquie, aut tempus seminandi, quia imbribus autumnalibus terra satiata est,« uel qui fortes ad  naturales effectus circa motum seris, ad uariandas temporum qualitates in siderum ordinatissima conuersione notati sunt.



CAP. LXXXII. Sortilegus Paschalis ab archidiaconatu deponitur propter incantationes et luculos quos colebat. Ex lib. Pontific.

Paschalis non post multum temporis ab officio archidiaconatus, propter aliquas incantationes et luculos quos colebat, uel sortes quas cum aliis respectoribus tractabat Dei beatique apostolorum principis interueniente iudicio priuatus est et a Sergio in monasterio retrusus post quinquennium pre cordis duritia impenitens defunctus est.



DE IURAMENTO LICITO ET ILLICITO.



CAP. LXXXIII. Iuramentum pro federe pacis est agendum. Conc. Tolet. uIII, c. 2.


 Omne quod in pacis federa uenit, tunc solidius consistit, cum iuramenti hoc interpositione roboratur. Sed et omne quod animos amicorum conciliat, tunc fidelius durat, cum eos sacramenti uincula ligant. Omne enim quod testis astipulatur, uerius constat, cum adiectio iurationis affirmat. Quod etsi testis deficiat, innocentis fidem sola iurisiurando taxatio manifestat.



CAP. LXXXIu. Iuratio non est prohibenda, nec tanquam bonum appetenda. August. sup. Epist. ad Galat.

 Non est contra preceptum  Dei iuratio que a malo non iurantis est, sed increduli a quo iurare cogitur. Nam hic intelligitur ita Dominum prohibuisse a iurando, ut quantum in ipso est quisquis est non iuret: quod multi faciunt more habentes iurationem, tanquam magnum aliquod aut suaue. Nam utique Apostolus nouerat preceptum Domini, iurauit tamen. Non enim audiendi sunt qui has iurationes non putant esse. Quid enim de illa faciant: Quotidie morior per uestram gloriam, fratres, quam habeo in Christo Iesu Domino nostro , quam Greca exemplaria manifestissimam iurationem esse conuincunt. Quantum ergo in ipso est, non iurat Apostolus; prohibemur enim iurare cupiditate aut dilectione iurandi, quamuis enim iuramentum amplius est quam Est, est; non, non, et ideo a malo est , non tamen a malo tuo, sed infirmitatis et incredulitatis eorum qui non aliter mouentur ad fidem.



CAP. LXXXu. Peierare peccatum est, non iurare. August. epist. 154.

 In Nouo Testamento merito dictum est ne omnino iuremus, quod mihi quidem propterea dictum uidetur, non quia iurare peccatum est, a quo nos longe esse uoluit, qui omnino ne iuraremus commonuit. Item: Quamuis dictum sit, ne iuremus, nunquam in Scripturis sanctis legisse memini, ne ab alio iurationem accipiamus.



CAP. LXXXuI. Iurare non est peccatum. August. De serm. Domini in monte.

  Tu non facis malum, qui bene uteris iuratione, que etsi non bona, tamen necessaria est, ut alteri persuadeas quod utiliter suades, sed a malo est illius cuius infirmitate iurare cogeris.



CAP. LXXXuII. Infirmis iurare conceditur. Hieronym. sup. Matth. c. u, l. I.

 Considera quod Saluator non per Deum iurare prohibuerit, sed per celum et per terram, et Hierosolymam, et per caput tuum, et hoc quasi paruulis fuerat lege concessum, ut quomodo uictimas immolabant Deo, ne eas immolarent idolis, sic et iurare permitterentur in Deum, non quod recte hoc facerent, sed quod melius  est Deo id exhibere quam idolis uel demoniis.



CAP. LXXXuIII. Non prohibet Deus iurare, sed peierare. Isidor. Sentent. l. II, c. 31.

 Non est contra Domini preceptum iurare, sed iurandi dum usum facimus, periurii crimen incurrimus.



CAP. LXXXIX. Iuratio non est peccatum. August. De uerb. Apost. serm. 28.

 Si peccatum esset iuratio, nec in ueteri lege diceretur: Non peierabis. Reddes autem Domino iusiurandum tuum . Non enim peccatum preciperet nobis. Item: Non uobis dicimus, non nos iurare. Si enim hoc dicimus,  mentimur, quantum ad me pertinet, non iuro. Sed quantum mihi uidetur magna necessitate compulsus, cum uideo, nisi faciam, mihi non credi, et ei, qui mihi non credit, non expedire quod non credit, hac perpensa ratione et consideratione habita cum magno timore coram Deo dicam, aut testis est mihi Deus, aut scit Christus. Sic esse in animo meo, et uideo quia plus est idem quod amplius est, a malo est, etsi non a malo est; iurantis a malo est, non credentis.



CAP. XC. Melius est uota stulte promissionis non implere, quam crimen committere. Conc. Tolet. uIII, c. 2.

 Si publicis sacramentonum gestis quod Deus auertat, a quibuslibet illicita  uel non bona exstitisset conditio alligata, que aut iugulare animam patris aut agere cogeret stuprum sanctissime uirginis, nunquid non tolerabilius esset stulte promissionis reiicere uota, quam per inutilium promissorum custodiam, exhorrendam criminum implere mensuram.



CAP. XCI. Aliquando non expedit promissum soluere sacramentum. Ambros. De offic., l. I.

 Est etiam contra officium nonnunquam, promissum soluere sacramentum, ut Herodes qui iurauit, quoniam quidquid petitura esset daret filie Herodiadis necem Ioannis prestauit, ne promissum negaret.



CAP. XCII. Pietas fuit, quod Dauid Nabal sicut iurauerat, non occiderat. August. in Decollat. S. Ioan.


 Cum sanctum Euangelium legitur, uideo Dauid pium hominem et sanctum in iurationem temerariam incidisse, et maluisse non facere quod iurauerat quam iurationem suam fuso hominis sanguine implere.



CAP. XCIII. De eodem. Isidor. c. In flum.

 Iurauit Dauid temere, sed non impleuit iurationem maiori pietate. Ecce Dauid sanctus iuramento quidem astrictus, non sanguinem hominis fudit, sed eum falsum iurare negare quis poterit? De duobus peccatis  elegit minimum, sed minus fuit illud in comparatione prioris. Nam per seipsum appensum, magnum malum est falsa iurare.



CAP. XCIu. Non est obseruandum iuramentum quo malum incaute promittitur. Ex Decret. Sother. pap., c. 3.

 Si aliquid fortasse nos incautius iurare contigit, quod obseruat peiorem uergat in exitum, libere illud consilio salubriori mutandum nouerimus, ac magis instante necessitate peierandum nobis, quam pro mutando periurio in aliud crimen grauius esse diuertendum. Denique iurauit Dauid per Dominum occidere Nabal uirum stultum et impium, atque omnia que ad illum pertinerent,  demoliri. Sed ad primam intercessionem Abigail femine prudentis, mox remisit minas, reuocauit ensem in uaginam, neque aliquid culpe se tali periurio contraxisse doluit.



CAP. XCu. De duobus malis, minus eligi oportet, quando utrumque uitari non potest. Ex iisd. Decret. et c. eod.

 Non solum in iurando, sed in omne quod agimus hec est moderatio solertius obseruanda, ut si in talem fortasse lapsum uersuti hostis incideremus insidiis, ex quo sine aliquo peccati contagio surgere non possumus, illum potius euadendi aditum petamus in quo minus periculi nos perpessuros esse cernimus.



CAP. XCuI. Non est appellanda fides que ad peccatum faciendum admittitur. August. De bono coniug.


 Si ad peccatum admittendum adhibetur fides, mirum si fides admittatur, uerumtamen qualiscunque sit, si et contra ipsam fit, peius fit, nisi cum propterea deseritur ut ad fidem ueram legitimamque redeatur, ut peccatum emendatur uoluntatis prauitate correpta, tanquam si quis cum hominem solus exspoliare non possit, inueniat socium iniquitatis, et cum eo paciscatur, ut simul id faciant, spoliumque partiantur, quod facinore commisso totum solus auferat, dolet quidem ille et fidem sibi seruatam non esse conqueritur. uerum in ipsa sua querela debet cogitare  potius in bona uita fuisse seruandum ipse humane societati, ne preda iniqua ex homine fieret, si sentit quam iniqua sibi in peccati societate seruata non fuerit. Ille quippe utrobique perfidus, profecto sceleratior iudicandus est.



CAP. XCuII. Si propterea fides non seruatur ut ad bonum redeant, non ideo uiolari dicitur. August. Ex eod. lib., c. 4.

 Item, mulier si, fide coniugali uiolata, fidem seruet adultero, utique mala est, sed si nec adultero, peior est. Porro si eam fiagitii peniteat, et ad castitatem rediens coniugalem, pacta ac placita adulterina rescindat, miror si eam fidei uiolatricem uel ipse adulter putauerit.



CAP. XCuIII. Illicitum iuramentum non est seruandum. Synod. uII, act. 4.


 Ioannes apocrisiarius orientalium sedium dixit: Significat sermo patris nostri Sophronii quod melius sit iurantem periurare, quam conseruare sacramentum in fractione sanctarum imaginum, hoc autem dicimus quia quidam se sacramento excusant.



CAP. XCIX. De eodem. Tharas. patriarch.

 Quia pater Sophronius nouerat bonitatem Dei, propterea transgredi uoluit impium sacramentum.



CAP. C. De eodem. Ex eod.

  Herodes seruauit iuramentum et periit. Petrus negauit cum iuramento et conuersus fleuit, et saluatus est. Omne enim bonus Deus indulget, si quis ex toto corde peniteat, sancta synodus dixit: »Sic docet nos Scriptura.« Item: Leontius Photie episcopus dixit: Scriptum est: »Iuramentum mendax non diligatis.« Qua de causa nostrum iuramentum mendax dissoluitur, quasi nullam habens uirtutem.



CAP. CI. Tolerabilius est iuramentum non implere quam quod turpe est facere. Ambros. De offic., l. III, c. 12.

 Sepe plerique constringunt se iurisiurandi sacramento, et cum ipsi cognouerint promittendum non fuisse, sacramenti  tamen contemplatione faciunt, quod spoponderunt. Sicut de Herode supra scripsimus, qui saltatrici turpiter premium promisit, crudeliter soluit. Turpe est quod regnum pro saltatione promittitur. Crudele, quod mors prophete iurisiurandi religione datur. Quanto tolerabilius tale fuisset periurium sacramento, si tamen periurium posset dici, quod ebrius inter uina iurauerat, quod et iuratus inter saltantium choros promiserat, infertur disco prophete caput, et hoc estimatum est fidei esse quod amicitie fuit.



CAP. CII. Non omnia promissa soluenda sunt. Ambros. De offic., l. III, c. 12.

 Non semper promissa omnia soluenda sunt. Denique, ipse Dominus frequenter  mutat suam sententiam sicut Scriptura indicat.



CAP, CIII. Ante rationabiles annos aliqui non cogantur iurare. Capitul. l. I, c. 9.

 Paruuli qui sine rationabili etate sunt, non cogantur iurare, et qui semel periuratus fuerit, nec testis sit post hec, nec ad sacramentum accedat, nec in sua causa uel in alterius iurator existat.



CAP. CIu. Ante XIu annum, nullus iurare cogatur. Cornelius pap. in conc. Eliberit, c. 5.

 Pueri ante XIu annos, non cogantur iurare.



CAP. Cu. De eodem. Conc. Eliberit., c. 3.


 Si puella sita in puerili etate in domo patris nesciente se iuramento constrinxerit, et si pater ut statim audierit, contradixit, uota eius et iuramenta irrita erunt, et facilius emendabitur.



CAP. CuI. De eodem. Conc. Aurelian., c. 2.

Iuramentum et filie, nesciente patre, et uota monachi, nesciente abbate, et iuramenta pueri irritasunt.



CAP. CuII. De eodem. August. in decoll. Ioan. Bapt. serm.

Si quis prouocauerit te ad iurationem ut forte si  sic sibi estimet satisfieri posse, si iuraueris, de ipsa re quam putas te commisisse, ac fecisse, quam forsitan non fecisti, ne remaneat in eo loco mala suspicio, si iuraueris, tu non sic peccas quomodo ille qui te prouocauerit. Item: Si ab alio prouocatus fueris, ab ipsius malo erit quod iuras, non a tuo.



CAP. CuIII. Homicidam uincit, qui sciens ad periurium compellit. August. de Sanctis, serm. 2.

 Ille homo qui alium prouocat ad iurationem, et scit eum falsum iurare, uincit homicidam, quia homicida corpus occisurus est, ille animam, imo duas animas, et eius quem iurare prouocauit et suam. Scis uerum esse quod dicis, falsum esse quod dicit ille, et iurare compellis. Ecce  iurat, periurat, ecce perit, quid inuenisti? Imo et tu peristi, quia de illius morte satiare uoluisti.



CAP. CIX. Cui sit iudicandum falsum, quod ab aliquo iuratur. August. Quest. in Leuit.

 Hoc uidetur dicere peccare hominem, quo audiente iurat aliquis falsum, et scit eum falsum iurare et tacet. Tunc autem scit fieri, si eius rei de qua iuratur testis fuit. Aut uidens aut conscius fuit, id est aliquo modo cognouit, aut oculis suis conspexit, aut ille ipse qui iurauit illi indicauit; ita enim potuit esse consciis irrogando, sed inter timorem huius peccati, et timorem perditionis hominum, non parua existit plerumque tentatio. Possumus enim paratum ad periurium admonendo  uel prohibendo a tam graui peccato reuocare. Sed si non audierit, et coram nobis de re quam nouerimus falsum iurauerit, utrum prohibendus sit proditus etiam si in hoc periculum mortis incurrat, difficillima questio est. Sed quia hic non expressit cui hoc indicatum est, utrum illi cui iuratur, an sacerdoti uel cuipiam, qui non solum eum persequi non potest, uidetur mihi quod se in hoc soluat a peccati uinculo si indicet talibus qui magis possunt prodesse quam obesse periurio, siue ad corrigendum eum, siue ad Deum pro eo placandum, sed et ipse confessionis adhibeat medicinam.



CAP, CX. Non peccat qui iuramentum nescit falsum iurare. August., De periur.

  Qui exigit iurationem, multum interest, si nescit illum iurare falsum, an scit. Si enim nescit, et ideo dixit: »Iura mihi, ut fides ei sit,« non audeo dicere esse peccatum, tamen humana tentatio est. Si autem nouit eum fecisse, si scit eum fecisse, uidit fecisse, et cogit iurare, homicida est. Ille enim se suo periurio interimit; sed iste manum interficientis et impressit et pressit.



CAP. CXI. De eo qui iurat falsum quod putat uerum. August., De uerb. Apost. serm. 28.

 Homines enim falsum iurant, uel cum fallunt, uel cum falluntur, aut putat homo uerum esse quod falsum est, et temere iurat, aut scit, aut putat falsum esse, et tamen pro uero iurat, et nichilominus cum scelere iurat. Distant autem  ista periuria, que duo commemoraui: Facit illum iurare quia uerum putat esse pro quo iurat. uerum putat esse, et tamen falsum est. Nam ex animo iste periurat, fallitur hic, pro uero habet quod falsum est. Non pro re falsa sciens iurationem imponit. Da alium; scit falsum esse, et dicit uerum esse iurat tanquam uerum sit, quod scit falsum esse. uidetis quam ista sit detestanda bellua, et derebus humanis exterminanda. Quis enim fieri uoluit? Omnes homines talia detestantur. Fac alium: putat falsum esse et iurat tanquam uerum sit, forte uerum est. uerbi gratia, ut intelligatis: Pluit in illo loco. Interrogas hominem et respondit pluisse, et ad negotium illius competit ut dicat, pluit, sed putat non pluisse. Dicitur enim uere pluit, uere et iurat, et  tamen pluit ibi, sed ille nescit, et putat non pluisse, periurus est. Interest quemadmodum uerbum procedat ex animo. Ream linguam non facit, nisi rea mens.



CAP. CXII. De eo qui calliditate uerborum iurat. Isidor. Sentent. l. II, c. 26.

 Quacunque arte uerborum quisque iuret, Deus tamen qui conscientie testis est, ita hoc accepit sicut ille cui iuratur intelligit. Dupliciter autem reus est, qui cum nomen Domini in uanum assumit et proximum dolo capit.



CAP. CXIII. Non omnia promissa soluenda sunt. Isidor., De summo bono, l. II, c. 31.

 Non est obseruandum sacramentum quo malum incaute permittitur,  ueluti, si quispiam adultere perpetuam cum ea permanendi fidem polliceatur. Tolerabilius est enim non implere sacramentum, quam permanere in stupri flagitio.



CAP. CXIu. Iurare Dei, et penitentia Dei quid sint. Ex dictis Isidor.

Iurare Dei est illa prouidentia que statuit non euellere statuta. Penitentia Dei est rerum mutatio. Non penitere autem, statuta non reuocare ut est illud: Iurauit, et non penitebit eum ; et que iurauit non mutabit.



CAP. CXu. Iurare per Deum est ius Deo reddere. August. serm. De periurio, Primam lect., etc.

Quisquis et praui et peruersi cordis, si dicas: Per Deum, iuras; si dicas: Testis est Deus, non  iuras. Quid enim, Per Deum, nisi Testis est Deus? Aut quid, Testis est Deus, nisi Per Deum? Quid autem est iurare, nisi ius Deo reddere? Quoniam per salutem tuam iuras, ius filiis tuis redde, quando per filios tuos iuras. Quod autem ius debemus saluti, filiis nostris, Deo nostro, nisi caritatis, ueritatis et non falsitatis. Maxime autem cum per Deum fit, ipsa est uera iuratio. Quia et cum dicit quisque, Per meam salutem, salutem suam Deo obligat. Quando per filios suos, oppignorat filios suos Deo, ut hoc ueniat in caput eorum quod exit de ore ipsius. Si uerum est, uerum; si falsum, falsum. Cum ergo per filios uel caput suum, uel salutem suam quisque iurationem nominans, quidquid nominat, obligat. Quanto magis quando iurat per  ipsum Deum!



CAP. CXuI. Periurus est, qui super lapidem falsum iurat. August. De uerbis Apostol. serm. 28.

 Ecce dico caritati uestre. Et qui super lapidem falsum iurat periurus est. Unde hoc dico quia multi etiam in hoc falluntur, et putant quia nichil est per quod iurant, non se crimine teneri periurii, prorsus periurus est, quia per id quod sanctum non putas, falsum iuras, si tu illud sanctum non putas, sanctum putat cui iuras. Non enim quando iuras, tibi iuras aut lapidi iuras, sed proximo iuras, homini iuras ante lapidem. Sed nunquid non ante Deum? Non te audit lapis loquentem, sed punit Deus te fallentem.  Item: Ream linguam non facit nisi rea mens.



CAP. CXuII. Licet uti fide eius qui ut eam seruet, per demonia iurat. August. ad Publicol., ep. 154.

 Mouet te utrum eius fide utendum sit, qui ut eam seruet, per demonia iurauerit. Ubi te uolo prius considerare, utrum si quispiam per deos falsos iurauerit se fidem seruaturum, et eam non seruauerit, non tibi uidetur bis peccasse? Si enim tali iuratione promissam seruaret fidem; ideo tamen peccasse iudicaretur, quia per tales deos iurauit. Illud autem nemo reprehenderet, quia fidem seruauit. Num uero quia iurauit per quos non debuit, et contra pollicitam fidem fecit, quod non debuit,  bis utique peccauit, ac per hoc qui utitur fide illius quem constat iurasse per Deos falsos. Et utitur non ad malum, sed ad licitum et bonum, non peccato illius se sociat qui demonia iurauit sed bono pacto eius quo fidem seruauit. Neque hic eam fidem dico seruari qua fideles uocantur, qui baptizantur in Christo. Illa enim longe est alia longeque discreta a fide humanorum placitorum atque pactorum. uerumtamen sine ulla dubitatione minus malum est per deos falsos iurare ueraciter, quam per Deum uerum fallaciter. Quanto id per quod iuratur magis sanctum est, tanto magis est penale periurium. Alia questio est utrum non peccet qui per falsos Deos sibi iurare facit, quia ille qui ei iurat, iurat  per falsos deos quos colit. Cui questioni possunt ista testimonia suffragari, que ipse commemorastis de Laban et Abimelech, si tamen Abimelech per Deos suos iurauit, sicut Laban per Deos suos Sochot uel Nachor.



CAP. CXuIII. Iuramentum quo aliquid incaute promittitur est seruandum. Ex decret. Sother. pap. c. 3; Beda in fest. decoll. Ioan. Bapt.

 Si aliquid forte incautius nos iurasse contigerit quod obseruatum in peiorem uergat exitum illud consilio salubriori mutandum nouerimus ac magis instante necessitate periurandum nobis, quam pro uitando periurio, in aliud crimen esse diuertendum.



CAP. CXIX. Minus malum de duobus malis eligendum est. Conc. Tolet., c. 2.


 Duo mala licet omnino cautissime sint precauenda, tamen si necessitas periculi ex his unum perpetrare compulerit, id debemus resoluere quod minori sensu noscitur obligari. Quid autem leuius ex his quidue grauius ex his sit, pure rationis acumine inuestigemus; etenim dum  periurare compellimur, Creatorem quidem offendimus, sed nos tantummodo maculamus. Cum uero noxia promissa complemus, et Dei iussa contemnimus, et proximis impia crudelitate nocemus et nos ipsos crudeliori mortis gladio trucidamus. Hic enim duplici culparum telo perimimur.



CAP. CXX. Ut a ieiunis iuramenta prestentur. Cornelius pap.

 Qui in sanctis habet iurare, hoc ieiunus faciat cum omni honestate et timore Dei.



CAP. CXXI. Quando sit iurandum. Conc. apud S. Medard. habit.

 Et hec sancta synodus decreuit, nisi pace facienda, ut fideles omnes ad  sacramenta ieiuni accedant.



CAP. CXXII. Que in fidelitate sunt seruanda. Ex epist. Philibert. episc.

 De forma fidelitatis aliquid scribere monitus, hec uobis que frequenter, breuiter ex librorum auctoritate notaui. Qui domino suo fidelitatem iurat, ista sex in memoria debet habere: Incolume, tutum, honestum, utile, facile, possibile. Incolume uidelicet, ne sit in damnum domino suo de corpore suo; tutum, ne sit ei damnum de secreto suo, uel de munitionibus suis per quas esse tutus potest; honestum, ne sit ei in damnum de iustitia sua, uel de aliis causis que ad honestatem  eius pertinere uidentur; utile, ne sit in damnum de suis possessionibus; facile uel possibile, ne id bonum quod dominus suus leuiter facere poterat, faciat ei difficile, neue id quod possibile erat, reddat ei impossibile ut fidelis hec nocumenta caueat, iustum est; non enim sufficit abstinere a malo nisi fiat quod bonum est. Restat igitur in his sex supradictis consilium et auxilium domino suo prestet si beneficio dignus uideri uult et saluus esse de fidelitate quam iurauit. Dominus quoque fideli suo in his omnibus uicem reddere debet, et si non fecerit, merito censebitur malefidus, sicut ille qui in eorum preuaricatione uel faciendo, uel consentiendo deprehensus fuerit, perfidus et periurus erit.



CAP. CXXIII. Quos debet habere comites periurandum. Hieronym. sup. Ierem. c. Iu, l. II; Ambros., De Offio.


 Animaduertendum est quod iusiurandum has habet comites: ueritatem, iudicium, atque iustitiam. Si ista defecerint, nequaquam iuramentum erit, sed periurium.



DE MENDACIO.



CAP. CXXIu. Quot sunt genera mendacii. August. De mendac., c. 14.


 Primum est  capitale mendacium et longe fugiendum, quod fit in doctrina religionis, ad quod mendacium nulla conditione quisquam debet adduci. Secundum, si ut  aliquem ledat iniuste quod tale est, ut et nulli prosit et obsit alicui. Tertium quod ita prodest alteri, ut obsit alteri, quamuis non ad immunditiam obsit corporalem. Quartum, sola mentiendi fallendique libidine quod mirum est mendacium. Quintum, quod fit placendi cupiditate de suaui eloquio, his omnibus penitus euitatis atque reiectis. Sequitur sextum genus, quod et nulli obest et prodest alicui, uelut si quispiam pecuniam alicuius iniuste tollendam sciens ubi sit, nescire se mentitur. Septimum, quod nulli obest et prodest alicui, uelut si nolens hominem ad mortem quesitum prodere, mentiatur. Octauum est genus mendacii, quod et nulli obest et ad hoc prodest ut ab immunditia corporali aliquem tueatur. Non ergo mentiendum est in doctrina  pietatis, quia magnum scelus est et primum genus est detestabilis mendacii. Non est mentiendum in secundo genere, quia nulli facienda iniuria est. Non est mentiendum in tertio genere, quia nulli cum alterius iniuria consulendum est. Non est mentiendum in quarto genere propter mendacii libidinem que per seipsam uitiosa est. Non est mentiendum in quinto genere, quia si nec ipsa ueritas cupiditate placendi hominibus enuntianda est, quanto minus mendacium est quod per seipsum, quia mendacium utique turpe est. Non est mentiendum sexto genere. Neque enim recte testimonii ueritas pro cuius temporali commodo ac salute corrumpitur! Ad sempiternam uero salutem nullus deducendus est opitulante mendacio. Neque septimo genere mentiendum  est; non enim cuiusque commoditas aut salus temporalis perficiende fidei preferenda est, nec se quisquam in recte factis nostris tam male mouetur, ut fiat etiam animo deterior longeque a pietate remotior. Nec octauo genere mentiendum est, quia et in bonis castitas animi, pudicitie corporis prefertur, et in malis id quod ipsi facimus, eo quod fieri sinimus nobis damnabilius est. In his autem octo generibus tanto quisque minus peccat, cum mentitur, quanto magis a primo recedit. Quisquis autem esse aliquod genus mendacii quod peccatum non sit, putauerit, decipiet seipsum turpiter, cum honestum se deceptorem arbitratur aliorum.



CAP. CXXu. Quid est mendacium. Gelas. ex uerb. August.


 Mendacium est falsa significatio uocis cum uoluntate fallendi. Item: Faciat homo etiam pro temporali hominum salute quod potest. Cum autem ad hoc uentum fuerit, ut tali saluti consulere nisi peccando non possit, iam se existimet non habere quid faciat, quando id reliquum non esse prospexerit quod recte faciat.



CAP. CXXuI. Nostro peccato alterius saluti consulere non debemus. Ex Isidor. syn. de dial. hom. et rat.

 Omne genus mendacii summopere fuge. Nec casu nec studio loquaris falsum, nec ut prestes mentiri studeas, nec qualibet  fallacia uitam defendas alicuius. Caue mendacium in omnibus, nullum iustum mendacium, omne mendacium peccatum.



CXXuII. De eodem. Ambr., 22, q. 5.

 Cauendum omnibus modis mendacium siue pro malo, siue pro bono proferri uideatur, quia omne mendacium non est a Deo, sed sicut Saluator dicit, A malo est .



CAP. CXXuIII. Non licet alicui causa humilitatis mentiri. August., De uerb. Apost. serm. 2.

 Cum enim humilitatis causa mentiris, si non eras peccator antequam mentireris, mentiendo efficeris; quod ante  euitaueras, ueritas autem uite non est, nisi te ita dixeris peccatorem, ut et esse cognoscas; ueritas autem ipsa est, ut quod est dicas. Nam quomodo est ueritas ubi regnat falsitas.



CAP. CXXIX. Non deputantur mendacia, cum ea que non sunt, ioco dicuntur. August. Quest. in Gen., I. I.

 Quod autem Ioseph fratribus suis ait: Nesciebatis quia non est homo in augurio qualis ego . De hoc etiam augurio mandauit eis dicendum per hominem suum, quid sibi uelit queri solet, an quia non serio ioco dictum est, ut exitus docuit, non est habendum mendacium. Mendacia enim a mendacibus serio aguntur, non ioco. Cum autem que non sunt, tanquam ioco  dicuntur, non deputantur mendacia.



CAP. CXXX. Pro temporali uita alicuius, perfectus mentiri non debet. August. in psal. u, de uers. Perdes, etc

 Ne quis arbitretur perfectum et spiritualem hominem pro ista temporali uita in cuius morte non occiditur anima siue sua siue alterius, debere mentiri. Sed quoniam aliud est mentiri, aliud uerum occultare, siquidem aliud est falsum dicere, aliud est uerum tacere. Si quis forte uel ad istam uisibilem mortem non uult hominem prodere, paratus esse debet uerum occultare, non falsum dicere, ut neque prodat, neque mentiatur, nec occidat animam suam pro corpore alterius. Item: Duo sunt genera mendaciorum in quibus  non magna culpa est, sed tamen non sunt sine culpa, cum aut iocamur aut proximo mentimur. Illud primum in iocando non est perniciosum, quia non fallit. Nouit ille cui dicitur ioci causa dictum esse: Secundum aut ideo minus est, quia retinet nonnullam beneuolentiam. Illud uero quod non habet duplex cor, neque mendacium quidem dicendum est, uerbi gratia tanquam si cui gladius commendetur et promittat se redditurum cum ille qui commendauit poposcerit, et si forte repetit gladium suum furens, manifestum est non esse reddendum ei, ne se occidat uel alios, donec ei sanitas restituatur, hic ideo non habet duplex cor, quia ille cui commendatus est gladius, cum promittebat se redditurum, non cogitabat furentem posse repetere,  manifestum est non esse culpandum, aliquando uerum tacere, falsum autem dicere, non inuenitur concessum sanctis.



CAP. CXXXI. De eodem.

Falsum dicere nulli licet, aliquando autem aliquid tacere ueri utile est.



CAP. CXXXII. Falli in his que ad fidem non pertinent, aut nullum aut paruum est peccatum. August., Enchirid., c. 21.

 In quibus rebus nichil interest ad capessendum regnum Dei utrum credantur an non, et utrum uera putentur, an falsa, in his errare, id est aliud pro alio putare, non est arbitrandum esse peccatum: aut si est minimum esse atque leuissimum.



CAP. CXXXIII. De eodem. August. ex eod. l. etc. eod.


 Nemo sane mentiens iudicandus est, qui dicit falsum quod putat uerum, quoniam quantum in ipso est, ille non mentitur, non fallit ipse, sed fallitur. Non itaque mendacii temeritatis arguendus est, quia falsa incautus credit, ac pro ueris habet potiusque econtrario, quantum in ipso est, ille mentitur qui dicit uerum quod putat falsum. Quantum enim ad animum eius pertinet, quia non quod sentit, hoc  dicit, non uerum dicit, quamuis uerum inueniatur esse quod dicit, nec ullo modo liber est a mendacio qui ore nesciens uerum loquitur, sciens autem uoluntate mentitur. Item: In ipsarum consideratione rerum que dicuntur tantum interest qua in re quisque fallitur, uel mentiatur, ut cum falli quam mentiri minus sit malum, quantum pertinet ad hominis uoluntatem, tamen longe sit tolerabilius, in que a religione sunt seiuncta mentiri, quam in his sine quorum notitia uel fide Deus coli non potest, falli. Item: Homo qui non solum quando uerum esse scit quod scit, sed etiam quando ipse errat et fallitur, sicut homo, hoc debet loqui, quod animo gerit, siue illud uerum sit et putetur, et non scit. Omnis autem qui mentitur, contra id quod animo  sentit loquitur, uoluntate fallendi.



CAP. CXXXIu. Mentitur qui uerum dicit quod putat falsum.

Nonnulli habent ueritatem in labiis, et in corde non habent, tanquam si quis dolose ostendat uiam, sciens in ea esse latrones, et dicat: Si hac ieris, securus eris a latronibus, et contingat ut uere non inueniantur latrones. uerum ille locutus est, sed non in corde suo. Aliud enim putabat, et nesciens uerum dixit. Ergo parum est uerum loqui, nisi etiam in corde ita sit.



DE ELECTIONE PONTIFICIS.



CAP. CXXXu. Imperator ius habet eligendi pontificem. Ex synod. uIII, in hist. eccl.


 Adrianus papa Romanus uenire Carolum ad defendendas res Ecclesie postulauit. Carolus uero Romam ueniens, Papiam obsedit, ibique relicto exercitu in sancta resurrectione ab Adriano papa Rome honorifice susceptus est. Post sanctam uero resurrectionem reuersus Papiam cepit Desiderium regem, deinde Romam reuersus, constituit ibi synodum cum Adriano papa, in patriarchatu Lateranensi in ecclesia Sancti Saluatoris. Que synodus celebrata est, a CLIII episcopis, religiosis et abbatibus. Adrianus autem papa cum uniuersa synodo tradiderunt Carolo ius et potestatem  eligendi pontificem, et ordinandi apostolicam sedem. Dignitatem quoque patriarchatus ei concesserunt. Insuper archiepiscopos per singulas prouincias ab eo inuestituram accipere definiuit; et ut, nisi a rege laudetur et inuestiatur episcopus, a nemine consecretur, et quicunque contra hoc decretum ageret anathematis uinculo innodauit, et nisi resipisceret, bona eius publicari precepit.



CAP. CXXXuI. Electio Romani pontificis ad ius pertinet imperatoris. Leo papa.

 Leo papa in synodo congregata Rome in ecclesia Sancti Saluatoris ad  exemplum beati Adriani apostolice sedis episcopi, qui, domino Carolo uictoriosissimo regi Francorum et Longobardorum, patriciatus dignitatem ac apostolice sedis. ordinationem et inuestituram episcoporum concessit. Ego quoque Leo, seruus seruorum Dei episcopus, cum cuncto clero ac populo Romano, constituimus et corrobaramus et per nosram apostolicam concedimus auctoritatem, atque largimur domino Ottoni primo, regi Teutonicorum, eiusque successoribus huius regni Italie in perpetuum, eligendi facultatem successorem atque summe sedis apostolice pontificem ordinandi, ac per hoc archiepiscopos seu episcopos, ut ipsi ab eo inuestituram suscipiant et consecrationem, unde dehent, exceptis his quos imperator pontificibus et  archiepiscopis concessit; ut nemo deinceps cuiuscunque dignitatis et religiositatis eligendi uel patricium uel pontificem summe sedis apostolice aut quemcunque episcopum ordinandi habeat facultatem absque consensu ipsius imperatoris, quod tamen absque omni pecunia fiat, ut et ipse sit patricius et rex; quod si a clero et a populo aliquis eligatur episcopus, nisi a supradicto laudetur rege et inuestiatur, non consecretur. Si quis contra hanc apostolicam auctoritatem aliquid moliatur, hunc excommunicationi subiacere decreuimus, et nisi resipuerit, in irreuocabili exsilio puniri, uel ultimis suppliciis feriri. Amen.



QUI LIBRI, ET QUO TEMPORE SINT LEGENDI, IN ECCLESIA.



CAP. CXXXuII.


In Septuagesima cantatur, In principio, et legitur Pentateuchus Moysi usque ad passionem Domini. Septuagesima enim captiuitatem Babylonis significat, id est confusionis, in qua sumus, dum in mundo captiuamur, de qua exeuntes debemus ad Ierusalem redire, id est ad domum pacis, unde diabolus nos captiuauit; quamuis enim captiuitatis nostre semper memores esse debemus, specialiter tamen in his diebus oportet, quibus legimus et cantamus de abiectione patris nostri Adam de paradiso, et de periculo Ne in diluuio, de Abraham qui exiuit de terra sua, et de huiusmodi laboribus. Sicut enim Adam in exordio mundi factus est, sic et in principio anni et ecclesiastici officii de illo legere et cantare proponimus.  A passione Domini usque in Pascha legitur Ieremias, quoniam Redemptoris nostri passionem ipsa aperta lamentatione presignauit. Ab octauis Pasche leguntur Actus apostolorum quindecim diebus, et cantatur Apocalypsis, id est Dignus est, Domine. Quoniam quod sancto Ioanni reuelatum erat de morte Agni hoc apostoli predicauerunt. Postea leguntur Epistole canonice usque ad Ascensionem Domini, et decantatur de psalmis, Si oblitus, quia Dauid prophetauit passionem Domini quam predicarunt apostoli. Ab Ascensione usque ad Pentecosten cantatur de festo, sed Apocalypsis legitur, quia reuelatus est esse Dei Filius, cum ad celos ascenderet, cunctis uidentibus, et multa que ante clausa fuerunt, ab illa die reuelata patuerunt. Ab octauis  Pentecostes usque ad Kalendas Augusti leguntur libri Regum, et cantatur Deus omnium. Quoniam sicut Saul et Dauid et alii pro lege sua contra Allophylos et Goliath pugnauerunt, sic et nos post Pentecosten, id est postquam susceperimus donum Spiritus sancti in baptismo, pugnare debemus contra uitia et demones. Unde Apostolus: Non est nobis colluctatio aduersus carnem et sanguinem, sed aduersus mundi rectores tenebrarum harum, contra spiritualia nequitie in celestibus .

A Kalendis Augusti usque ad Kalendas Septembris legitur et cantatur Salomon, id est Sapientia cum responsoriis, In principio, Augustus sextus mensis est et calidus et anni medius. In sexta etate qua  Dominus uenit, debemus quidem propter eius sapientiam uiuere, quoniam audita est, inter nos ipsa sapientia, que ex ore Altissimi prodiit, unde et cor hominis concaleat, et in eius meditatione exardescat. Quoniam Deus ignem uenit mittere in terram , uel quia immediate, ut quisque ab estu uitiorum succenditur, magis debeat tunc sapientia pollere, ubi tanto sapientius est cauendum, quanto plus ualet etatis perfectio ad resistendum. In Septembri legitur et cantatur de Iob, Tobia, Esther, Iudith. Hi sunt qui omnia aduersa sustinuerunt. Sic et nos in septima etate qua mundus finietur, aduersa queque debemus pro Domino tolerare patientius.  A Kalendis Octobris usque ad Nouembrem leguntur libri Machabeorum et cantatur Adaperiat. Iste octauus mensis, letitiam significat resurrectionis, quia sicut Iudei finitis preliis et templo restituto, in hymnis et confessionibus benedicebant Dominum, sic et in resurrectionis gloria, destructis preliis diaboli, sancti et iusti in Domino. Ergo a Kalendis Nouembris usque ad Aduentum Domini legitur Ezechiel, Daniel, et XII prophete cum responsoriis, uidi Dominum; Ezechiel enim uidit quatuor animalia, id est quatuor euangelistas, qui Domini natiuitatem, passionem, resurrectionem ascensionem, etc., mundum docuerunt. Daniel quoque uenturum Dominum predixit dicens: Aspiciebam in uisu, etc.  Similiter et alii prophete nasciturum  Dominum predixerunt, et ideo hi ante aduentum eius leguntur, quia ipse est Saluator mundi quem nasciturum predicauerunt. Ab Aduentu usque ad Natale legitur Isaias, qui quanto de Domino prophetauit urbanius, tanto natiuitati eius legitur proximius. Ab octauis Domini usque ad Septuagesimam, leguntur Epistole Pauli cum responsorio, Domine, ne in furore, quoniam quod Dauid prophetauit, Apostolus concorditer predicauit.



CAPITUL. I. CAP. CXXXuIII. De per Simoniam uel alias male obtentis. Conc. Cabilon.

 Statuimus ut  si quis Simoniace ordinatus ab officio omnino cadat, quod illicite usurpauit; uel si quis prebendam, uel prioratum, uel diaconatum, aut honorem, uel promotionem aliquam ecclesiasticam, utpote chrisma, id est oleum sanctum consecrationem altarium uel ecclesiarum interueniente exsecrabili ardore auaritie per pecuniam acquisiuit, honore male acquisito careat; et emptor atque uenditor et interuentor nota infamie percellantur, et nec pro pastu nec sub obtentu alicuius consuetudinis ante uel post a quoquam aliquid exigatur, uel ipse dare presumat, quoniam Simoniacum est, sed libere et absque imminutione aliqua collecta sibi dignitate perfruatur.



CAPITUL. II. CAP. CXXXIX. A suo episcopo excommunicatus, non est ab alio recipiendus. Ex conc. eodem.


 A suis episcopis excommunicatos ab aliis suscipi omnino prohibemus. Qui autem excommunicato, antequam ab eo qui eum excommunicauerit, absoluatur, communicare presumpserit, pari sententia teneatur obnoxius.



CAPITUL. III. CAP. CXL. Extra domos sine proprio ornatu sacerdotes non appareant. Innocent. papa.

 Precipimus etiam  quod tam episcopi quam clerici in statu mentis et in corporis habitu Deo et hominibus placere studeant, et neque in superfluitate, scissura, aut colore uestium, neque in tonsura, intuentium, quorum forma et exemplum esse debent, offendant aspectum, sed potius quid eorum deceat sanctitatem, qui si moniti ab episcopis emendari noluerint, ecclesiasticis careant beneficiis.



CAPITUL. Iu. CAP. CXLI. Excommunicantur laici qui morientium episcoporum audent bona diripere. Innocent. II.

 Illud autem quod in Chalcedonensi sacro constitutum est concilio, irrefragabiliter  conseruari precipimus, ut uidelicet decedentium bona episcoporum a nullo omnino hominum diripiantur, sed ad opus Ecclesie et successoris sui in libera economi uel clericorum remaneant potestate. Cesset igitur illa detestabilis et seua rapacitas. Si quis autem hoc attentare presumpserit, excommunicationi subiaceat.



CAPITUL. u. CAP. CXLII. Officio atque beneficio careat subdiaconus si nupserit. Innocent. II.

 Decernimus ut hi qui in ordine diaconatus uel supra uxores duxerint aut concubinas habuerint officio et ecclesiastico beneficio  careant. Cum enim ipsi templum Dei, uasa Domini, sacrarium Spiritus sancti debeant esse et dici, indignum est eos cubilibus et immunditiis deseruire. Ad hoc predecessorum nostrorum Gregorii septimi, Urbani et Paschalis Romanorum pontificum uestigiis inherentes, precipimus, ut nullus eorum missas audiat, quorum uxores uel concubinas populares cognouerit habere.



CAP. CXLIII. Post professam continentiam quisquis uxorem duxerit ab ea separetur. Innocent. II.

 Ut autem lex continentie et Deo placens munditia in ecclesiasticis personis et sacris ordinibus dilatetur, statuimus  quatenus episcopi, presbyteri, diaconi uel subdiaconi, regulares canonici et monachi, atque conuersi et professi qui sanctum transgredientes propositum, uxores copulare sibi presumpserint, separentur; huiusmodi namque copulationem quoniam contra ecclesiasticam regulam constat esse contractam, matrimonium non esse censemus; qui etiam ab inuicem separati sunt, pro tantis excessibus condignam penitentiam agant. Idipsum quoque de sanctimonialibus feminis si  nubere attentauerint, decernimus.



CAPITUL. uI. CAP. CXLIu. Iuri ciuili et medicine operam dare, interdicitur monachis et canonicis regularibus.

Praua autem consuetudo, prout accepimus, et  detestabilis inoleuit, quoniam monachi et regulares canonici post susceptum habitum et professionem factam, spreta bonorum magistrorum Augustini et Benedicti Regula, leges temporales et medicinam, gratia lucri temporalis, addiscunt. Auaritie namque flammis accensi, se patronos causarum faciunt, cum psalmodiis et hymnis uacare debeant, gloriose uocis confisi munimine, allegationum suarum uarietate iustum et iniustum, fasque nefasque confundunt. Attestantur uero imperiales constitutiones absurdum, imo esse opprobrium clericis, si peritos se esse uelint disceptationum forensium; huiusmodi temeratores grauiter feriendos apostolica auctoritate decernimus. Ipsi quoque neglecta animarum cura propositum ordinis sui nullatenus attendentes,  pro detestanda pecunia sanitatem pollicentes, humanorum corporum se faciunt curatores. Cumque impudicus oculus impudici cordis sit nuntius, illa de quibus loqui pertimescit honestas, non debet religio pertractare. Ut ergo monasticus et canonicus Deo placens ordo in sancto proposito inuiolabiliter conseruetur, ne hoc ulterius presumatur, apostolica auctoritate interdicimus. Episcopi autem et abbates et priores tante enormitati consentientes, et non corrigentes, propriis honoribus priuentur, et a liminibus Ecclesie cerceantur.



CAP. CXLu. Decime a laicis non possideantur. Gregor. uII.

  Decimas quoque ecclesiarum quas in usum pietatis concessas esse canonica demonstrat auctoritas, a laicis possideri auctoritate apostolica prohibemus. Siue enim ab episcopis, uel a regibus uel quibuslibet personis eas acceperint, nisi Ecclesie reddiderint, se sacrilegii crimen committere, et periculum eterne damnationis incurrere sciant. Precipimus ut etiam laici qui Ecclesias tenent, aut eas episcopis restituant, aut excommunicationi subiaceant.



CAPITUL. uIII. CAP. CXLuI. Nullus in prepositum, uel archiepiscopum, uel archipresbyterum, uel archidiaconum, nisi presbyter uel diaconus ordinetur.

  Innouamus autem et precipimus ut nullus in archidiaconum uel decanum nisi diaconus uel presbyter ordinetur. Archidiaconus uero, uel decani, uel prepositi, qui infra ordines prenominatos existunt, si inobedientes ordinari contempserint honore suscepto priuentur. Prohibemus etiam ne adolescentibus uel infra sacros ordines positis, sed qui pudicitia et merito uite clarescunt, predicti concedantur honores. Precipimus ut unusquisque sacerdotum cui facultas sit, unius contentus sit ecclesie; precipimus etiam ut unaqueque ecclesia, si facultas suppetit, proprium habeat sacerdotem.



CAPITUL. uIII. CAP. CXLuII. Statuit tempora treugarum et penas uiolantium. Et persone hic numerate plen securitate gaudent tempore guerre.




Precipimus etiam ut presbyteri, clerici, monachi, peregrini, mercatores et rustici euntes et redeuntes in agricultura existentes, et animalia cum quibus aratur et semina portant ad agrum, et oues omni tempore secure sint. Treugam autem ab occasu solis in quarta feria, usque ad ortum solis in secunda feria, et ab Aduentu Domini usque ad Epiphanie octauam, et a Septuagesima usque ad octauam Pentecostes ab omnibus inuiolabiliter seruari precipimus. Si quis autem treugam frangere tentauerit,  anathemati subiaceat, et nullus episcoporum illum absoluere presumat, nisi mortis imminente periculo, donec apostolico conspectui presentetur, et eius mandatum suscipiat. Quod si quis eorum mortuus fuerit, quamuis ei poscenti et penitenti uiaticum non negetur, ecclesiastica tamen careat sepultura. Si quis autem treugam frangere tentauerit, post tertiam commonitionem, si non satisfecerit, episcopus suus sententiam excommunicationis in eum dictet, et scriptam uicinis episcopis nuntiet. Episcoporum autem nullus excommunicatum in communicationem suscipiat, imo scriptam sententiam quisque confirmet. Si quis autem hoc uiolare presumpserit, ordinis sui periculo subiacebit, et  quoniam funiculus triplex difficile rumpitur , precipimus ut episcopi, ad solum Deum et salutem populi habentes respectum, omni trepidatione deposita ad pacem firmiter tenendam mutuum sibi consilium et auxilium prebeant, neque alicuius amicitia uel odio pretermittant, uel si quis in hoc Dei opere trepidus inuentus fuerit, damnum proprie dignitatis incurrat



CAPITUL. IX CAP. CXLuIII. Militum nundine ad quas ex condicto ueniunt certaturi ad ostentationem uirium suarum damnantur.

Detestabiles autem illas nundinas in quibus milites ex condicto conuenire solent, et ad ostentationem uirium suarum et audacie temere congrediuntur,  unde mortes hominum et animarum pericula sepe proueniunt, omnimodo fieri interdicimus. Quod si quis eorum ibidem mortuus fuerit, quamuis ei poscenti et penitenti uiaticum non negetur, ecclesiastica tamen careat sepultura.



CAPITUL. X. CAP. CXLIX. Qui clericum percusserit, excommunicetur, et non nisi a Romano pontifice absoluatur.

 Item, placuit ut si quis, suadente diabolo, hunc sacrilegii reatum incurrerit, quod in clericum uel monachum uiolentas manus iniecerit, anathemati subiaceat, et nullus episcoporum absoluere presumat illum, nisi mortis  imminente periculo, donec apostolico conspectui presentetur, et eius mandatum suscipiat.



CAPITUL. XI. CAP. CL. Nemo ab ecclesia abstrahatur.

 Precipimus etiam ut eos qui in ecclesiam uel in cemeterium confugerunt, nullus omnino manum immittere audeat. Quod si fecerit, excommunicetur.



CAPITUL. XII. CAP. CLI. Ecclesia Dei ad sui regimen, sapientes, honestos et religiosos exposcit homines.

Indubitatum est, quia ordines ecclesiastici, sanguinis non sunt, sed meriti; et Ecclesia Dei non hereditario iure aliquem secundum carnem successorem exspectat, sed ad sui regimen et officioram  suorum dispensationem honestas et sapientes et religiosas personas exposcit.



CAP. CLII. Quod ecclesiastica beneficia non debent iure hereditario uindicari. Innocentius papa II.

 Apostolica auctoritate prohibemus ne quis ecclesias, prebendas, preposituras, capellas, aut aliqua ecclesiastica officia, hereditario iure uindicare aut expostulare presumat. Quod si quis improbus aut ambitionis reus attentare presumat, debita pena mulctabitur, et postulatis carebit.



CAPITUL. XIII. CAP. CLIII. Coniunctiones consanguineorum et ius canonicum et ciuile damnant.


Sane coniunctiones consanguineorum omnino prohibemus, huiusmodi namque incestus, quia iam fere, stimulante generis humani inimico, in usum uersus est, sanctorum Patrum instituta et sacrosancta detestatur Ecclesia. Leges etiam seculi tali contubernio natos infames pronuntiant, et ab hereditate repellunt.



CAPITUL. XIu. CAP. CLIu. Domos incendens, gratia uel odio alicuius, excommunicetur.

 Pessimam siquidem et horrendam incendiorum malitiam, auctoritate Dei et beatorum Petri et Pauli omnimodo detestamur, et interdicimus; hec etenim pestis et uastitas hostilis  omnes alias depredationes exsuperat, que quantum populo Dei sit damnosa, et quantum detrimentum animabus et corporibus inferat nullus ignorat. Assurgendum est igitur et omni modo laborandum, ut tanta clades et tanta pernicies pro salute populi eradicetur et exstirpetur. Si quis ergo post huius nostre constitutionis promulgationem malo studio, siue odio, siue uindicta, ignes apposuerit, uel apponi fecerit, et appositoribus consilium scienter et auxilium tribuerit, excommunicetur; et si incendiarius mortuus fuerit, ecclesiastica careat sepultura, nec absoluatur nisi prius damnum cui intulit, secundum facultatem, restituat, et se ulterius emendauerit, etc.




uolume back matter






INDEX UNIuERSALIS EORUM OMNIUM QUAE CONTINENTUR IN DECRETO IuONIS. Prior numerus partem, posterior caput demonstrat. [9Kb]



A


Abbas et abbatissa.

Abbas auaritiam detestari debet, pars 7, cap. 150. uenditiones quas potest facere abbas, que, 3, 163. Unus abbas duobus monasteriis minime preficiendus, 3, 164. Abbas sui monasterii fundum dare non debet, 5, 375. Potest facere lectorem in suo monasterio, 5, 376. Qualis et a quibus eligi debeat abbas, 7, 24, 104. Abbas subiectus esse debet episcopo, 7, 85. Non debet cogere episcopus abbatem ut se ad synodum conferat, 7, 91. Abbas suum potest relinquere locum, 7, 104. Indignus abbas quomodo arcendus ac deponendus, 7, 114. Abbatissa magnam de suo conuentu curam habere debet, 7, 112. Extra monasterium migrare non debet sine licentia episcopi, et moniales sine licentia abbatisse, 7, 76, 77.


Abraham et Sara.

Cur presbyter nominatur, 6, 25. Christus secundum carnem fuit in lumbis Abrahe quando Leui decimatus est, 17, 3. Excusatur ingressus Sare uxoris Abrahe ad Pharaonem, 8, 267.


Abstinentia.

Abstinentia carnis et uini laudabilis, 1, 42; 1, 206; 4, 24, 25. Carnis esurie non condemnandus, 4, 30, 48. De penitentia imponenda iis qui scabiem aut uermiculos, aut carnem immundam seu morticinam comedunt uel urinam bibunt, 15, 99, 100. De illis qui comedunt aut bibunt aliquid ab immundis animalibus tactum uel intinctum, 15, 101; 2, 118. Abstinentia carnis et sanguinis quibus temporibus religiose obseruatur, 15, 168. Gula seu ciborum auiditas omnino uitanda, 4, 23, 54.


Acolythus.

Acolythorum seu acolathorum officium, 1, 69; 2, 43; 6, 8, 20. Qualiter ordinentur acolythi, 6, 15.

Accusator et accusalus. Item accusatio et condemnatio.

Accusator falsus condemnandus, 16, 283; 6, 240. Inimicus non potest esse accusator, 5, 55, 239. Nec non infamis, 13, 111. Nec etiam excommunicatus, 16, 357. Infamis ille qui prelatos accusat, 5, 253. Accusatus non debet criminare accusatorem, priusquam se crimine obiecto purgauerit, 5, 274. Accusatio a criminosis nequaquam fieri debet, 5, 276. Quis criminosus, quis infamis, 5, 286, 290. Inducie sex mensium accusatis episcopis concedende, 5, 287, 296. In accusatione sacerdotum uulgus non admittendum, 6, 314. Accusator clerici quomodo reiiciendus, 6, 271. Absente accusato accusatio perscripta non recipiatur, 5, 293; 6, 228. Nemo damnandus nisi confessus, et conuictus, 6, 122; 38, 88. Accusatus pena multandus, qui negauit probare quod intendit 6, 276. Examinandi accusatores, 6, 315. Conuitia pro accusatione non habenda, 6, 324. Accusator non potest simul esse et testis et iudex, 6, 321, 337. Ubi respondere debeant accusati, 6, 323. Accusator per seipsum debet accusare, 6, 326. Que accusationes reiici debeant, 6, 327, 331. Qui accusatores excludendi, 6, 333; 16, 64. Sub quot fieri debeat testibus accusatio, 6, 334. Modus et ordo accusationis, 6, 332, 321, 347, etc. Infames accusati propriam possunt causam disputare, 6, 419, etc. De duobus accusatis de adulterio, 15, 173, 180. In accusatione uirginis que uitanda, 7, 136. Accusatio adulterii licita tantum proximis et necessariis, 8, 15. Confessio que ui ab accusata persona extorquetur nequaquam pro confessione habenda, 8, 117.


Accusatio et accusator.

Ispeccatum condemnare potest, qui eiusdem peccati reus non est, 8, 121. Quomodo accusandus seruus de adulterio, 8, 123. Homicida aut adulter episcopum accusare non potest, 10, 36. Homicide, uenefici, etc., ad accusandum non admittendi, 10, 37. Quid agere debeat qui alium de homicidio accusat, 16, 247. De illo quem penitet se alium criminaliter accusasse, 16, 251. Absentes accusandi,  nec condemnandi, 16, 316. Nemo de crimine quo absolutus est accusandus, 16, 319. De eo qui de obiectis purgari se recusarit, 16, 343.


Adam et Eua.

Adam et Eua sine peccato creati, 1, 25. Adam de paradiso eiectus, 5, 320. Per peccatum Ade humano generi pena illata est seruitutis, 16, 45. In uno Ade peccato plura inueniuntur peccata, 17, 5. Adam carnis infirmitate peccauit, 17, 20, 56. In preuaricatione Ade omnes homines naturalem possibilitatem et innocentiam perdiderunt, 17, 24.


Adrianus papa.

Aduersus desiderium Longobardorum regem ad existentiam se muniuit, 9, 82. Eius pia cura in exornandis ecclesiis, 9, 82. Presente Carolo M. imperatore Thasmonem quemdam ducem Bauarie excommunicauit, 9, 89.


Adulterium.

Cauendum et abhorrendum adulterium, 6, 42; 8, 105. Quid sit adulterium, 8, 101, etc., 106. Enormitas et grauitas adulterii, 8, 99, 103. Qui alienam coniugem concupiscit, adulterium committit, 8, 104. Quomodo perpetratur adulterium, 8, 107, 255. Repudiandi adulteri coniuges, 8, 109. Quomodo marito liceat interficere adulterum, 8, 111. Adulter post quinquennium accusari non potest, 8, 113. Uxor que adulterum dimittit adultero non debet nubere, 8, 199. Adulteris nisi resipuerint communio neganda, 8, 203. De uxore que, conscio marito, mechatur, 8, 206, 264. Quomodo maritus procedere debeat aduersus suspectum adulterum, 16, 159, 161. De uiro uxorem non habente, si cum alterius uxore mechetur, 8, 207. Uxorem constupratam maritus perdere non debet si confugerit ad episcopum, 8, 216. Adulteri excommunicandi, 8, 214; 9, 19. Excommunicatio et abiuratio adulterii, 8, 214; 9, 19. Qui adulterauit fratris sui uxorem nunquam cum ea matrimonii fedus inire potest, 8, 256. uiuentibus uxoribus licet adulteris consilium datur ne alie accipiantur, 8, 258. Abiicienda uxor adultera, 8, 299.


Affinitas. uide Gradus consanguinitatis. Alexandrina et Antiochena Ecclesia.

Post Romanam secundum inter omnes Ecclesias locum obtinent, 5, 45. Fundatio Ecclesiarum Alexandrine et Antiochene, 5, 45.


Alleluia.

Laici non debent cantare Alleluia, 7, 105.


Altare.

In altari debent reponi reliquie sanctorum, 3, 270 Quid offerri debeat ad altare, 2, 16, etc., 34. Altare figura corporis Christi, 2, 7. Altare quomodo ornandum, linteisque ac palliis cooperiendum, 2, 132. Laici iuxta altare non sedeant nec ad illud mulieres accedant, 2, 135. Ab episcopo altare consecrandum, 3, 20. Debet esse lapideum, et chrismate ungendum, 3, 30. Que altaribus afferuntur, ad quos pertinent, 3, 202.


Ambrosius .

Imperatorem Theodosium propter eedem Thessalonicensium ab ingressu ecclesie prohibuit, 5, 48. Quemdam defendit ne de Ecclesia raperetur, 10, 81. Eius opuscula ab Ecclesia approbata, 4, 64. In hoc Decreto S. Iuonis sepius citata inuenies.


Anathema. uide Excommunicatio. Angeli boni et mali.

Angelorum nomen, 3, 250. Est officii non nature, 17, 65. Apostata angelus non potuit reparari, quia sponte cecidit, 17, 20, 36. De creatione angelorum, 17, 51, 65. Apostate angeli ante ruinam liberum habuerunt arbitrium, 17, 55. Intellectuales nature, id est angeli, sunt immortales, 17, 54. Homines habent custodes angelos, 17, 57, 58. Utrum sit pax inter angelicos, 17, 61. De ruina angelorum, 17, 65, 66. Apostate angeli sunt incorporei,  17, 99. Apostate angeli et impii homines a suppliciis nunquam liberabuntur, 17, 113.


Angli.

Angli fedas olim coniunctiones exercuerunt, 8, 224.


Anima.

Anima est inuisibilis, 17, 94. Formato corpori anima infunditur, 10, 5; 17, 12. Nobilitas anime, 15, 58; 17, 1. Lapsus anime deflendus, 15, 58. Anima est incorporea: potest tamen similitudinem corporis habere, 17, 2. Anima non formatur humano semine, 17, 12. Una anima non due in uno homine, 17, 13. Solus homo habet substantiam animam que est immortalis, 17, 14, 16. Quomodo dicatur anima mortalis et immortalis, 17, 83, 92.


Antichristus.

Cum uenerit quid faciet? Sabbatum custodiri iubebit, 4, 6. Omnis qui est contrarius uerbo Christi Antichristus est, 12, 19. De aduentu Antichristi, 17, 104, 106, etc. Elias cum Henoch, et omnes electi resistent ei, 17, 106.


Apostata.

De apostatarum conuersione et peruersione seu induratione, 15, 15; 143, 144.


Apostoli.

Baptizauere apostoli, 1, 309. Quare in Iudea ecclesiam non construxerint, 3, 4. uita apostolica, 3, 199. Apostolatus dignitas, 5, 24. Canones apostolorum, 4, 105.


Appellationes.

Sedes apostolica libere appellanda cum necessitas postulat, 5, 3, 257, 261, 295. Quando formari debeat appellatio, 5, 284; 15, 259. Accipiende littere appellationis, 5, 282. Que appellationes reiici debeant, 5, 283. De possessione appellantium et de iniuste appellantibus, 5, 284, 285. Licet ad episcopum appellare, 15, 143. Pro quibus criminibus appellatio non concedenda, 15, 226, 315.


Aqua benedicta.

Aque benedicte usus. Singulis Dominicis conficienda aqua benedicta, 2, 118.


Arbitrium liberum.

Libero arbitrio preditus homo, 1, 25; 17, 22. Mala uoluntas non est permittenda sue libertati, 10, 63.


Archidiaconus et archipresbyter.

Archidiaconi officium, 3, 134. Archidiaconus et archipresbyter episcopum preire debet quando uisitat diecesim, 5, 196. Archipresbyter an subditus archidiacono, 6, 20. Deponendus inuasor archidiaconatus, 6, 342.


Arius et Ariani.

Arius sacrilegus et impius in Niceno concilio damnatur, 4, 113, 116. Concilium Sardicense Arianorum, 4, 8.


Artes.

Magistri constitui debent qui liberales artes doceant, 6, 214.


Auctoritas. uide Leges principum. Augustinus .

Humilitas sancti Augustini, 4, 7, 73. Fugit consortia mulierum, 6, 77. Augustinus uir doctus, 6, 77. Defendit Cecilianum, 14, 62. Eius opera Catholica et authentica, 4, 64. Regula Sancti Augustini, 1.



B


Bannitio.

De bannitione secundum legem ad mallum, Pars 16, cap. 268.


Baptismus.

Homo debet baptizari, 1, 27. Baptismus sanguinis, 1, 27. item, 1, 177, 211. Baptismus extra Ecclesiam nichil prodest, 1, 36, 37. Baptismus sacramentum fidei, 1, 30. Seu fidelium, 1, 76. Effectus, forma et tempus baptismi, 1, 45, etc., 107, etc. Baptizandus minime celebrandus in Epiphania, 1, 47, 58. Nec in natiuitate Domini aut sanctorum festiuitatibus, nisi tempore Pasche ac Pentecostes, citra necessitatem, 1, 47, 58. Quid agendum cum ignoratur si quis sit baptizatus nec ne, 2, 48, 146, 169, 236, 238, Circumcisio idem ualebat apud ueteres quod baptismus apud nos, 1, 49, 50. ministro baptismi, 1, 52, 64, etc., 150, 191. Cur baptismus fiat in aqua, 1, 64. An fieri possit cum uino, 1, 64. Error hereticorum circa baptismum, 1, 53. Baptisterium seu fons pro baptizandis consecratur, 1, 110, etc. Baptisterium in monachorum ecclesiis non permissum, 1, 55. Urgente mortis periculo, mulier nondum baptizata, cum emiserit uel emittit fetum potest baptizari eiusque fructus uiuens, 1, 62. Pro baptismo pretium nullum exigendum, 1, 71. Adulti premissa penitentia baptizari debent, 1, 76. In baptismo abrenuntiandum diabolo, etc., 1, 78, etc., 189. Symbolum fidei credendum, 1,  78, 81, 88. Exsufilaturin baptizandis et cur, 1, etc. 90. Item exorcizantur, 1, etc., 90. Baptizandi et baptizati signantur cruce, 1, 95, 142. Benedictum sal eis datur, 1, 99, et saliua adhibetur ante baptismum, 1, 104, etc Unguntur etiam chrismate et oleo sancto, 1, 108, 140, 149, 193. Utrum sanctificetur aqua per uitiosa uerba, siue prolata a profanis, malis, etc., 1, 115. Baptizati ueste candida amiciuntur, 1, 143, etc. Baptizati in nomine Christi an denuo baptizandi, 1, 148, 261. Diuersitas, seu ignorantia linguarum non impedit baptismum, 1, 149, 237. Baptismus ab heretico, seu alio indigno ministro collatus, uel simulatorie susceptus, ualidus est, 1, 150, 160, 162. Quid supplendum post collatum tale baptisma, 1, 150, 160, 162. Item, 1, 165. Ad baptismum ui non cogendi infideles, 1, 181. Baptizandi non sunt in utero paruuli, 1, 184. Baptismi ceremonie explicantur, 1, 193, 229. Per baptismum peccata omnia delentur, 17, 4. uide sanctum effectum baptismi. De baptismo plura in parte I, sui Decreti.


Basilica. uide Ecclesia. Basilicarius a matricula.

Basilicarii et matricule a primate in Ecclesiis constituendi, 6, 20.


Bellum seu pugna.

Bellum ad tuendam patriam iustum est, 10, 97. Propter quem finem suscipienda bella, 10, 105. Bella omnia minime culpanda, 10, 107, 110. In pugna Deus orandus, 10, 109. Que bella iusta, 10, 122. Iusta Isrelitarum bella contra Amorrheos, 10, 119. Qui arma in prelio proiiciunt a communione abstinere debent, 10, 122. De illis qui in bello homicidia committunt, 10, 152.


Benedictio.

Minor a maiore benedictionem petere debet, 6, 17.


Benedictus panis. uide Panis benedictus. .

Scripsit luculentam et discretam monachorum Regulam, 4, 91. In sepulcro quod tibi parauerat soror eius S. Scholastica sepulta est.


Beneficiarius et beneficium.

Obligatio beneficiariorum, 3, 35. Res Ecclesiarum sibi traditarum commutare uel uendere aut sibi attribuere minime debent, 3, 161, 166, 169. Presbyter titulum seu beneficium usurpare non debet, 3, 269. Presbyteri et beneficiarii super eos solliciti esse debent quorum donis et bonis participantur, 6, 183. Beneficiarius qui se fieri monachum in infirmitate promisit, potest a sua promissione absolui, et beneficia recuperare. 4, 428.


Berengarius.

Eius heresis contra ueritatem corporis Christi in Ecclesia anathematizata, 2, 10.


Bestie, aues, pisces, etc.

Que bestie uel aues sint fere, que non, 13, 95, de illis qui animalia a bestiis dilacerata, aut strangulata comedunt, 15, 97. Apes si hominem occiderint et ipse sunt occidende, 15, 98. Si porci aut galline humanum sanguinem comederint, occidantur, 15, 99. Piscis mortuus in flumine non edendus, 15, 104. De illo qui occiderit proximi sui animal, 16, 213. Aut illi damnum intulerit, 222, 16, 288. De animalibus damnum inferentibus, 16, 253, 254. De animalibus amico in custodiam traditis, 16, 291. Pecudum anime non sunt substantie, cum carne moriuntur. 17, 15.


Bigamus et bigamia.

Quis bigamus seu digamus, 1, 292. Non oportet promoueri bigamum ad sacros ordines, 6, 134, 139, 382; 8, 159, 287, 298. Inter bigamos censendi qui uirginitatem promissam non seruant, 6, 35. In nuptiis bigami presbyter prandere non debet, 8, 48. Bigami orationibus et ieiuniis uacare debent, 8, 162. Bigamia non laudatur, 6, 268. Bigamus ante baptismum nec ad sacros ordines accedere potest, 8, 291. Bigami uel uiduarum mariti in sacerdotio non debent manere, 8, 293. Multandus episcopus qui bigamum promouerit, 8, 301. Presbyter secundis nuptiis interesse non debet, 8, 48, 315.


Blasphemus et blasphemia.

De pena et supplicio blasphemorum, 12, 32, 72. Blasphemi comprehendendi, 16, 171.


Boni et mali. Bonum et malum.

Boni iuste malos prosequuntur, mali autem iniuste bonos, 10, 59. Non est crudelitas malos punire, 10, 72. Qui punit malum non persequitur, sed diligit, 17, 95. Quid fieri debet de bonis; capitaliter damnatis, 16, 119. Nemo per semetipsum potest fieri bonus, 17, 27. Utrum boni bonos in celis, uel mali malos in suppliciis agnoscant, 17, 78. Cur sepius boni hac in uita affligantur, 17, 109. Bona pro malis retribuenda, 17, 124.


Bonifacius .


Predicit quemdam cymbaledum breui periturum, 10, 67.



C


Caducus morbus.

Sacerdos caduco morbo laborans, an ce eorare possit Pars 6, cap. 405.


Calices. uide uasa sacra. Canones. uide Leges ecclesiastice. Canonici clerici seu regulares.

Quomodo in claustro degere debeant 6, 411. Stabilitas canonicorum regularium, 6. 411, De canonicis cum monachis degentibus, 7, 29, 31. Regula canonicorum et clericorum, 6, 3.


Cantus, cantor seu psalmista.

Quomodo ordinandus psalmista seu cantor, 6, 19, 20. Cantus ecclesiasticus, 2, 79. Canticum turpe ab Ecclesiis remouendum, 3, 77. Psalmi plebii in Ecclesia cantari non debent, 3, 262.


Captiui.

Quomodo liberandi captiui, 3, 145, 176. Qui captiuant hominem aliquem penitentiam agere debent tribus annis, 15, 145.


Cardinales.

Cardinalis S R. E. honorandus, 6, 299. Cardinalis damnari non potest nisi sub quadraginta quatuor testibus, 6, 334.


Caro. uide Abstinentia. Carolus Magnus.

Carolus Magnus imperator Occidentis, Galliarum rex, laudatur, 3, 98; 4, 174. Carolus III defensor Ecclesie, et adiutor sedis apostolice nominatur, 5, 332. Eius Capitula seu leges apostolica auctoritate approbate et firmate, 4, 174. Rogatu Adriani pape bellum aduersus Longobardos feliciter suscepit, 10, 91.


Catechismus.

Catechismi usus, 1, 287. Patrinus catechismi, 1, 218.


Catechumenus.

Catechumeni seu catechumini in Paschate seu Pentecoste baptizandi nisi egrotent, 1, 60, 63, 197. Ante baptismum renuntiare debent diabolo, 1, 78. Et catechizandi sunt, 6, 82. Quid ante baptismum catechumenis fieri debet 1, 205, 210. Catechumenus ante baptismum saluatur per martyrium, 1, 211. Catechumeni manducare non debent cum baptizatis, 1, 289. Super catechumenos preces fundende, et quando, 6, 165. Catechumeni peccantes an baptizandi, 1, 125. De catechumenis lapsis, 1, 107.


Catholicus.

Qui Catholici saluabuntur, 1, 40. Catholici qui pro fide Catholica tribulationem patiuntur maxime sunt honorandi, 16, 34.


Charitas fraterna.

Dimissa peccata redeunt ubi abest fraterna caritas, 15, 21.


Childebertus.

Pelagius summus pontifex, ad Childebertum Francorum regem confessionem fidei sue misit, 5, 358. Laudat eumdem regem et legatum eius Rictinum, 5, 358.


Choree seu saltationes.

Prohibentur in nuptiis, 8, 148. Et in excubiis funeris, 2, 59. Item diebus festis, 2, 77.


Chorepiscopi.

Quid licitum est chorepiscopis aut prohibitum 6, 72. Eorumdem officium, 6, 72.


Chrisma.

Christus uetuit non adhibendum, 1, 266. Chrismatis usus in baptismo, 1, 267. uide baptismum. Chrisma conficitur feria ut in Cena Domini, 1, 168. Chrisma quo tempore, a quo, et per quos conficiendum, 1, 270. Chrismatis pannus, 1, 288. Manus presbyterorum et diaconorum non debent chrismate ungi, 6, 121.


Christus.

Christus unus Deus non , id est Deifer, 1, 3. Quid de eo credendum, 1, 3. Christus uere, 1, 3. Una persona in Christo, 1, 17, 26. Christus obtulit se pro nobis sacrificium, 1, 19. Quid est quod Christus pro nobis factus sit peccatum, 1, 26. Quid item significat quod iudicaturus sit uiuos et mortuos, 1, 28. Christus impassibilis quotidie in sacramento immolatur, et quomodo, 2, 4. Christus effigiem suam Abagaro regi Edissene ciuitatis dirigit, 4, 83. uitandi sunt Christi inimici, 11, 90. Seruitium Christi uoluntarium non coactum esse debet, 11, 93. Tandiu quisque laborare debet donec Christum possideat, 15, 75. Plura de Christo, uide in uerbo Incarnationis.


Cibus et potus. Itemque esca. uide Abstinentia. Circumcisio.

Quod apud nos ualet baptismus hoc egit apud ueteres circumcisio, 1, 49, 50.


Clemens .


S. Clementii l pap. tropica disputatio, 16, 1. De potestate illi tradita a B. Petro apost. 14, 1. Que eius epistole Catholice nominantur, 4, 95. Clementis Alexandrini opuscula apocrypha, 1, 65.


Clericus, seu ecclesiasticus et clerus.

Clerici etymologia, 6, 1. Clericorum diuersa genera, 6, 1. Clerici obligatio et officium, 6, 1. Tonsuram gerere debent, 6, 4, 46, 378; 7, 115. Comam nutrire non debent, 6, 4, 46, 378; 7, 115. Item, 6, 265. Habitus clericorum, 6, 283. Quid agendum de clericis incontinentibus, 6, 50, 57, 76, 86, 193. Quando deponendus clericus, 6, 51. Penitens fieri non debet clericus, 6, 54, 134, 136; 15, 5. Non debent admitti ad clerum qui ab hereticis fuerint ordinati, 6, 59. Aut qui uiduam in matrimonium duxerint, 6, 55. Usuras clerici abhorrere debent, 6, 65, 195, 369. Continentes esse debent ac casti, 6, 68, 76; 16, 422. Inconsulto episcopo uxores ducere non debent, 8, 286. Familiaritatem mulierum fugere debent, 6, 191, 3. Ancille ab eadem mansione in qua clericus manet, arceri debent, 6, 190. Clerici negotiis secularibus se implicare non debent, 6, 3, 218, 242, 264, 275, 393; 7, 108. Non sollicitandi clerici inuito eorum episcopo, 6, 69. Illiterati, eunuchi, curiales et peregre baptizati ad clerum non admittendi, 6, 75, 37, 349, 352. Non excludendi laici omnes a clero, 6, 95. Clerici ad bella procedere aut arma deferre non debent, 6, 120, 286; 7, 28. Clericus occisor ad maiorem gradum prouehi non debet, 6, 120, 286; 7, 28. Scurrilis clericus ab officio detrectandus, 12, 79. Clericus ille non monere debet in clero, qui ab alio episcopo, suo renitente, fuerit ordinatus, 6, 141. Non licet Clericum in pluribus ecclesiis simul conscribi, 6, 173, 174, 311. Controuersie clericorum coram episcopo non ante iudices seculares dirimende, ac terminande, 6, 227, 345, 360, 362, 367, 427, 150; 16, 297. Clericus iurare laico non debet, 6, 233. Clerici alium accusare non possunt nisi scripto, 6, 241. Apud principes conqueri non debent, 6, 268. Canones nosse debent, 6, 250. Quomodo cercendi et puniendi, 6, 274, 275, 301, 303, 308, 366, 421. Clericus a suo episcopo excommunicatus, ab alio nequaquam recipiendus, 6, 357. Non licet clericis transmigrare in aliam ciuitatem, aut ecclesias suas deserere, nisi persecutionis tempore, 6, 361; 14, 126. De iudicibus ecclesiasticis, ad alios itidem ecclesiasticos potest clericus appellare, 6, 363. Clerici stipendia de ecclesia percipientes utiliter expendere debent, 6, 372. uagari non debent, 7, 74, 75. Qui secundas nuptias celebrarit, clericus fieri non potest, 8, 159. Quid agendum de uxoribus clericorum si peccauerint, 8, 283. De penitentia adulterorum clericorum, 8, 295. Clerici non debent esse incantatores aut malefici, 11, 3.


De clericis. uide insuper, Ministri ecclesiastici. Cemeterium. uide Mortui. Cognatio et consanguinitas. uide Gradus consanguinitatis. Commodatum.

De commodato et commodatorio, 16, 199. De eo, cui aurum uel argentum, etc., accommodata sunt, 16, 220.


Communio corporis Christi. uide Eucaristia. Concilium seu synodus.

Concilia que authentica, ac recipienda, et e contra, 4, 72, 76, 80, 115, 134. Quatuor SS. conciliorum canones pro legibus haberi debent, 4, 115. Priora concilia per posteriora sepe emendantur, 4, 138. Capitulum seu concilium Triburiense, 10, 135. Que conciliis, aut consuetudine uniuerse Ecclesie non sunt statuta, reiicienda, 4, 206. Particularis synodus generalem indicare nequit, 4, 240; 5, 8. Concilia prouincialia bis in anno celebranda, 4, 241; 5, 156. Inualida concilia auctoritate apostolica destituta, 4, 242; 5, 41. In Hispania semel tantum per annum concilium celebrandum, 4, 244. Ordo synodi ab episcopo cogende, 4, 246; 5, 155. Concilium sine summi pontificis auctoritate minime congregandum, 5, 12, 153. Concilium uniuersale quando faciendum, 5, 163. Concilia litteris Romani pontificis auctorizantur, 5, 43. Quando celebranda concilia, 5, 154, 373. Concilio, ut sit integrum intercedere debet metropolitanus, 5, 150. Episcopi conuicti ad concilium uenire debent, 5, 157, 160, 162. Maxime autem cum accusati citantur, 5, 286, 271. Quibus de causis uenire excusantur, 5, 159, 161, 248, 286. De dubiis in conciliis metropolitanus seu primas consulendus, 5 167. In conciliis que proponenda, 5, 168. Concilium conciliare debet dissidentes episcopos, 5, 172. Nullus in concilio se proclamet nisi scriptis, 6, 269.


Concubine.

An fieri possint uxores, 8, 10. Filius concubine, an admittendus ad sacros ordines, 6, 39. Prohibende sunt concubine, 8, 30. Filii concubine an legitimi accusandi, 8, 32. Concubina potest fieri legitima, 8; 36. Plurime concubine  non habende, 8, 60; 16, 151. Quando communione priuandus concubinarius, 8, 64. Concubinatus an sit matrimonium, 8, 65. Nulli licet secum retinere concubinam, 8, 153. Potest quis filiam suam concubinario in matrimonium tradere, 8, 139.


Condemnatio. uide Accusatio, Confessio.

Modus, tempus quo penitentie peccata sua confitentibus tempori debet, 15, 46, 49. Sacerdotes diligenter examinare debent confitentium peccata, et nosse canones ac uitia, 15, 109, 110, 111, 157. Quomodo etiam confessiones excipere, et penitentiam indicere, intelligere debent, 15, 108. Qui ad confessionem accedunt de quibus sunt interrogandi, 15, 154. Deo et sacerdotibus confitenda peccata, 15, 155, 167. Nullus presumere debet confessionem excipere et penitentiam imponere nisi sit presbyter aut episcopus, 15, 161. De peccatis occultis, occulta confessio, 15, 160. Peccata sepius commissa, sepius confitenda, 15, 166. Confessio non reuelanda, nec ex crimine in confessione manifestato potest quis manifestantem accusare, 5, 363.


Confirmationis sacramentum.

Unus patrinus in confirmatione adhibetur, 1, 218. Quis ille, 1, 302, 304. Sacramentum confirmationis non reiteratur, 1, 244, 303. Propter characterem. Que preparatio ante confirmationem requiritur, 1, 254. Confirmatio dicitur et impositio manuum episcopi, 1, 255. Ab omnibus Christianis suscipienda, 1, 255. Item, 1, 254, 240, 296. Locus et minister confirmationis, 1, 262.


Coniuges et coniugium. uide Matrimonium, uir et uxor. Conscientia.

Nullum damnari nisi pro iniqua conscientia, 14, 11. Sola in iudicio timenda conscientia, 14, 13. Deus iudex, conscientia uero testis factorum nostrorum, 14, 14.


Conspiratio.

Abominanda conspiratio, 6, 346. De iis qui contra episcopos conspirarint, 12, 85.


Constantia.

Constantia Gallie regina a sancto Gregorio papa mirifice laudata, 13, 36.


Constantinus Magnus.

Constantinus M. factus imperator potestatem construendi ecclesias Christianis concessit, 3, 7. Eius concessio Ecclesie Romane facta, 5, 149. Eius submissio, 5, 378.


Constitutiones et consuetudines. uide Leges. Contentio. uide Dissensio. Continentia.

Continentia precellentior matrimonio, 1, 42. Continentia commendatur, 1, 207; 2, 32; 4, 47. Quibus temporibus continere debent coniugati, 15, 163.


Conuiuia.

Conuiuia episcoporum qualia esse debeant, 15, 75. Presbyteri et clerici ebrietatem et epulationes fugere, et quomodo se in conuiuiis gerere debent, 6, 252. Conuiuia secundum ritum paganorum abhorrenda, 11, 61.


Corpora sanctorum. uide Reliquie. Corporalia et palle.

Debent lauari in uase ad id solum deputato, 1, 208. Corporale de linteo mundissimo sit compositum, 2, 133, 134. Non ex serico aut panno sitque ab episcopo consecratum, 2, 133, 134. Corporale in ignem non proiiciendum, ut ignis exstinguatur, 15, 172.


Corpus Christi. uide Eucaristia. Item Incarnatio. Corpus humanum.

De corpore informato, 10, 58. Tutelam sui corporis iuste quisquis procurare potest, 10, 118.


Correctio.

Pro excessu correctionis non est uenia petenda a subditis, 6, 384. Corripiendi sunt homines, 10, 64. Corripere proximum. diligere est eum, 10, 52, 76. Finis correctionis, 17, 75. Culpabilis est qui non corripit cum possit, 10, 70. Sana ratio corrigere debet, quod mens turbata peccauerit, 14, 19. Non imputandum proximo peccatum, priusquam seorsim arguatur, 15, 129.


Crapula seu comessatio. uide Ebrietas. Creatura.

Creature omnes corporee, 17, 53. Creature cur bone, cur mutabiles, 1, 21, 22. Creator et creatura eiusdem nature, 1, 21, 22. Creature que ratione predite mutabiles sunt, 1, 23.


Creditor. uide Debitor. Crux.

Crucis signaculum, ubique applicatur, 1, 114. Festum Inuentionis sancte crucis, 4, 5.


Culpa.

ueritas culpe diligenter inuestiganda ante penam, 9, 126. Maior culpa si inuidia innocens tradatur occidendus potestati, quam si illamet potestas metu cuiusdam magni  aliquem occideret, 10, 100. Culpabiles sunt qui relinquen les defendunt, 14, 110. Diuersitas culparum, diuersitatem facit penitentiarum, 15, 47. Qui in culpa sunt minime defendendi, 15, 121.


Curiositas.

Curiosa temporum obseruatio fugienda, 4, 1.



D


Demoniacus. uide Energumenus. Demonium. uide Diabolus. Damnatio eterna et infernus.

Sancti non orant pro damnatis, 17, 82. Unus gehenne ignis, non uno modo omnes excrucians, 17, 80. Ignis inferni non lucet, sed torquet, 17, 90. Corporeus est, 17, 93. Incorporee anime a corporeo inferni igne cruciantur, 17, 97, 100. Duplex damnatorum pena et mentis et corporis, 17, 102.


Damnum.

De illis qui hominibus damnum inferunt, siue uias preludendo, siue fontes coinquinando, aut qui simile moliendo, 16, 217, 219. De compositione damni a seruo illati, 16, 267. Damna illata quo peccato resarcienda, 16, 282, 349, 353. Damnum casuale, 16, 172.


Debitum coniugale. uide uir et uxor, item Matrimonium. Debitum et creditor. Item et debitor.

De debitoribus, 16, 28, 322. Debitum promittens ad solutionem tenetur, 16, 322. Quid creditorem agere oporteat, cui debitum die statuto minime soluitur, 16, 117. Quid debeat facere debitor, non habens quod debita persoluat, 16, 118. Quid pati debeat debitor qui creditorem frustrare intendit, 16, 124. Quid contra ferre illum oporteat qui debitorem suum egrotantem molestat uel defuncti funus impedit, 16, 134. Quomodo iudicande tergiuersationes debitorum, 16, 152. Ille liberat alium soluendo pro illo, 16, 167. Res honesta data repeti potest, 16, 174. Petitio debiti per iusiurandum, 16, 196. De debitis soluendis, de creditis rebus et de compensatione, 16, 228, 229. Fideiiussores solutionem debiti equaliter in se uidere debent, 16, 255. Nullus contempto fideiiussore debitorem tenere debet, 16, 359.


Decime.

Decime Ecclesie persoluende, 3, 174, 196, 200. Decimam non debent laici accipere, 3, 281. Non est suis fraudanda decimis Ecclesia, 3, 284; 16, 338. De administratione decimarum, 15, 149. Decime reddende etiam Ecclesiis nouiter constitutis, 16, 263.


Decreta et statuta.

Statuta Patrum seruanda, 3, 142. Quando temperanda statuta, 3, 141. Si quis contra episcopi decretum ueniat ab ecclesia eiiciendus, 16, 15. Decreta cum sententiis episcoporum obseruanda, 16, 312. Decretales epistole sum morum pontificum uenerabiliter suscipiende, 4, 64.


Defunctus. uide Mortuus. Degradatio et depositio.

Degradandus clericus maledicus seu maleficus, 11, 11, 28. Deponendus clericus homicida aut diuinos consulens, 10, 174; 11, 73. Degradandi clerici adulatores, et in nundinis, aut foro deambulantes, 6, 267. De degradatis presbyteris, 6, 236. Quid et irrecuperabiliter depositis agendum, 6, 124. Quomodo restituendi iniuste degradati, 6, 237.


Depositum.

Si quis alicui det depositum testes tres adhibeat, 16, 136. Qui preiudicium timens, fideiiussorem dare recusat, potest certum aliquid de rebus suis pene causa deponere, 16, 260.


Deus.

Deus est substantia, 1, 2. Quid de Deo sentiendum, 1, 2. Item, 1, 4. Dei attributa, 1, 5, 17, 175. Dei scientia incommutabilis, 1, 33, 34. De preuidentia et prouidentia Dei, 17, 32, 38. Quid est dextra et sinistra Dei, 17, 59. Quid est iuramentum et penitentia Dei, 12, 67. De eius eternitate, 17, 33. Nihil fit absque consilio Dei. 17, 34. Quidquid iubet Deus implendum, 4, 178. Cur Deus dicatur zelans, iratus, penitens, misericors, prescius, 17, 87. Eius diuinitas uideri non potest, 2, 7, 10. De his qui ad causam Dei res suas tradere uolunt, 16, 265. Deus uitales tres spiritus creauit, 17, 21.


Diabolus seu demonium.

Natura demonum, 11, 70. De diuinatione eorum, 11, 71, 72. Infinitus demonum numerus diuersimode homines infestans, 11, 106. Diabolus nomen operationis non nature, 11, 50. Diabolus internas cogitationes non uidet, sed ex motu quandoque corporis intelligit, 15, 119. Spiritus immundi in ere uagantur, 17, 60. Diabolus ad decipiendum semper paratus, exemplum huius rei, 17, 64. Diaboli uoluntas semper iniqua, potestas autem eius nunquam iniusta, 17, 62. Quatuor modis loquitur  Deus ad diabolum, et diabolus tribus modis ad Deum, 17, 63. De his qui immolant demoniis, 11, 39, 56. Aut demones inuoncant, 11, 55. Nihil de area aut torculari demoniis sacrificandum, 11, 98. De nefando demonum coitu cum mulieribus, 11, 105. Spiritualiter sunt homicide, qui baptizatos demoniorum sacrilegiis obstringere conantur, 11, 99.


Diaconus.

Diaconorum officium, 1, 68, et 252, 2, 79, 6, 10, 20, 306. Diaconus dicitur et leuita potestque baptizare, 6, 79. Sed non coram episcopo et presbytero, 6, 99. Etiam suspensus potest baptizare in necessitate, 6, 368. Impellente necessitate possunt etiam corpus Christi fidelibus ministrare, 2, 23. Non debent sacram eucaristiam sacerdotibus porrigere, nec inter eos sedere, 2, 36. Aetas consecrandis diaconis requisita, 5, 365, 6, 31. Qualiter ordinandi, 6, 13. Diaconi castitas ac continentia, 6, 68. Diaconi uxor legitima alteri nubere nequit, 6, 84. Diaconus ante presbyterum sedere non debet, 6, 123, 296, 375. Numerus diaconorum in ecclesiis constituendus, 6, 243. Non licet diacono cuiquam imponere penitentiam, 15, 134. Absente presbytero licitum est diacono necessitate compellente suscipere penitentem, 15, 162. Quomodo lapsus diaconus debeat reconciliari, 6, 67.


Diffamare, detrahere, seu maledicere.

Occulte infamans quomodo corrigendus, ac puniendus, 6, 381, 404. Nullus diffamandus ac presertim sacerdos, 6, 430. Detractores sunt homicide, 10, 157. Maledicentia grande scelus, 13, 52. Murmuratores, detractores ac contentiosi animaduertendi, 13, 53, 63, 64. Maledicus clericus in sacerdotem, postulare debet ueniam, 13, 66. De penitentia detractorum, 13, 67. Puelle aut mulieres non obtrectande, 15, 147.


Dionysius Areopagita 

Laus sancti Dionysii Areopagite, 4, 90. Eius scripta Ecclesie ualde utilia, 4, 90. Eiusdem preclarum dictum de oblatione misse, 3, 67. Eius liber De diuinis nominibus a Carolo rege Francorum ad Nicolaum papam mittitur, 4, 104.


Dioscorus.

Dioscorus Alexandrie patriarcha, condemnatus in concilio Chalcedonensi, eo quod potissimum sanctum papam Leonem iniuriose excommunicasset, 5, 8. Hic licet mortuus fuit nichilominus excommunicatus, 14, 62.


Dissensiones, rixe, contentiones et lites.

Contentiones quomodo terminande, 3, 205, 4, 192. Iurgia et dissensiones non audiri debent diebus ieiuniorum, 4, 46. Ad pacem potius quam dissensionem, et iudicium hortandi sunt populi, 5, 203. Episcopi discordias clericorum debent reprimere, 6, 290. Malum grande est dissensionis et discordie inter fratres, 5, 229, 231. Contentiosi et litigantes cercendi, 13, 56, 58. Dissidentes, qui ad pacem nolunt reuerti, sunt excommuncandi, 13, 59. Allegationes litigatorum nullum patiantur preiudicium propter occupationem principis, 16, 120. De rixantibus si alterutrum fuerit percussus, 16, 348.


Diuinatio. uide Hariolus. Diuinitas. uide Deus. Diuites et diuitie.

Qui diuites saluantur, 1, 311.


Diuortium seu dimissio uxoris.

Si maritus sit horridus et incultus, non debet propterea interuenire diuortium inter uirum et uxorem, 8, 232. Diuortium fieri facile non debet uxorati, 8, 237. Puniendus qui sine causa uxorem dimittit, 8, 241. Dimittenda uxor si cogit Deum dimitti, 6, 248. Propter sterilitatem non est uxor abiicienda, 8, 254. Mulier non debet a marito proprio discedere, 8, 317. Extranei nisi ex necessitate dissidium inter consanguineos facere non debent, 8, 57.


Dominicus dies.

Die Dominico non ieiunandum, 4, 7, 27, 51. Nec genuflectendum, 4, 18. Solemnitas diei Dominici, 4, 13. Die Dominico ab omni seruili illicito opere, maxime autem a mercatu et forensibus negotiis uacandum, 4, 16, 21, 53. Que opera fieri liceat diebus Dominicis, 4, 20. Episcopus in die Dominico causas iudicare non debet, 5, 204. Missa audienda die Dominico, 6, 310. Dominica die a uoluptate carnis cessandum, 8, 83. Sed nec tunc celebrande sunt nuptie, 15, 165.


Dominus noster. uide Deus siue Christus. Donatiste.

Cur emendati ministrare permissi sunt, 6, 387.



E


Ebrietas seu commessatio et crapula.


Ebrietas fugienda, pars 6, cap. 252, 13, 70, 84. Quomodo tollenda ebrietas, 13, 68. Crapula Christianum maxime dedecet, 13, 69. Episcopi et Dei ministri comessationibus et uinolentiis non debent incumbere, 13, 71. uinum ut uenenum fugiendum, 13, 80. De penitentia quam facere debent qui se uino ingurgitant, 13, 79, 81. uel qui alios inebriant, 83. De penitentia iniungenda ebriis ecclesiasticis, 13, 76. Mala que de ebrietate, 13, 45.


Ecclesia.

Solum in Ecclesia catholica sunt sacramenta, 1, 36, 37. In Ecclesia boni et mali admissi sunt, 1, 43. Unitas Ecclesie, 5, 361. Potior usus Ecclesie tenendus, 2, 79. Ecclesia naui similis, 3, 1. Quid sit Ecclesia, 3, 3. Et quid in ea fieri debeat, 3, 71, 275. Potestas Ecclesie, 14, 47. Matrix Ecclesie, 3, 4, 27. Cur ecclesie dicte sint basilice, 3, 83. Singule Ecclesie habere debent prelatos, 5, 356. Ecclesie aditus canibus precludatur, 3, 2. Ecclesiarum et monasteriorum constructio, 3, 5. Modus ritus et ceremonie edificande basilice, 3. 8. Eius sunt potestatis episcopi ecclesie in cuius sunt diecesi, 3, 10. De ecclesiis non consecratis, 3, 11. De consecrandis ecclesiis, 3, 13, 25, 326. Ecclesia honoranda, 3, 84, 150; 6, 283, 14, 93. Impunitas ecclesiis et de confugientibus ad eam, 3, 107; 6, 370; 10, 81; 16, 238. Ecclesia non debet esse auara, 3, 180, 251. Ecclesia gladium habet spiritualem, 8, 333. Commutatio et translatio ecclesiarum, 3, 39, 80. Parochiane ecclesie quomodo ordinande, 3, 47. De ecclesiis hereticorum consecrandis, 3, 37. De ecclesiarum redditibus nichil detrahendum, 3, 12, 29, 56, 140, 148; 5, 6, 3, 156, 257, 14, 94. Bona ecclesie quomodo et quot in partes diuidenda, 3, 203, 161, 262. Quod episcopo pro redemptione animarum tribuitur, Ecclesie est reliqeundum, 5, 331. Dos ecclesie ad odinationem et potestatem episcopi attinet, 3, 23, 209. Ecclesia non occidit, 10, 7. Nullus in ecclesia gladium portare debet nisi rex, 15, 174. Mala colloquia in atrio ecclesie uel in ipsa ecclesia nunquam audiri debent, 15, 175. Aedificia laicorum in atrio ecclesie poni non debent, 15, 178. Nemo laicus ecclesiam suam commendare debet presbytero, nisi ex licentia episcopi, 15, 179. Ecclesie priuilegia nullatenus uiolanda, 16, 238, 298. Quanta et qualia discrimina patiatur Ecclesia, 16, 1. Sancta Ecclesia unum habet Patrem in celis, 16, 33. Qui res Ecclesie a regibus petunt, irrita esse debent que obtinent, 16, 37. Qui Ecclesie non communicat publicas functiones agere non debet, 16, 158.


Ecclesiastici. uide Ministri ecclesiastici. Itemque Clericus. Ecclesia Romana.

Ecclesia Romana sancta et impolluta, apostolica, 1, 87, 5, 42. uenerande ac seruande Ecclesie Romane leges et sanctiones, 1, 135; 4, 211, 238; 5, 31. Fides S. E. R. 2, 10; 3, 4. Consuetudo Ecclesie re sequenda, 3, 47; 4, 39. Consuetudo Ecclesie Romane ex susceptoribus, 1, 218. Et diaconis et subdiaconis, 2, 79. Que respuit Ecclesia R. respuenda sunt, 4, 75, 79. Statutorum Romanorum pontificum infractores excommunicandi, 4, 205; 5, 35. Auctoritas et primatia sancte R. Eccl. 4, 101, 5, 2, 6, 9, 17, 21, 26, 40. uicarii sedis Romane non habent plenitudinem apostolice potestatis, 5, 11. Dubia et difficiliores cause ad sedem apostolicam perferende, 5, 30, 294.


Eleemosyna.

Quomodo elargienda eleemosyna, 17, 129. Nihil ualet eleemoysna quando non corrigitur uita, 17, 121, 126. An agenda eleemosyna tempore ieiunii, 4, 44. Oratio cum Eleemosyna bona ualde, 6, 166. Eleemosyna ab excommunicato non accipienda, 14, 68, Eleemosyna exstinguit peccata, non tamen idcirco quis peccare debet ut eleemosynam faciat, sed ideo eleemosynam tribuat quia peccauit, 15, 70; 17, 130. Eleemosyna multa mala expiat, 15, 126. Superflua pauperibus eroganda, 15, 128.


Emere et uendere.

De rebus uenalibus, 16, 244. Difficile abest culpa ab ementibus et uendentibus, 13, 25, Fraus est fruges reseruare in cara tempora ut carius uendantur, 13, 26. Res non alienatur que minoris uenditur quam mandatur, 16, 178. Qui furtiuam rem scienter emerit, debet eam restituere, 16, 215. De illo qui rem alienam minoris uendiderit, 16, 232. Nullus rem aliquam sine possessoris uoluntate uendere debet, 16, 221. Ab ignoto nil emendum, 16, 308. De illo qui res alienas malo ingenio emptas uendiderit, 16, 342.


Energumenus seu demoniacus.

Energumeni baptizandi, 1, 247. A demone uexatis non  sunt committenda sacra mysteria, 2, 88; 6, 40. uerrere debent ecclesiam energumeni, 3, 21. A diabolo uexati, quomodo liberati, 6, 256. Energumenis uictum administrare debent exorciste, 3, 263. Energumeni sacris ordinibus initiari non debent, 6, 135. Quomodo curari ualeant demoniaci, 11, 102. Communio non est interdicta demoniacis, 11, 103. clerici demoniaci ad superiores ordines conscendere non possunt, 11, 104; 15, 105.


Epiphania seu Theophania.

Festum Epiphanie uenerabile, 1, 47; 4, 9. In Epiphania Domini lectiones tres de Isaia leguntur, 4, 63.


Episcopi seu prelati Ecclesie.

Episcopi ecclesias suas et diecesses uisitare debent, 1, 75; 3, 38, 132, 136; 5, 180, 341. uisitando quid inquirere debent, 1, 75; 5, 19. In uisitationibus suis populum debent conuocare, 5, 196. Si per se non possint uisitare, per alios probabilis uite id licet illis prestare, 5, 193. In uicis et modicis ciuitatibus non constituendi episcopi, 5, 142. De uitiosis episcopis, 1, 150. Boni pastoris officium et obligatio, 5, 318, 324, 372; 6, 20. Episcopis obediendum, 5, 225, 233, 360, 238; 14, 121. Translationes episcoporum fieri non licet, 1, 152. Post primum consecratum episcopum secundus esse non potest, 5, 359. Episcopi ieiuni confirmationem conferre tenentur, 1, 261. Predicare debent, 5, 198, 209, 370. Et pauperes protegere, 16, 2, 4. Turpe lucrum, etiam et fastum fugere, 1, 287, 271; 2, 115; 3, 42, 132, 141. Episcopus in necessitate de thesauro ecclesie familie sue potest subuenire, 2, 141. De episcopo in alterius diecesi, 1, 301; 5, 210. Sedes episcoporum quando transferri possunt, 3, 79; 5, 125. Episcopus qui usus fuerit secularium auctoritate ad obtinendam ecclesiam deponendus, 3, 85. Cum etiam res ecclesie alienauerit, 3, 172. Presbytero non committenda neque auferenda ecclesia, absque episcopi consensu, 3, 88. Quo pacto episc., facultates ecclesie administrare debent, 3, 147, 160, 167, 202, 211; 16, 5. Has uendere non debent, 3, 141. Nec de his testamentare, 5, 326, Aut illas dare seu alienare, 5, 127. In altari quo missam celebrarit episcopus, nulli presbytero eo die celebrare licet, 3, 170.

Episcopi docere grammaticam non debent, 4, 161; 5, 199. Nec libros Gentilium legere, 4, 160, 165. Minister seu uicarius episcopi non laicus, 5, 194, 195. Qualis esse debeat, 6, 194, 195. Ordinis episcopatus sublimitas, excellentia ac potestas, 5, 178; 14, 1. Quomodo illum exercere debeant, 14, 3. uiuente episcopo nullus ordinari potest, 5, 302, 304, 336, 352. Nisi diu et grauiter laborante episcopo, 5, 302, 307. Accusatus episcopus quomodo se purgare debeat, 5, 301, 342; 6, 272. Correptio prelati concubinarii, 5, 310. Correptio senis episcopi, 5, 312. Episcopi non debent arma gerere, 5, 332. Pro propria iniuria non debent excommunicare, 5, 351. Inuiti non ordinandi, 5, 347. Ordinatus ab episcopo suo damnatus defensari non debet, 6, 230. Accusatus episcopus a suis deseri non debet, ante finem cause, 6, 340. Propter quid episcopus debet esse unius uxoris uir, 8, 294. Interfecto episcopo alter non subrogandus, nisi reis detectis ac punitis, 10, 19. Episcopum precipitem sententiam dictare non decet, 14, 18. Prelati sunt throni Dei, 16, 296. Inquietandi sunt nullatenus, 16, 296. Ordo cepit. Ordo episcopalis, 5, 1. Eius finis, 5, 226, 372. Superior prelatus ab interiori iudicandus minime, 5, 8. Episcopus quando pallio uti debeat, 5, 20. Menses tres ab Apostolica sede illud debet accipere, 5, 136. Episcopi apostolorum presbyteri discipulorum LXXII locum obtinent, 5, 58, 98. Qui ad espiscopatum sint promouendi, 5, 59, 90. Ordinandi episcopi prius examinandi, 5, 62, 105. Ordinationes episcoporum auctoritate apostolica a cunctis comprouincialibus fieri debent, 5, 65, 69. Doctrina et uirtute preditus esse debet episcopus, 5, 68, 372. Renuente clero aut populo, aut nesciente metropolitano episcopus haud ordinandus, 5, 61, 65. Quomodo examinandi qui contradixerint prelati electioni, 5, 60. Quando excommunicandus episcopus, 5, 297, 14, 16. Prelati superbi atque negligentes canes potius quam principes dicendi, 5, 67, 317. Triginta anni requiruntur laico, ut in episcopum eligatur, 5, 70. Per gradus ecclesiasticos ad episcopatum ascendendum, 5, 72, 102. Qui per ambitionem episcopatum obtinuerit laica communione priuetur, 5, 73. Damnetur seuerissime, 5, 133. Simoniam ab episcopatu penitus elongari oportet, 5, 75, 122. Excommunicandi Simoniaci ordinatus et ordinator, 7, 78, 127. uouere debet prelatus se fidem catholicam defensurum, etc. 5, 84, Irrita sententia archiepiscopi sine assensu cepiscoporum, 5, 96, 101. Idem sentiendum de sententia episcopi absentibus clericis, 5, 214. Maiorem sedem ambiens episcopus et suam precedat, et illam non obtineat, 5, 103; 6, 73.

 Qualiter pontifex eligendus, ordinandus, et consecrandus, 5, 124, 138, 139, 140, 338; 6, 113. Qua etate, 6, 29. Non est faciendus episcopus premio, uel personarum patrocinio, 5, 129. In electione episcopi commune bonum querendum, 5, 130. Episcopi ordinatio diu non protrahenda, 5, 135, 137. Abiiciendus episcopus tantum a duobus episcopis consecratus, 5, 141, Sicut et seditionem commouens, uel ad commissam Ecclesiam ire negligens, aut non suam inuadens reiiciendus et communione priuandus, 5, 147. Episcopi in suis diecesibus maxime residere debent, 5, 148, 176, 217, 340, 350. Ordo inter episcopos seruandus, 5, 164, 337. Episcopus diecesim alienam inuadere, aut de sua ad aliam transire prohibendus, 5, 150, 173, 177, 179, 184, 236. Episcopus propter persecutionem ad aliam potest migrare Ecclesiam, 5, 186, 219 223. Ecclesiam suam cathedralem negligere non debet, 5, 187. Probate uite sacerdotes et clericos secum habere debet, 5, 205. Quasi hospes fieri debet, 5, 205. Qualiter suscipiendus peregrinus episcopus, 5, 216, 221. Episcopi a domino iudicandi, 5, 232. Criminationes contra episcopum facile non admittende, 5, 234, 237, 243, 250, 264, 271, 299. Quomodo et ubi iudicandi accusati episcopi, 5, 245, 258, 260, 270, 280, 335. Sine Romani pontificis auctoritate non condemnandi, 5, 292. Accusator episcopi, qui recipiendus, qui non, 5, 289.


Eucaristia.

Eucaristia recens baptizatis administratur, 1, 160. Nihil proficit indigne eam suscipientibus, 1, 185. Quomodo eucaristia fit sacramentum corporis et sanguinis Christi, 2, 1, 4. Et quibus constat, 2, 9, 68. Panis quem Deus iehsu fregit, et calix quem porrexit discipulis suis corpus est et sanguis eius, 2, 5. Quomodo accedendum ad sacram communionem, 2, 6, 24, 25, 32. Corpus Christi in eucaristia non diuiditur nec minuitur, 2, 7. Proprietates et effectus huius sacramenti, 2, 7. Differentia communicantium, 2, 8. ueritas corporis Christi in sacramento, 2, 9, 10. Corpus Domini in pixide recondendum, 2, 19. In ecclesia semper haberi debet, 2, 20. Quotidiana communio, 2, 25; 1, 28. Quo tempore communicandum, 2, 25; 1, 28. Item, 2, 27, 29. Qui in Natali Domini Pascha et Pentecoste ad sacram communionem non accesserint inter Catholicos haberi non debent, 2, 33. Communio a sceleratis percepta nichil prodest, 1, 185. Ieiuni ad communionem accedere debent, 2, 45. Inueterate species eucaristie comburende, 2, 45. Hostia sacra sanguine intincta populo nequaquam porrigenda, 2, 85. Fragmenta hostiarum a laicis non sumenda, 2, 86. Pro sancta communione distribuenda, uel exigenda, 2, 92. Eucaristia in manibus laicorum minime tradenda, 2, 129. Forma uerborum adhibenda in administratione sacre Eucaristie, 2, 129. Hic non debet denegari communio qui patibulis sunt affigendi, 14, 124. uiaticum corporis Christi his qui in extremis constituti sunt administrandum, 15, 31, 33. Renegatus quidam uirtute diuini uiatici a graui infirmitate est sanatus, 15, 37.


Eunuchus.

Ordinari non debet, 6, 37. Quando potest eunuchus, seu castratus ordinari, 6, 75, 374.


Eusebius Cesariensis.

Eius Chronicon seu Historia non respuenda, 4, 82. Historia Eusebii Pamphili Aporipsia, 4, 65.


Euangelium.

Prestat euangelizare quam baptizare, 1, 70. In Euangelio est ueritas, 2, 6. Surgendum dum legitur Euangelium, 2, 138; 6, 93.


Excommunicatio et anathema seu maledictum.

Cuiusdam excommunicati subdita punitio, 5, 378. Quid est anathematizare, 14, 49. Quam graue sit periculum anathematizari, 14, 50, 52. Excommunicati uita eterna priuabuntur, 2, 101; 14, 53. Que distinctio inter excommunicationem et anathema, 14, 51. Cur fulminatur excommunicatio, 3, 122, 126. Excommunicati intra annum causam suam tractare debent, 14, 111. Cum excommunicato non communicandum, 14, 95, 97. Qui excommunicandi, 3, 140, 150, 155, 156, 208; 14, 83, 122. De illis qui excommunicati moriuntur, 14, 114. Ab excommunicatis non est celebranda consecratio, 5, 134. Excommunicatus se ipsum damnat communicando, 5, 314. Excommunicati ubi fuerint exclusi ibi communionem consequantur, 14, 105. Nullus excommunicandus nisi graui de causa et antequam excommunicationis ratio probetur, 5, 371; 21, 41, 42, 80, 81. De ordinatis ab excommunicatis quid agendum, 6, 406. Excommunicatus puniendus, 5, 314, 362; 14, 79. Non delinquunt sancti cum peccantes excommunicant, aut maledicti sententia feriunt, 14, 4. Abominabitis Deo qui iustum ligat aut soluit iniustum, 14, 6. Duobus modis maledictum profertur, 14, 5. Excommunicatus quando reconciliandus, 14, 15. Communicans cum  excommunicatis excommunicatur, 14, 23. Ecclesie sacramenta ab excommunicatis non suscipienda, 14, 36. Excommunicatus a suo episcopo ab aliis nequaquam recipiendus, 14, 37, 206. An uno quolibet peccante familia tota anathemate sit percutienda, 14, 44. Excommunicationis exemplum, 14, 45, 46. Non ualet excommunicare excommunicatus, 14, 57. Non communicandum defunctis quibus in uita non communicatum est, 14, 60. Nomina excommunicatorum notari debent, 14, 65. Foribus ecclesie prefigi, 14, 113. Non acceptandum excommunicati, nisi resipuerit, munus, 14, 67. Excommunicatus non potest accusare, 14, 69. Nullus, nisi habeat potestatem, excommunicare potest, 14, 71. Excommunicationis formula, 14, 75.


Exheredare.

Exheredato filio heredem facere ecclesiam non licet, 3, 177. Non debent accipere ecclesiastici res ab illis quorum liberi aut propinqui propter hoc exheredentur, 16, 261.


Exorcista.

Exorciste officium, 3, 263; 6, 7, 20, 298. Quomodo ordinandus, 6, 16.


Extrema unctio. uide Infirmus.



F


Famulus. uide Libertus. Femina seu mulier.

Non debet intrare sacrarium, aut ad altare accedere, aut corpus Christi tractare, 2, 39; 72, 135. Enixa mulier communicare potest, 2, 62. Femine preparare curent linteamina pro altaribus, 3, 91. Sacra uasa attrectare eis prohibetur, 3, 265. Que Femine cum clericis et presbyteris habitare queant, 6, 52, 81, 189. uitanda Feminarum familiaritas, 6, 77, 89. Feminam habitum uirilem induere non oportet, 7, 78; 11, 64. Nec etiam docere aut aliquod ecclesiastici ordinis officium prestare, 7, 101, 102; 8, 224. Aut etiam alicubi causas prosequi, 7, 103. Cur uelant caput suum, 8, 92. Eorum capita tonderi non decet, 8, 320. Mulier fetum nondum editum suffocans, uel iam editum occidens grauissime punienda, 9, 102; 10, 181, 186. Ad mulierem menstruosam non accedendum, 9, 119. Penitens femina, mortuo marito alteri nubere non debet, 15, 72. Femina non debet ante mundationem sanguinis sui ecclesiam conuenire, 15, 151. Mulier infamis que, 16, 125.


Fenerator et femus.

Ecclesiasticum maxime dedecet esse feneratorem, 13, 8 Alias deponendus ac etiam excommunicandus, 13, 17, 14. Qui fenerator, 13, 17. Quid sit feneratio, 13, 22.


Festum et festiuitas.

Festum dedicationis ecclesie cum octaua celebrandum, 3, 24; 4, 14. Festum Inuentionis S. Crucis, 4, 5. Festa Pasche, Natalis, Epiphanie et Ascensionis Domini. Item Pentecostes et Natiuitatis S. Ioannis Baptiste concelebranda, 4, 9. Festa S. Stephani, Ioannis Euangeliste, Innocentium, Siluestri, Circumcisionis, Purificationis, Assumptionis, et Natiuitatis B. M., duodecim apostolorum, Michelis, Laurentii, Omnium Sanctorum et sancti Martini ferianda, 4, 14. De celebritate festorum, 6, 36. Festa sanctorum in Quadragesima non celebranda, 4, 43. Festa populo notificari debent per presbyteros, 4, 14, 15. Hereticorum festiuitates Deo odibiles, 2, 108.


Fides.

Fides constantissime tenenda ac seruanda, 1, 44. Fidei necessitas ad salutem maxima, 6, 158. Si ad committendum peccatum fides adhibeatur; an debeat dici fides, 12, 14. Bona Fides contraria fraudi, 16, 176.


Filii seu liberi. Item pater et mater.

Parentibus suis parere tenentur filii, 6, 163. Filiis familias, inscio patre, pecunia non commendanda, 16, 230. Inhonestas parentum honeste uiuentibus filiis non obest, 16, 413. De damnatione filiorum sacerdotum, 6, 425. Filii legitimi de muliere cum qua quis consuetudinem habuerit ante pactum matrimonium, 8, 34. Illegitimus filius a nobili et ancilla genitus, 8, 67. Qui sint filii illi qui quesiti nuncupantur, 8, 69. Filii illegitimi matrem potius quam patrem sequuntur, 8, 70. Filii occasione religionis parentes suos contemnere non debent, 8, 319. Excommunicandus qui proprios filios dereliquerit, 8, 318. Bona incestuosi patris liberis quamuis ex alia natis coniuge debentur, 9, 4. De imponenda penitentia filiis qui non seruant honorem parentum, 15, 106. Pueros expositos cuiuscunque conditionis nullus in suum dominium uindicare potest, 16, 97. Mulier que secundo nupserit res filiis suis a se donatas retrahere non potest, 16, 126. De his qui diuerse nascuntur, 16, 193. Quomodo naturales filii legitimi efficiantur, 16, 141.


Flagella Dei.


Quomodo pestilentia, fames, inequalitas et alie iniurie eris ceteraque flagella Dei propulsanda, 4, 50; 6, 166 A ieiuniis et oratione, 4, 50; 6, 166.


Fornicatio seu impudicitia.

Preter fornicationem uxorem licet admittere, 8, 43, 228. Fornicatio prohibetur, 8, 72. Solutus cum soluta fornicans tribus annis penitere debet, 8, 205. Infidelitas est fornicatio, 8, 247. Quid sit fornicatio, 8, 275. Impudicitia et fornicatio graue peccatum, 8, 276, 278. Mechia omnis nomine illicitus concubitus intelligitur, 8, 279. Maior post Euangelium fornicatio quam ante, 8, 310. De mulieribus que fornicate, partus suos necant, 8, 314, 331. Illa quacum pater et filius fornicati sunt nunquam debet iungi in matrimonio, 9, 76. De mulieribus ac sanctimonialibus inter se fornicantibus, 9, 83. De irrationabili concubitu, Sodomia, bestialitate et peccato contra naturam, 9, 88, 105, 128. Penitentia iis qui huiusmodi nefanda scelera perpetrant imponenda, 9, 107. De penitentia clericis monachisue paruulorum impudice insectantibus imponenda, 9, 93. Horribilis cuiusdam fornicarii punctio, 9, 98. uexatis spiritu fornicationis non prosunt orationes sanctorum nisi et ipsi pro se ipsis orent, ieiunent, gemant, etc., 9, 99. Puerorum corruptores a communione arcendi, 9, 109. Naturalis usus in uxore propria uenialis, damnabilis est in aliena, 9, 110. Inordinatus sine consensu membrorum motus, est absque culpa, 9, 123. Quid sit abuti uxore, rerum inhonestarum nulla societas, 11, 14; 16, 176. Iis qui lasciua sunt lingua, penitentia dierum trium imponenda, 13, 57. De clericis qui corporali delicto delinquunt, aut si subita fragilitate carnis corruunt, 14, 86, 87.


Franci seu Galli.

Laus Francorum, 2, 96. Beneuolentia et propensio summorum pontificum in Gallorum reges, 5, 378, 358. Leo papa ad exercitum Francorum scribit, quod consequentur regna celorum si pro Christianorum defensione fuerint occisi, 10, 87. Adrianus papa anathematizat Tasmonem Bauarie ducem nisi Carolo Magno et genti Francorum obediat, 10, 89. In Galliis et quibusdam aliis prouinciis, nullus instituit ecclesias nisi illi quos S. Petrus apost. aut eius successores constituere sacerdotes, 4, 67.


Fur seu latro et furtum.

Furtum sine furandi affectu non committitur, 16, 105. Furtum est ita in paruo ut in magno, 13, 41. De penitentia furis, 13, 42. Furta ab Ecclesia non accipienda cum aliquo auitario. Fures quomodo conuincendi, 13, 5. Et puniendi, 16, 207. Pro furibus in furto occisis non orandum, 13, 45. Predones excummunicandi, 14, 82, 109. De penitentia iis iniungenda qui captum latronem postea interfecerunt, 13, 46, 47. Benefacit qui latronem aut piratam debilitat, 10, 113. Qui procurant Christianos depredari cui debeant penitentie subiacere, 15, 115. Quod ex furto quesitum est in societatem non debet conuerti, 16, 176. Non est homicidii reus qui furantem occidit, 16, 211, 352. Si quis de fure inscius, aliquid compararit querere debet uenditorem, 16, 212. Conscii receptores et conciliatores furum, ut fures reputandi, 16, 216. Latrones hospitio non recipiendi, 16, 223. Nullum damnum pati debet, qui latronem comprehenderit, 16, 236. Inuasor, illud quod inuasit amittat, 16, 243. Furtum confessus ad quid obligatur. 16, 294. Si quis alios ad diripiendum inuitat, quid ei est faciendum, 16, 311.


Furiosus et furor.

Non sunt puniendi furiosi, 13, 86, 91. Furor non sinit contrahi matrimonium, rite autem contractum non impedit, 13, 87. Furiosus incapax rerum gerendarum, 13, 89. Non potest testamentum facere, 13, 93. Quidquid iratus animus fecerit iustum hoc putat, 16, 30.



G


Gallia. uide Franci Gelasius. .

Multos conscripsit libros utilissimos, 4, 94. Eius decreta de libris authenticis, etc., 4, 64.


Gentiles. uide Pagani. Genuflexiones.

Deus cum genuflexionibus orandus, et adorandus, 3, 276. Non fiunt genuflexiones in diebus solemnioribus, 3, 276. Non genuflectitur diebus Dominicis et die Pentecostes, 4, 18. Quando dicendum flectamus genua in missa, 4, 36.


Germanus .

S. Germanus Parisiensis episcopus regem Charibertum excommunicauit, 5, 378.


Gerontocomium.

Locus est uenerabilis in quo pauperes, et propter solam senectutem infirmi homines morantur, 17, 137  Huiusce loci bona immobilia possunt alienari, secundum constitutionem Leonianam, 17, 137.


Gradus cognationis seu consanguinitatis. Item affinitatis seu propinquitatis spiritualis.

In quarto gradu coniugium fieri non potest, 9, 5, 20. Quomodo computandi sint gradus consanguinitatis, 9, 6, 13, 15, 177. Sex ramis consanguinitas terminatur, 9, 7. Nec eleemosynis nec ieiuniis, aut ulla ratione consanguineam suam potest aliquis secum retinere, 9, 9. De propria cognatione coniux non accipienda, 9, 11, 15, 39, 42. Notarium consanguineis copulari, 9, 12, 30. Iuxta gradus cognationis modus culpe tractandus, 9, 14. Quid sit: filii de cognatis nati, morientur, 9, 18. Qui uxorem fratris sui cognatione duxerit, anathematizandus, 9, 19. Duobus fratribus duas licet ducere uxores, 9, 27. Que persone ob cognationem duci non possint, 9, 21. Infames ac maledicti qui consanguineas ducunt uxores,. 9, 22. Concubitus cum nouerca grande scelus, 9, 28. Non debet solui matrimonium propter consanguinitatem, 9, 32. Spiritalis est propinquitas inter compatrem et filiolum, 9, 34. Ne quis filiolum nec commatrem ducat, 9, 36. Uxore mortua commatrem suam ducere ne quis potest, 8, 35. De illo qui concubine sue consanguineam alteri licet desponsatam duxit, 9, 37. In qua linea coniugia fieri possint, 9, 46, 54. Usque ad septimam generationem fideles coniungi non debent, 9, 26. Aequaliter non uir coniungitur tam suis quam uxoris sue consanguineis, 9, 43. Uno modo parentela uiri et uxoris consideranda, 9, 44. Quot testibus consanguinitas probanda, 9, 52. Quid faciendum si nemo consanguinitatem iuramento firmare uelit, 9, 53. Infra septem gradus omnia nomina propinquitatum continentur, 9, 64. Mulier que duobus fratribus nupsit excommunicanda, 9, 67. De illo qui duas sorores polluit, 9, 69. Qui filiastram suam duxerit, etc., 9, 71. An quis compatris defuncti uxorem ducere possit, 9, 96. An quis filiam commatris ducere queat, 9, 97. Qui sint agnati, et cognati, 46, 326.


Gratia.

Absque adminiculo gratie diuine nichil boni ualemus operari, 1, 32. Gratia diuina, et peccata dimittit et ne iterum committantur, auxilium prestat, 17, 30.


Gregorius papa .

De eius quadraginta homeliis et Synodico libello, 4, 96. De eiusdem epistolis, 4, 144.


Gula. uide Abstinentia.



H


Heres.

Deum heredem facere debemus, 3, 207. Si heredes iussa testatoris non impleuerint, adimplere debet episcopus, 16, 35. Infra annum heres soluat legata, 16, 116. Que actiones in heredes transeant, 16, 202. Uxor post mortem mariti possidere dotem suam debet, nec ad heredes defuncti hoc pertinet, 16, 246. Heredi contra iustam priorem definitionem uenire non licet, 16, 300. De illo qui filiis carens in eorum locum alium sibi uult habere heredem, 16, 302.


Heresis et hereticus.

Heretici in ignem eternum ituri, quare, 1, 38, 39. Qui heretici, 16, 158. Cum seductoribus populi, id est cum hereticis non communicandum, 2, 95; 15, 117. Quomodo conuersandum cum presbyteris seductoribus, etc., 2, 96, 113. Hereticorum festiuitates proiicit Deus. 2, 108. Hereticorum baptismus, 1, 233. Benedictiones hereticorum sunt maledictiones, 3, 260. Eulogie ab iis minime accipienda, 3, 269. Ad hereticorum cemeteria ecclesiastici accedere non permittantur, 3, 259. Hereticorum libri a quibus legendi, 4, 84. Heretici dialectice studiosi, 4, 229. Cum hereticis matrimonia non contrahenda, 8, 204. Non sunt culpandi iudices hereticos insectantes et bona eorum diripientes, 10, 75. Non debent publicas functiones administrare heretici, 16, 158. Etiam post mortem sunt anathematizandi, 14, 62. De hereticis ad unionem Ecclesie Catholice redeuntibus, 1, 283; 6, 390, 97. Cur reuertentes ab heresi permittuntur suis fungi officiis, etc., 6, 385, 387. Formula abiurande heresis, 5, 344.


Hariolus et aruspex seu diuinator, etc.

Excommunicantur qui obseruant hariolos et eiusmodi homines, 11, 1; 35, 37. Quid sit-spiritus Pythonicus, 11, 6. Dies, Kalende, uel auguria minime obseruanda, 11, 7, 16, 19, 43. Non credendum diuinatoribus, 11, 10. Malefici damnandi, 11, 8. Cursus astrorum uel uolatus auium non obseruandus, 11, 9, 40. Nec etiam dies Aegyptiaci obseruandi, 11, 15. Planetarii , mathematici, uaticinatores, etc., damnandi, 11, 20, 24. Sortibus fides nulla adhibenda, 11, 21, 52. Qui sint sortilegi, 11, 22. De correctione eius qui arte magica  mulferem criminatus, 11, 25. Sortilegi et malefici exterminandi, 11, 30, 49. Arbores non colende, si que uero sint queis uulgus honorem tribuat succendende sunt, 10, 31, 38. uane obseruationes circa herbas, et fontes uitande, 11, 47, 48, 57. Nihil potandum aut manducandum ad subuertendum Dei iudicium, 11, 51. Inuentores magice et necromantie, 11, 67. uaria diuinationum genera, 11, 68. Earum cause, etc., 69. De exsecrabilibus quibusdam remediis, 11, 69. Incantatores et ceteri huiusmodi nichil conferunt ad salutem hominum, sed potius ueluti laquei sunt, quibus multos decipit diabolus, 11, 65. De qualitate penitentie iniungende iis qui clamores et maleficia exercent cum luna obscuratur, 11, 58. Qui utuntur precantationibus, 11, 74.


Henricus imperator.

Eius constitutum cum Romano Pontifice, 5, 52.


Henricus rex.

Henrico Francorum regi, filio et heredi Roberti regis scribit Leo IX, papa de Bertha eius coniuge, 9, 8.


Herodes.

Iniquum suum iusiurandum tenere non debebat, 12, 53, 73.


Hieronymus presbyter .

Eius scripta ab Ecclesia recepta, 4, 64. uite Patrum, quas conscripsit omni cum honore, suscipiende, 4, 64. Alie autem uite Patrum sine probabilibus auctoribus scripte nunquam sunt legende, 4, 141. Librum Scriptorum Ecclesiasticorum, contexuit, 4, 89.


Hilarius Pictauiensis .

S. Hilarius Pictauorum episcopus, et doctor Ecclesie, commendatur eiusque scripta, 4, 237. Eius opera inter authenticas Scripturas annumerantur, 4, 64, 87, 92, 99.


Historia.

De auctoritate historie ecclesiastice, 4, 143.


Histrio.

Histriones perdunt pueros, 11, 83. Debentne admitti ad sacram communionem, 1, 31. Illos fugere debent ecclesiastici, 5, 339. Histrio quidam cymbalo pulsans, subito moritur, 10, 67. uitium immane res suas histrionibus dare, 11, 84. Nihil dandum histrionibus uenatoribus, 13, 31.


Homicidium et homicide.

Tria genera homicidarum, 10, 157. Qui uxorem suam occidit quomodo penitere debeat, 8, 126. Leges omnes homicidium prohibent, 10, 1. Qui se ipsum perimit homicida est, 10, 4. Debet porro talis oblationibus, ac missis priuari, 10, 5. Presbyteri interfecti episcopo solui debent, 10, 9; 10, 140. De compositione ecclesiastice persone occise, 10, 9. De penitentia eius, qui uiolentas manus in ecclesiasticum intulerit, 10, 10, 12, 16. Quomodo purgare debeat se presbyter de auctore sui prelati defamatus, 10, 15. Puniendi ac excommunicandi percussores, homicide, presertim ecclesiasticorum, 10, 17, 20, 38, 137, 158. De correptione, damnatione, et penitentia eorum qui grauiter percutiunt, aut mutilant, aut perimunt alios, 10, 21, 33, 39, 42, 50, 153, 155; 15, 113, 131. De penitentia septem annorum pro non sponte commissis homicidiis, 10, 25, 28, 144. Aeque puniri debet qui proprium seu alienum seruum sine causa interficit, 16, 186.

Homicide sunt, qui dormientes opprimunt, 10, 27. De illo qui iussu principis occidit, 16, 289. uenefici capite plectendi, 11, 26. De penitentia eius qui manum iniecit in episcopum, 13, 65. Qui homicidio non interfuere, sed tantum cum perpetraretur superuenere puniendi non sunt, 10, 30. De diuersitate penarum iis qui uulnerant aut infundunt sanguinem infligendarum, 16, 204. Mulier culpabilis, si mule eius hominem obtriuerint, 10, 32. Occidendi uoluntas pro effectu sumitur, 10, 46; 15, 132. Non debet occidi homo nisi iubente lege, 10, 41; 16, 80. Inducie homini concedende priusquam interficiatur, 10, 47. De diuersis homicidiis ac penis eorum, 10, 49. Excommunicandus et deponendus homicida episcopus, 10, 52. Homicide non censendi illi qui aut fures domum perfodientes, aut excommunicatos zelo Ecclesie ecidunt, 10, 53, 54. De illis qui fetus in utero occidunt, 10, 53 Puerperium non formatum ad homicidium non pertinet, 10, 56. Non omnis occidens homicida est, 10, 65; 16, 78, 172. Non crudelis qui crudeles iugulat, 10, 112. Non est reus homicidii qui potestati obediens occidit, 10, 98, 101, 104. Minister iudicis si sponte occidat, homicida est, 10, 103. De homicidiis uoluntariis et modo penitentie eorum, 10, 130, 141, 146. De homicidiis et calumniis episcoporum, et reliquorum Ecclesie ordinum, 10, 124, 135. De homicidio, et damno casuali, 10, 150, 172. Homicide fiunt qui consilium dant occidendi, 10, 160. De pluribus unum qui postea mortuus est impugnantibus, 10, 170. Qui Christianum uendidit homicida est, 10, 176. Qui sibi mortem inferunt, et qui pro suis plectuntur facinoribus  nulla pro eis celebranda missa neque cum cantu cadauera eorum sepelienda, 10, 108; 15, 140. Homines ministri sunt et ultores ire Dei, 10, 111. Tutelam sui corporis iuste procurare possunt, 10, 118. Omnis conditionis homines Deo possunt placere, 11, 82. Hec sola hominis iustitia, ut se ipsum reprehendat, 15, 67. Omnis homo peccator, 15, 137, 138. Dignitas conditionis humane, 17, 1. Constat homo duabus substantiis, 17, 17. Spiritus non est tertius in substantia hominis, 17, 18. Miserie hominis, 17, 26.


Hospitalitas.

A clericis, a sacerdotibus colenda, 6, 257. Qui negligunt hospitalitatem debent penitentiam sibi iniunctam adimplere, 15, 127.


Hostia sacra. uide Eucaristia. Humilitas.

Humilitatis praxis prelatis maxime competit, 5, 322. Humilitatis causa non est mentiendum, 12, 42.

Hymni: Gloria in excelsis Deo, Te Deum laudamus.i

Hymnus Gloria in excelsis, feria quinta in Cena Domini ad missam cantandus: Te Deum laudamus cantatur pro gratiarum actione, 10, 135.


Hypocrita.

Hypocritis et seductoribus populi non est communicandum, 2, 95



I


Ignorantia.

Omnium mater errorum, 5, 202.


Illusio nocturna.

An post subsecutam illusionem nocturnam quis possit celebrare aut communicare, 2, 52. De causa pollutionum, 9, 111.


Imago.

Sacrarum imaginum cultus, 3, 41. Reprobata est synodus illa in qua imagines sancte condemnate sunt, 4, 142. Imago agni precursoris Domini, 4, 122. Imagines Domini nostri Iesu Christi depingi iubentur, 4, 122. Imago Christi Seruatoris Edessene ciuitatis transmissa, 4, 83.


Immersio.

De trina immersione in baptismo, 1, 126, 128, 194. Quid significet triplex illa immersio, 1, 126, 128, 194.


Immobilia et mobilia.

Res immobiles unite ecclesie permutari possunt cum bonis alterius ecclesie, 3, 189. Quorumdam locorum sacrorum immobilia alienari possunt, 17, 137.


Impudicitia. uide Fornicatio. Incantatio. uide Hariolus. Incarnatio.

De Incarnatione uerbi diuini quid tenendum, 1, 3, 16, 20. Solus Filius Incarnatus, 1, 13. Filius seu uerbum diuinum conceptum, 1, 13. Item, 1, 18. ueram habet carnem, 1, 20. ueramque animam, 1, 14. Christus per Incarnationem suam perdita bona recuperauit, 17, 19.


Incendiarius.

Penitentia incendiariorum, 3, 127. Ecclesiasticarum rerum incendia et depredationes emendande, 13, 36. Incendiarii, et mutilatores arcendi a communione, 13, 40. Incendiarius restituere debet incensa omnia, 15, 146. Incendiarii grauissimis penis mulctandi, 16, 329.


Incensum.

Incensum in oblatione corporis et sanguinis Domini adhibetur, 3, 267.


Incestus.

De occulto incestu, 15, 53. Corruptio uirginis uelate est incestus, 7, 124. Quo supplicio plectendum incestum matrimonium, 16, 122. Grauior sanctimonialium incestus quam adulterium, 7, 130. Inter quas personas interueniat incestus, 9, 1. Pena incestuosi, 9, 3. Quinam incestuosi, 9, 25. Eorum infamia indelebilis, 9, 23; 16, 313. Licet eis post dignam penitentiam matrimonium contrahere, 8, 31. Excommunicandus incestuosus, 9, 40. Et cercendus, 9, 65, 125. De diuersis incestibus, 9, 77. Quid agendum de illo incestuoso, qui de alio episcopatu ad alium transmigrat, 9, 101.


Infamare. uide Diffamare. Infantes et impuberes.

Infantes et paruuli baptizandi sunt, 1, 226, 228. Ignoti infantes ante fores ecclesie exponendi, 3, 252, 253. Infantes ante baptismum parentum suorum peccatis obligantur, 17, 8. De abortiuis et informibus partubus, 17, 9. Brephotrophium, locus in quo infantes aluntur, 17, 137. Eius loci immobilia pro necessitate alienari licitum est, 17, 137. Impuberes testamenti faciendi incapaces, 13, 93.


Infernus. uide Damnatio. Infideles et idololatre. uide Pagani. Infirmi. De baptismo infirmorum. uide Baptismus.

Infirmi per presbyterum communicandi, 2, 39. Et olco  sacro ungendi, 2, 75; 15, 27. Nutriendi infirmi, 15, 125. De illis ob timorem mortis in ipsa infirmitate sua confitentur peccata, 15, 28. Infirmitas abstinentiam et ieiunium impedit, 15, 168. Nosocomii seu loci in quo egroti curantur immobiles res possunt alienari, 17, 137. Infirmi confiteri debent peccata sua, 15, 36. Singulis horis possunt bibere et edere, 15, 42.


Inimicus.

Familiares inimici abiiciendi, 6, 339. Inimici et conciliari renuentes excommunicandi, 13, 59. Quomodo se gerendum erga inimicum, 14, 22. Qui dimittit suo inimico implet hec uerba orationis Dominice: Dimitte nobis debita nostra sicut et nos dimittimus debitoribus nostris, 17, 125. Non est deputandus inimicus, qui ueniam rogare disponit, 17, 127. Pro inimicis orandum, 17, 131.


Iniuria.

Depellenda iniuria, 10, 120. uis et iniuria propulsanoa, 10, 191. Qui pro mediocri iniuria damna subire compellitur, infamis efficitur, 16, 330.


Innocentius papa.

Arcadium imperatorem excommunicauit, 5, 378


Insania et stultitia.

Insanus homicida, 10, 154. De penitente qui in insaniam seu phrenesim uersus fuerit, 15, 8.


Insanus. uide Furiosus. Instrumenta.

Instrumenta non subscriptione testium fieri debent, 16, 137. Tabellio qui alienationes bonorum Ecclesie conscripsit exsilio perpetuo eliminandus est, 17, 137.


Interdictum.

Cur fulminatur interdictum, 3, 122.


Inuestitura.

Nihil donandum pro inuestitura alicuius ecclesie seu beneficii, 3, 90.


Isidorus.

Eius capitula de septem gradibus consanguinitatis. Item arbor consanguinitatis, 9, 64.


Ismel.

Propter quod eiecit eum Abraham, 8, 61.


Isrelite.

Cur non fecerunt furtum spoliando Aegyptios, 13, 2. In nouissimis diebus per predicationem Ecclesie conuertentur, 17, 108.



I


Ieiunium.

Ieiunium de consensu superiorum faciendum, pars, 4, cap. 59. Bannitum ieiunium obseruandum, 15, 181. De quodam Alcibiade, qui indiscrete ieiunabat, 4, 58. Die Dominico non ieiunatur, 4, 7. Indicta ieiunia seruanda, 4, 14, 31, 33. Ieiunium Quatuor Temporum non pretermittendum, 4, 26, 35; 6, 74. Ieiunium haud soluendum feria sexta, 4, 33. De ieiunio ferie quarte, 4, 32. Anathematizandi ieiunii contemptores, 4, 73. Ieiunium eleemosyne, id est, bonis operibus sociandum, 4, 44. Ieiunium non fiat sine aliqua refectione, 4, 55. Utilitas ieiunii, 4, 57. Ieiunia indiscreta haudquaquam suscipienda, 58. Nil prodest ieiunare cibis, et errare peccatis, 13, 34.


Ieiunium Rogationum. uide Rogationes. Iocus. uide Ludus. Iudas proditor.

Accepit Eucaristiam sicut et ceteri apostoli, 2, 105. Qui aliquid de ecclesia furatur Iude proditori comparatur, 14, 89.


Iudei.

Extra Ecclesiam Catholicam non saluantur, 1, 38, 99. Publica officia Iudeis non committenda, 13, 97, 118. Infirmanda eorum testimonia, 13, 96. Non uiolenter cogendi ad baptismum et fidem Christianam, 1, 179, 276, 285; 13, 94, 110. Mansuetudine ad fidem Christianam sunt adducendi, 13, 101. Ante baptismum examinandi, 1. 275. Post ieiunium quadraginta dierum die Dominico baptizandi sunt Iudei, 1, 61. Filii eorum baptizandi a parentibus separandi, 1, 277. De Iudeis Christianis apostatis, 279. Iudeis postponi aut seruire non debent Christiani, 1, 282, 183; 13, 103, 110. Iudeorum serui Christiani libertate donandi, 1, 280; 13, 106; 16, 32. Iudei mancipia Christiana emere non debent, 13, 98. Quis Iudeus, 2, 7. De penitentia illi imponenda qui Iudeum occidit, 10, 162. Cum eis non communicandum in erroribus suis, 13, 95. Christiani conuiuiis Iudeorum interesse non debent, 13, 99, 117. Iudei a Cena Domini usque ad feriam secundam, sequentem in publico comparere non debent, 13, 100 ueteres synagogas obtinere debent, 104. Eorum serui ad ecclesiam confugientes defendendi, 13, 102, 11. A solemnitatibus suis arceri non debent, 13, 205. Infestandi non sunt, 13, 107, 104. Bellandi potestatem amiserunt, 13, 108. Condemnandi exsilio perpetuo et proscribendi si Christianum circumciderint, 13, 109. Diligenter examiminandum  est de seruis Iudeorum, 113. A Iudeo medicina haud accipienda, 13, 116. De penitentia eorum qui cum Iudeo cibum sumpserint, 13, 119. Conuersi Iudei honorandi, 13, 112.


Iudex.

Unde dicitur iudex, 10, 116. Iudex non spernendus, 16, 133. Eius potestas, 10, 2. Qui idoneus ad iudicandum, et diiudicandum, 10, 60. Nemini occidere licet nisi iudici, 10, 78. Iudicum ministri, ex administratione sua non damnantur, 10, 94. Cum iudex uindicat non reddit malum pro malo, 10, 102; 4, 114. Potest iudex uindicare, 10, 106. Iudex non auctor sceleris, sed minister legis, 10, 15. Nemo alium debet iudicare antequam Deus illud diiudicet, 16, 68. Nullus sine consensu ad iudicium mittendus, 16, 345. Iudici non conuitiandum, 16, 257. Cause monachorum et monialium, non ante iudicem ciuilem, sed coram episcopo tractande, 16, 146. Iudices non debent esse precipites ad explenda iussa principis, 16, 252. Sententiam scriptis proferre debent, 16, 147. De iis qui ad iudicium uenire impediuntur, 16, 163. uel qui legitime uocati recusant uenire, 16, 258. Ne quis sit iudex aut arbiter in re propria, 16, 170. De eo qui iuste non iudicatur, 1, 307. Iniquus iudex carceri mancipandus, 16, 318. Et puniendus, 16, 339, 341. Non est flagitandum iudicium de causa iudicata, 16, 333.


Iudicium supremum.

De iudicio supremo, 1, 28. In die iudicii iusti animarum et corporum gloria perfruentur, 17, 77. Finito iudicio erit celum nouum et terra noua, mundi conflagratio, 17, 119, 120. Impii pro facinoribus suis condemnabuntur, 17, 105. Ante diem iudicii periclitabuntur electi in aduentu AntiChristi, 17, 105. Quomodo intelligendus ille articulus Symboli: uenturus est iudicare uiuos et mortuos, 17, 112. In die iudicii peccatores feriendi, 115. Tunc quoque electi et reprobi diuidentur, 116.


Iurare, iuramentum et promissum.

Quando iurandum, 3, 135. Per creaturam non iurandum, 6, 266. Sed per Creatorem, 12, 6, 72. Forma quedam iuramenti, 9, 61; 12, 38. Et necessitati non esse frequentanda iuramenta, 12, 7. Iuramentum non est contra preceptum Domini, 12, 3. Non iurandum nisi magna necessitate; conditiones iuramenti, 12, 76. Ad dirimendam partium controuersiam unum sufficit iusiurandum, 16, 132. Non peierandum, 12, 4; 24, 59. Iuramenta contra naturam non sunt tuenda, 12, 9; 15, 84. uis iuramenti, 12, 2. Et necessitas, 5. Iniustum, noxium et turpe pactum non obligat, 16, 165, 190. Iniusta et noxia iuramenta non seruanda, 12, 77, 53, 64, 75, 80. Iuramentum sic accipit Deus, sicut ille cui iuratur intelligit, 12, 36. Differentia iuramenti falsi aut ueri, 12, 39. Grauiter delinquunt qui cogunt iurare, 9, 67. Ieiune iurandum est, 12, 69. Non semper soluenda promissa, 12, 17. De uindicta et penitentia periurii, 12, 18, 25, 27, 60, 66, 68, 71. Quid sit periurium, 12, 22, 34; adulterio comparatur, 12, 21. Infames sunt qui in peiurio consensere, 12, 26, 79. Super quibus rebus fieri possit iuramentum, 12, 31; 58, 62. Homicida illa qui cogit periurare, 12, 28, 30. Cui prodendus periurus, 12, 29.


Ius et Iustitia seu Iudicium.

De iure diuino et humano, 3, 194. Incerta iudicia uitanda et quomodo sunt credenda, 5, 244; 6, 329. Iniusta iudicia nullam uim habent, 6, 343. Quando iudicandum, 6, 317, 349, 430. Absens non iudicandus, 6, 319. Iudex etiam iudicari non formidet, 8, 392. Sacerdotum causa alieno non committenda iudicio, 6, 325. Ad iudicium uenienti inducie concedende, 6, 335. Differentia cause ecclesiastice et secularis. 6, 336. Sententia electorum iudicum sperni non debet, 6, 365. Sententia iniuste probata, nullatenus metuenda, 14, 8. De temerario iudicio, 14, 10. Iudicia peregrina, 5, 260.



L


Labor manualis.

Utilis est, 6, 177, 179, Clericis et presbyteris commendatur, 6, 177, 179.


Laici et seculares.

Nullam in ecclesiasticos potestatem exercere debent, 3, 87, 102, 138; 6, 408. Nec de eorum rebus disponere, 7, 89; 16, 36. Non debent laici decimam percipere, 3, 281. Ad prelaturas ecclesiasticas non sunt euehendi, 5, 59. Aut certe non temere nec ante annum trigesimum promouendi sunt, 5, 70, 71. Non licet eis pro se facere electionem sacerdotum, 5, 63. Non debent a sacerdotibus confessionem extorquere, 5, 241. Quomodo promouendus laicus ad sacros ordines, 6, 92, 95. Laici presentibus clericis docere nullatenus presumant, 8, 323, 16, 13. Testimonium eorum in accusatione clericorum non recipiendum, 6, 277, 313, 220. Apud seculares nequaquam accusandi episcopi, 5, 277. Ecclesiam aut clericum non debent  iniuste calumniare laici, 16, 6. Quando ecclesiastica negotia tractantur, interesse non debent, 16, 12. Docendus populus, non sequendus, 16, 14. Quicunque laicorum in aduersitate proprie gentis aut patrie noxius fuerit excommunicandus, 16, 25. Laici presbyteros ecclesias suas deseruientes, non ad aliud quam ad celebrandum officium diuinum cogere possunt, 16, 31. Anathema sit omnis secularis qui iniuriam cuilibet clerico irrogarit, 16, 206. Per secularem potentiam cercendi sunt qui sacerdotes aspernantur, 16, 345.


Lapsi.

De lapsis et eorum penitentia, 6, 48. Lapsi in peccato carnis post susceptum sacrum ordinem, ad altare accedere non debent, 6, 78. Lapsi quomodo restituendi, 6, 85, 397. Utrum lapsi in ordinibus sacris restaurari queant, 15, 57. Lapsis in extremis positis uiaticum sacrum administrandum, 15, 33. De rebus lapsorum sacerdotum et clericorum quidnam agendum, 6, 380


Latro bonus.

Boni latronis in cruce pendentis, baptismus et martyrium, 1, 192. Unius momenti penitentia obtinuit paradisum, 15, 43.


Lectiani seu Selestiani.

Heretici fuere: eorum error circa baptismum, 1, 53.


Lectio. uide Liber. Lector.

Ab Abbate, a chorepiscopo constitui potest, 5, 376. Lectoris officium, 6, 6. Quomodo lector ordinatur, 6, 17. Clericus in quacunque ecclesia semel lectoris officio functus fuerit, ab alia minime retinendus, 7, 34. Laicus non debet in ecclesia lectionem recitare, 7, 105.


Legatus seu nuntius.

Legati potestas, 5, 28. Legati apostolici auctoritas, 5, 27.


Leges, consuetudines, canones seu constitutiones ecclesiastice.

Lex uetus umbra: Euangelium ueritas, 2, 6. Leges et consuetudines seruande fidei Catholice non contrariantes, 4, 66. Statuta ecclesiastica obseruanda, 4, 67, 69; 5, 171. Consuetudines ecclesiastice pro legibus tenende, 4, 68, 199. Leges ecclesiastice principum legibus dissolui nequeunt, 4, 187; 16, 38. Canonum seu legum ecclesiasticarum contemptores anathematizandi, 4, 219; 16, 7, 8. Patrum statuta custodienda, 4, 226. Canones a clericis sacerdotibus disci debent, 6, 250. Lex Dei malum agere non cogit, 8, 259.


Leges principum, usus et consuetudines locorum.

Legibus imperatorum in omnibus controuersiis ecclesiasticis non utendum, 4, 86. Diuturni mores legem imitantur, 16, 184. Lex in preteritum indulgens, in futurum uetat, 16, 192. Ea que ad perpetuam utilitatem sunt instituta, inconuulsa permanere debent, 16, 317. Bone leges et consuetudines facile non mutande, 4, 204, 210. Male autem sunt euellende, 4, 203, 213; 16, 240. Consuetudines in leges transeunt, 4, 194. Non uincunt tamen leges, 4, 202. ueritati manifeste consuetudo cedit, 4, 234. Legibus suis reges tenentur, 16, 43. Leges principum subdite esse debent legi Dei, 4, 86, 190. Quid sit lex honesta, 4, 168. Leges concordari debent cum ratione, 4, 191. Leges temporales seruande, 4, 169, 186; 16, 242. Legum infractores et contemptores puniendi, 4, 181, 183. Quidquid imperator per epistolam constituit lex est, 4, 173, 184. Leges Christianorum principum recipiende, 4, 176, 177. Leges terrenas assumere possunt ecclesiastici ad suam defensionem, 4, 183. Auctoritati non contradicendum, 4, 322. Secundum leges terminande lites et cause, 4, 192; 16, 149. Leges diuerse contractum matrimonium non soluunt, 8, 213. Usus auctoritati cedere debet, 4, 207.


Lenones.

Lenones a ciuitatibus exterminandi, 8, 305; 16, 121. Qui questuaria mancipia habet, lenocinia facit, 8, 304. Qui lenocinium exercuerit communione priuandus, 8, 306.


Leo papa.

Quomodo se de obiectis criminibus purgauerit, 5, 115, 342. S. Leonis epistola ad Flauianum inter scripta authentica connumeratur, 4, 64.


Liberi. uide filii. Liberti et serui, etc.

De libertis manumissis seruis Ecclesie, 3, 237, 244; 16, 50, 67. De seruo qui fugerit dominum suum, 13, 48; 16, 55, 74, 75, 102, 186. Serui non ordinandi, 6, 41, 64, 100. Serui manumissi possunt ordinari, 6, 108. Postea dominos suos debent adhuc honorare, 6, 302. Seruus inscio domino monachus fieri non debet, 7, 44, 48, 154; 16, 46. Nec dominum suum deserere, 14, 126. Ingenua que seruum duxerit fit ancilla et coniugium inter seruum et ancillam non dirimitur, 8, 52; 16, 335. Legitimum matrimonium ancille cum domino, 8, 150. Matrimonia inter seruum et ancillam ex consensu domini inita, non soluuntur,  8, 157. Matrimonium inter liberum et liberam non soluitur, si liber postea fiat seruus, 8, 212. Quomodo liber res suas prout uult potest distribuere, 16, 277. Liber quonam pacto se de furto purget, 16, 239. De his qui de ingenuis quiue de diuerse conditionis parentibus nascuntur, 16, 185. Manumissi serui denuo mancipari non debent, 16, 48, 56, 73. Libertos si opus sit tueri debet Ecclesia, 16, 51. Seruorum testimonium an recipiendum, 16, 57, 103, 224. Pena serui delatoris domini sui, 16, 356, 332. Liberti ingrati patronos accusantes puniendi sunt, 16, 62, 63, 93, 144. Seruus non tuendus contra sui domini uoluntatem confugiens ad ecclesiam, 16, 68. Seruus clerici non debet ab aliquo pro suis occupari, 70. Libertus non debet cuius fuit seruus Ecclesiam accusare, 16, 65. Puniendus qui fugitiuum seruum celauerit, 71. Non debent domini intolerabiles se exhibere seruis suis, 16, 76, 77. Officium famulorum, 16, 82. Herus iniuste a se lesum seruum placare debet, 16, 85. Si sciente domino occidit seruus, uterque manet culpabilis, 79. Non seruus sed dominus de repetendis conueniendus, 16, 86, 89. Seruum iniuste raptum dominus sine pretio uindicare potest, 16, 87. De seruis insciis subditis malum inferentibus, 88, 94, 106. Si mutuam acceperit seruus pecuniam quidquid ex ea in usum domini transierit domino soluendum, 16, 90. De partu ancille, ignorante domino, 16, 95. Aut de illo genito, 16, 189. Res damnati serui ad dominum pertinet, 16, 98. Herorum officium et potestas in seruos, 16, 99, 104, 210. Si quis ex alieno seruo inscio domino compararit, si domino ita placuerit nil habebit emptio ualiditatis, 16, 101. Aliorum serui non corrumpendi aut sollicitandi, 16, 108.


Liberum arbitrium. uide Arbitrium. Libri eorumque lectio.

Qui libri in ecclesia legendi, 3, 251. De lectione in ecclesia facienda, 3, 250. Excommunicantur qui libros legunt prohibitos, 251. Scriptura sacra in ecclesia legenda, 3, 262; 4, 63. Libri authentici qui, 64, 72. Libri apocryphi, 4, 65. Cui permittenda lectio librorum hereticorum, 4, 84. Libri secularium omnino non respuendi, 4, 85. Liber uitarum Patrum, 4, 141. Libri apocryphi non legendi uel certe magna cautela reuoluendi, 4, 153. Excommunicandi qui libros Catholicorum falsant, 5, 158. Libelli diffamatorii minime scribendi, 4, 156. De libellis diffamatoriis, et punitione auctorum talium libellorum, 16, 235; 7, 248, 249. Quid sit liber uite, 17, 117. Gentilium libri haud legendi, 16, 160. Libri figmentorum petarum legi prohibentur, 4, 167. Libros hereticorum legere possunt episcopi pro necessitate, et tempore, 4, 160. Diuine lectionis utilitas, 6, 177. De lectione in diuina mensa habenda, 6, 260. Et scurrilibus item uitandis, 6, 261, 402, 13, 75.


Lis. uide Dissensio. Litanie. uide Rogationes. Littere dimissorie, etc.

Clericus in altera diecesi sine litteris proprii episcopi ordinari non potest, 6, 144. Presbyteri et diaconi sine litteris episcopi ambulare non debent, 6, 145, 210, 213. Ordinatus presbyter litteras ab ordinatore suo accipere debet, 6, 147. Commendatitie littere honoratioribus personis congruunt, 6, 216. Litteris pacificis pauperes exsulantes prestat adiuuare, 6, 216. De usu litterarum formatarum, 6, 217. De modo illarum conficiendarum, 6, 4, 33. Exemplum formate epistole, 6, 434, 435.


Lot.

Excusatur Lot quod filias suas prostituere uoluerit, 9, 114. uocatur sanctus, 115. De ebrietate culpandus; perturbatione potius quam dispensatione filias suas prostituendas tradebat, 9, 117.


Lotharius.

Legitima uxore sua dimissa aliam duxerat, 8, 225. Corripitur et prelati illi consentientes deponuntur, 8, 226, 227. Adulterium perpetrauit, 8, 261. Examen cause eius, 8, 334. Waltrada illegitima illius uxor, 8, 334.


Lotio.

Pedes lauantur recens baptizatis, 1, 195. Hospitibus pedes lauandi, 15, 127; 1, 195. Ceremonia mandatum uocatur, 15, 127, 1, 195. Ablutio seu lotio corporalium atque pallarum, 1, 208. Iniungenda penitentia illi qui se cum mulieribus in balneo lauerit, 15, 148.


Lucrum.

Sicut lucrum ita damnum inter socios communicatur, 16, 200. Quid sit turpe lucrum, 13, 24,


Ludouicus.

Ludouicus Francorum rex, Romanorumque imperator, pactum constitutionis cum Romano pontifice iniit, 5, 51. Eius regia munificentia aut liberalitas erga Ecclesiam Romanam, 5, 51.


Ludus seu iocus.


Ante prelatos ioci turpes minime fieri debent, 7, 110. Ludis non debent delectari ecclesiastici, 11, 76. Diebus festis uanis ludis non est uacandum, 11, 77. Ioci uitandi, 11, 80.



M


Maledictum. uide Diffamare. Item Excommunicatio. Manna.

Manna figura fuit S. eucaristie, 2, 2. Mortui sunt qui manducauerunt manna, 2, 7, 2.


Marcellinus papa.

S. Marcellini pape et martyris lapsus, et iterum gloriosa confessio, 5, 8. Ab inferioribus episcopis non condemnatur, 5, 8.


Marcellus papa.

Titulos Rome constituit, propter baptismum, et penitentiam, 1, 57.


Maria uirgo.

Qualis uirgo Maria, 1, 196. Marie uirginitas et humilitas, 4, 224. Liber qui uocatur Marie transitus apocryphus est, 4, 65, 152.


Martyrium.

De martyrio, 1, 30, 211. Martyres Ecclesie uenerandi, 3, 263. Reliquie martyrum in altaribus recondende, 270 Gesta sanctorum martyrum qua cautela legenda, 4, 64. Martyres multi cum corpore surrexerunt, 4, 130. Sepe a demone corripiuntur qui peierant ad memorias martyrum, 12, 58. Si quis fregerit idola, et ibidem occisus sit, martyr nequaquam censendus, 10, 172.


Matrimonium seu coniugium.

De legitimis coniugiis, 8, 40. Matrimonium quid sit, 8, 1. Consensus matrimonium facit, 8, 17; 16, 142. Quibus temporibus contrahendum, 15, 169. Inuiolabile coniugii sacramentum, 8, 9, 12, 131. Matrimonium sine dote fieri non debet, 8, 144. Omne matrimonium est coniugium, 8, 277. Non soluuntur coniugia causa religionis, 8, 129. Inter separatos uinculum matrimonii manet, 6, 131; 8, 335. Matrimonio continentia melior, 1, 42. Clandestina matrimonia prohibita, 8, 141. Non potest quis contrahere cum spirituali commatre, 1, 135, 139. Cum filiastra patris, 1, 307. Non soluitur coniugium si mulier nesciens uotum uiri nupserit, 7, 10. Excommunicandus qui uelatam in matrimonium duxerit, 7, 131. uirgo uel uidua ad matrimonium non cogenda, 8, 19. Matrimonium inter cognatos prohibitum, 8, 36. Quomodo error dirimit matrimonium, 8, 56, 164. Quando irritum fit matrimonium, 8, 57; 16, 128. Finis et usus matrimonii, 8, 82, 88. Qualis debeat uxor esse in matrimonio collocanda, 8, 140. Contrahens illicitum matrimonium fit infamis, 16, 166. Nullus uxorem aliquam ducere debet quam prius per adulterium polluit, 8, 201, 211, 261. Si alter coniugum fiat amens, non soluitur matrimonium, 1, 166. Legitima sunt seruorum matrimonia, 8, 167. Furiosi incapaces contrahendi matrimonii, 8, 167. Desponsatam alii puellam alter ducere non potest, 8, 169. De coniugibus non ualentibus connubere, 8, 178. Quid faciendum sit, si huiusmodi concubitus per maleficos impeditur, 194. Uxor quamdiu uir eius absens est, matrimonium cum altero contrahere haudquaquam potest, 8, 189. Si captis uiris uxores aliis nupserint, redeuntibus de captiuitate maritis illis debet iterum copulari, 1, 190, 193; 8, 244. Alias sunt excommunicande, 8, 192. De gentili qui uxorem suam gentilem dimittit, 8, 195. De baptizato si uxor eius infidelis est, 8, 196. Crimina non coniugia per baptismum soluuntur, 8, 197. Alter coniugum dimissus alteri non debet nubere, 8, 200, 221, 230, 236, 239. Coniugati separati innupti manere debent, 8, 208.


Maximianus.

Maximianus episcopus uagiensis, cur petiuit auxilium ab imperatore, 10, 59.


Mendacium.

Quid est mendacium, 12, 48. Octo genera mendaciorum, 12, 1. Mendacium omne cauendum, 12, 41, 42, 49, 83. Iocosum mendacium etiam uitandum, 12, 43. Et artificiosum, 44. De differentia inter mentiri et uerbum occultare, 17, 46. Non est peccatum in quibusdam errare, 45. Tropica locutio non est mendacium, 12, 47. Que distinctio inter falli et mentiri, et uoluntatem fallendi et falli, 51. Mendacium quoddam utile, 12, 53.


Meretrix.

Quid sit meretrix et eiecta, 8, 297. Meretricibus honestam licet eligere uitam, 8, 37. Censeri possunt in matrimonium duci, 38. Fatui et iniusti sunt qui meretrices retinent, 8, 233. Meretrici adherens unum cum ea corpus efficitur, 8, 308, 313. Quod meretrici datur repeti non potest, 8, 307. Correptus est episcopus prostitutis consentiens, 309. Prohibentur meretrices, 8, 311.


Metropolitanus episcopus et metropolitana Ecclesia.

Ecclesie metropolitane consuetudines a comprouincialibus  obseruande, 3, 68 Clerus de episcopo apud metropolitanum conqueri potest, 3, 137. Metropolitanus debet petere pallium a summo pontifice, 5, 354. Res Ecclesie inconsulto metropolitano minime alienande, 3, 153. Quales ille epistolas mittere debeat, 5, 158. Comprouincialem episcopum in sua causa audire debet, 8, 169. Sua iura conseruare debet metropolitanus, 5, 146. Non debet presumptiue uti pallio, 5, 324. Nec alterius parochianum excommunicare, 5, 100 14, 72. Irrita eius sententia sine assensu cepiscoporum, 5, 99, 101, 174. Prouincia duobus metropolitanis minime diuidenda, 5, 146.


Michel .

Princeps est angelorum. Angelus item quondam Synagoge Iudeorum, 17, 61.


Miles.

Deo seruire debet et Ecclesie, 10, 123. Non debet admitti in monasterio nisi post probationem triennalem, 124. Militare non est peccatum, 10, 125, 126. Milites non ad clerum, sed ad monachicum tantum habitum sunt suscipiendi, 127. Si conuerti uoluerint impediri non debent, 10, 128, 129. Neque pagani, neque heretici militare debent, 11, 92.


Ministri ecclesiastici.

Quomodo honorandi sunt, 6, 299. Eorum officium, 6, 20. In suis ordinandi diecesibus, 5, 178; 6, 42. Officium suum si libite non prestent, deponantur, et puniantur, 1. 217, 240, 250. Turpe lucrum abhorrere debent, 1, 71, 65, 271, 287. Aliquando possunt arma portare ut se defendant, 10, 68; 10, 71, 73, 82. Percussores esse non debent, 5, 315; 6, 235, 291, 3. Nihil sine licentia proprii episcopi moliri debent, 2, 123; 3, 239; 4, 90; 6, 171. Priuilegia et immunitas ecclesiasticorum, 3, 56, 100, 151, 154, 175, 181; 5, 308. Bona Ecclesie et ecclesiasticorum, et piorum locorum minime sunt alienanda, 3, 183, 192, 243, 17, 137. De episcopis, presbyteris et diaconis iterum baptizatis, 1, 293. Ministris ordinatis communicare, et ad altare accedere licet, 2, 42. Que declinare debeant ecclesiastici, 5, 339, 353, 366, 370, 377; 6, 288. Secundum dispositionem episcopi in ecclesiis sunt admittendi, 3, 190. Septem hebdomadas ante Pascha a carne et aliis deliciis abstinere debent, 4, 25. Quos libros legere non debent, 4, 162. Quomodo examinandi et iudicandi quando accusantur, 6, 280. Quomodo componende iniurie, clericis et monachis illate, 8, 401. Anathematizandi qui eas inferunt, 6, 403. Singulis ecclesiasticis singule Ecclesie tribuenda officia, 6, 344.


Miserie hominis. uide Homo. Misericordia.

Non prohibenda est, 6, 49. Misericordie officia erga afflictum proximum impendenda, 15, 59.


Missa.

Quomodo celebranda, 2, 15, 63, 117; 3, 267. Preparatio ante missam adhibenda, 3, 279. Ab illitterato aut reprobo ministro non facienda, 2, 44, 90. Quid agendum si aliquid de sanguine Domini in terram stillauerit, 2, 56, 61. Episcopi et sacerdotes missam celebrantes, ministros paratos secum habere debent, 2, 67. Numerus missarum, 2, 81, 87. Prefationes misse, 2, 77; 3, 69. Corpus Domini cum calice sumendum, 2, 89, 114. Sacrosancta mysteria, demone uel passione uexatis minime sunt committenda, 2, 88. Missa in loco non sacrato nonnisi pro magna necessitate celebranda, 2, 76; 3, 60, 59. Missa noctu in Natiuitate Domini tantum celebranda, 2, 71. Hora celebrandi missam, 2, 71. Item, 2, 119; 3, 65. Missa die Dominico audienda, 2, 121; 6, 310. Misse publice, id est parochiali populus assistere debet, 2, 119. Misse priuate, 2, 119; 15, 176. Missa per alterum complenda si eam proprius sacerdos compleri non ualeat, 2, 124, 3, 271. Missa cum ministro celebranda, 2, 127; 3, 70. Trentennium missarum pro defunctis, 17, 167. Quibus defunctis prosint misse, et e contra, 17, 69. Presbyteri missa celebrata debent communicare, 2, 129 Populus non debet discedere nisi peracta missa et data benedictione, 3, 34, 265. Missa clericis quotidie audienda, 6, 243. Incensum adhibetur in celebratione misse, 3, 267. In fine dicitur euangelium, In principio, 15, 176. Ad celebrandum missam cum baculo uel uelato capite ire prohibetur, 3, 172. Ab episcopis frequenter celebranda missa, 5, 207. Quando celebrat missam sacerdos, circumstantes omnes illi debent respondere, 8, 169; 7, 67. Quando bis potest in die missam celebrare, 3, 268. Presbyter in die tres missas celebrare potest et non amplius, 15, 171. Presbyter qui post galli cantum biberit proximo die non debet, nisi urgeat necessitas, missarum solemnia celebrare, 15, 170 Misse pro defunctis, 17, 66, 68. Exempla hac de re.


Monachus.

Monachi quieti esse, neque uagari per diuersa loca debent, 6, 214; 7, 8, 11, 150. Qui monachi ad clerum non  promouendi, 7, 7. Quomodo puniendi qui propositum monachi deserunt, 7, 19, 28. Quomodo probandi qui fieri uolunt monachi, 7, 153. Clerici possunt fieri monachi de licentia episcopi, 6, 370. Baptisteria ab ecclesiis monachalibus excludenda, 1, 55. Nec in illis misse sunt publice peragende, 7, 13. Monachis laici predicare non debent, 6, 249. Ecclesie monachorum ecclesiis episcoporum subiecte, 3, 280. Et ipsi monachi episcopis obedire debent, 3, 280. Item, 7, 1. De uita et singularitate monachorum, 8, 2. Operari debent continuo, 7, 5. uisitatio monasteriorum monachorum per episcopos facienda, 7, 14, 84. Monachis ad seculum redire non permittitur, 7, 30. Auaritiam et rapinas detestari debent, 7, 150. Non debent imponere penitentias secularibus, 15, 152. Non debent possessiones conducere, et secularibus se negotiis immiscere, 6, 218; 7, 23, 107. Monachi et monache non debent habere compatres uel commatres, aut de baptismo filios suscipere, 1, 132; 7, 100. Aut matrimonio copulari, 7, 15, 49, 122. Ceteroquin seuere sunt castigandi, 7, 15, 49, 122. Non debent monachi feminas osculari, 1, 33, 53. Monachus fieri potest presbyter, 7, 22. Imo et episcopus, 5, 343. Qui potest monachus clericorum officiis aggregari, 6, 53. Pueri inuiti non debent fieri monachi, 6, 356. Episcopus factus monachus non potest deinceps ad episcopatum reuerti, 7, 149.


Monasterium.

Monasteria clericorum seu secularium habitacula esse non debent, 3, 17, 22. Monasteriorum commutatio, 3, 28. Et translatio, 31. De licentia episcopi monasteria astruenda, 3, 157, 165; 7, 92. Monasteria monialium procul a monachorum esse oportet, 3, 158. Monasteria infestari aut grauari non oportet, 3, 183; 7, 14, 106. Qui monasterium intrat, de rebus suis postmodum disponere non potest, 6, 426. Sed ante, 7, 58. Sed ante, 7, 58. Non debet esse simul uirorum ac mulierum monasterium, 7, 25, 83, 7. De etate requisita ad egrediendum monasterium, 7, 27, 116. De uiris ac mulieribus propositum ingrediendi monasterium deserentibus, 7, 35. Nullus incognitus cito in monasterio admittendus, 7, 41. De una religione ad aliam propter districtiorem uitam potest transire religiosus, et etiam sanctimonialium, 7, 42. In monasteriis monialium uirorum nemo hospitari debet, 7, 88. In monialium monasteriis non nutriende puelle nisi que religiose future sint, sed nec ibidem admittende filie, 7, 88, 117. Mulieres non decet ingredi uirorum claustra, 7, 119. De habitu religionis superbiendum, 8, 321. Ad monasterium pertinent bona monachi apostate, 7, 155.


Moneta.

Amputanda illi manus qui falsam monetam percusserit, 16, 278.


Monialis seu uirgo sacra. Item uelamen sacrum.

Quo tempore uelande uirgines, 7, 36. Episcopi super moniales maxime uigilare debent, 7, 93. Quomodo uiuere debeant moniales, 95. Cum secularibus manducare non debent, 7, 113. Ad moniales sine causa non accedendum, 6, 390; 6, 96. Magna cautela cum eis loquendum, 7, 71. Res sacratas tractare non debent, 2, 72. Monialium lubricitas quomodo reprimenda, 7, 16, 123, 125. Monialis que lapsa fuerit quomodo debeat sustinere penitentiam, 7, 133, 135. Non licet illis matrimonium contrahere, 7, 51, 57. Desponsata puella eligere potest monasterium, 7, 40. Moniales ab episcopo consecrande, 7, 43. Earum uestis et habitus, 7, 43. Earum uestis et habitus, 7, 43. Ianitrix monialium que esse debeat, 7, 97.


Monomachia.

De monomachia seu singulari certamine agitur, 8, 187.


Mors et mortuus. Item Sepultura et Cemeterium.

De hominibus ad mortem iudicatis, et postea eis concessa uita si iustitiam querunt, 16, 263. Uxores defunctorum post mortem maritorum tertiam partem collaborationis accipere debent, 16, 273. Primus homo si obediens permansisset ad celum sine morte transiisset, 17, 25. Quot sint genera oblationis pro mortuis exsequenda, 17, 81. Misse pro defunctis celebrande, 3, 66. Oblationes defunctorum non retinende, 3, 155, 218. De cura pro mortuis habenda, 4, 217. In excubiis funeris quid agendum, 11, 59. Usus, sepultura defunctorum, 3, 213, 274, 278. Quid prosit sepultura ecclesiastica, 3, 214. Pro sepulture loco nil exigendum, 3, 101, 215, 222. Ad sepulcra deferre prandia non licet, 11, 63. Mortui non baptizandi, 1, 231. Nec excommunicandi, 2, 40. Mortuis non oportet osculum dare, 3, 277. De cemeteriis, et quot habere debeant spatia, 3, 104. Quot modis defunctorum anime solui debeant, 15, 124. Contra uoluntatem defuncti nil aggrediendum, 16, 233. De obitu charorum non se affligendum, 15, 139. Cur nonnunquam electi dure moriantur, 17, 88 Mors miseris sine morte fit, 17, 89.


Moyses.


Moysis miracula, 2, 72. Constituit presbyteros, 6, 25. Sanctitate commendatus, 6, 50.


Mulier. uide Femina. Murmurare. uide Diffamare. Musica.

Sacerdotes ab aliquibus musicorum generibus alieni esse debent, 5, 339.


Mutus.

Quomodo baptizandus, 1, 230, 232. De penitente muto, 15 8, 34.



N


Necessitas.

Necessitas non habet legem, 2, 76; 3, 141. Cessante necessitate, cessat quod necessitas reperit pro remedio, 6, 350. In necessitate licitum est presbytero et diacono suspensis baptizare, 6, 368.


Negotiator et negotium.

De differentia inter turpe lucrum et negotium, 13, 21. Negotiator clericus suspendendus, 13, 11, 28. Infra annum criminalia negotia terminanda, 16, 250. Que sint secularia negotia, 17, 108. Armille negotiatoribus non sunt tradende, 17, 304.


Neophytus.

Neophytorum abstinentia et continentia post baptistmum, 1, 207. Neophyti non promouendi ad ordinem sacrum, 1. 216; 2, 59; 5, 131. Quis neophytus, 3, 131


Nepos et neptis.

Neptem suam non debet aliquis in matrimonium ducere, 9, 58. In copulatione consanguinitatis nepos et neptis primo loco numerantur, 15, 177. Qualiter nepotes et neptes hereditates inter se partiantur, 16, 123.


Nicenum concilium.

Trecenti et octodecim Patres illi interfuere, 16, 433. Acta concilii Nic. ad S. Siluestrum papam transmissa sunt, 4, 209. Niceni conc. dignitas et auctoritas, 4, 72; 3, 128. Quot sunt capitula, seu articuli concilii Nic. 4, 232, 108.


Nouitates.

Nouitates Ecclesia nunquam approbat, 4, 196.


Nuptie.

A Deo institute et benedicte, 1, 42. Prestat nuptiis continentia, 1, 42. A nuptiis diuina mysteria abesse debent, 2, 143. Inter quas personas legitime fiant nuptie, 9, 1. Mulier ad secundas nuptias conuolans, res filiis suis a se donatas, retrahere non potest, preterea priuilegia primi mariti amittit, 1, 126, 127. Quidquid gerunt uitiosum coniugati non est culpa coniugii aut nuptiarum, 8, 234. Qui nuptias uitare debent, 6, 206; 8, 50. Nimirum clerici, 6, 206; 8, 50. Nuptie non abhorrende, 7, 79, 82. Bonum nuptiarum triplex, proles, fides, sacramentum, 8, 15. Nuptie Christi et Ecclesie sacramentum, 8, 74. Premium nuptiarum partus feminarum est, 8, 76. In quo consistat nuptiarum ueritas, 77. Quo tempore celebrande, 8, 142. Nubentes a sacerdote benedicendi, 8, 143, 146. Qui pluris nupserit debet penitentiam agere, 8, 158, 339 Secunde nuptie secularibus conceduntur, 8, 159, 269. Mater nutrix filiorum ad alias nuptias transire non debet, 8, 271.



O


Obedientia et inobedientia.

Non obedire grande est peccatum, 5, 36. Iusta obedientia iustis muneribus remuneratur, 15, 69.


Oblatio.

Oblationes in Ecclesia a Christianis faciende, 2, 34, 41. Oblationes dissidentium fratrum repellende, 2, 47, 48, et eorum qui pauperes opprimunt, 2, 47, 48. Quid prosint oblationes, 2, 113. Fidelium oblationes rapere, grande scelus, 3, 140. Que Deo offeruntur, consecrata sunt, 3, 195 . Quidquid offertur Deo, Sanctum Sanctorum est, 14, 87, et ad ius sacerdotum pertinet, 16, 362. Femine menstruate, moniales, aut laice, non offerre debent, 15, 150. Qui auferunt fidelium oblationem sunt sacrilegi, 16, 295, 362.


October.

Hyperberetheus dicitur, 5, 154. Congreganda mense Octobri synodus, 5, 154. Dominicis Octobris leguntur libri Machabeorum, 4, 63


Officium diuinum. uide Oratio. Opera bona.

Non prosunt opera sine fide, 11, 89. Non tantum professio uite aut habitus species Deo placet, quantum sinceritas, et affectio mentis et operum probitas, 11, 82.


Oratio.

Pro quibus fundende orationes, 2, 120. Quomodo orandum, 6, 167. Oratio eleemosyne unita utilis multum, 166. Recitanda oratio Dominica, 6, 158, 159. Orationis utilitas,  6, 177. Officium diuinum a clericis et sacerdotibus recitandum. 6, 181 243. Qua hora, 6, 177.


Oratoria

In priuans oratoriis nec celebrande misse, nec clerici constituendi, 3, 76. Sed nec ibi reliquie sanctorum reponende, 78. Oratoria de licentia episcopi construenda, 3, 192. In oratoriis et ecclesiis nil nisi orandum est, 3, 275.


Ordinis sacramentum, seu ordinationes sacre.

Quomodo et ubi celebrari debeant ordinationes, 6, 23, 24, et quo tempore, 6, 70, 74, 91, non autem coram catechumenis, 6, 27. Ordines sacri a propriis episcopis conferendi, 6, 42, 142, 412. Nulli ordinandi sine titulo, 7, 26. Ordines collati ab excommunicatis, aut ab illis qui se dicunt episcopos, nil ualent, 14, 54; 5, 220. Qui non sint ordinandi, 6, 35, 379; 8, 302, 303. Qui uiduam duxerit ad sacros ordines promoueri non potest, 6, 55. Actores, et procuratores, exsecutores etiam pupillorum an debeant ordinari, 6, 137. Reordinationes ordinatorum fieri non licet, 1, 152; 6, 88. Quando fit licitum, 6, 117. In ordinationibus crimina non auferuntur, 6, 60. Contra canones ordinans et ordinatus deponendi, 62. Penitens quis ordinari non debet, 6, 106. Licite potest ordinari cui ab hostibus digitus fuerit amputatus, 6, 118. Sacri ordines non uendendi neque emendi, 2, 84; 5, 85, 91, 95, 109, 122, 208. Examinandi qui ad sacros ordines prouehi cupiunt, 3, 143; 6, 21, 33. Qui indignos ordinant, ius debent amittere consecrandi, 1, 507. uenditio ordinum, inexpiabilis est culpa, 5, 132. Illicite ordinationes, non presumende, 5, 212. Deponendi qui solum ab episcopo manuum impositionem, et a presbytero reliquam ordinationem susceperint, 5, 213


Origenes.

Quomodo legendus, 4, 142. Eius deliramenta de restitutione demonum, et impiorum, refutata ab Augustino, 17, 113. Eius opuscula quedam suscipienda, reliqua suo cum auctore repudianda, 4, 64. Liber qui appellatur, Penitentia Origenis apocryphus est, 4, 65. Origenem appellauit schismaticum Gelasius papa, 4, 64.


Originale peccatum, uide Peccatum originale. Orphanus ac pupillus.

Orphanotrophium, id est locus uenerabilis, in quo orphani nempe pueri parentibus orbati pascuntur, 17, 137. Pupillorum cause primum audiende ac definiende, 6, 274.


Osee propheta.

Non culpandus de ducta ab eo meretrice, 8, 38.


Ostiarius.

Eius officium, 6, 5. Quomodo ordinatur ostiarius, 6, 18, 20.


Otto.

Ottonis imperatoris constitutum cum Romano pontifice, 5, 52.



P

Pagani seu gentiles et idololatre, item dii fictitii, nec gentiles, nec Iudei plangendi, 11, 110. Baptizandi pagani, si ita obsecrent, in infirmitate, 1, 224. Ad baptismum tamen ui non cogendi, 1, 181. Nulla iis salus extra Ecclesiam, 1, 38, 39. Non ui, sed ratione reducendi, 11, 85. Idololatria omnino exsecranda, ritus quoque paganorum, 11, 31, 45. uane illorum obseruationes ac ceremonie reiiciende. 11, 40. De idolothytis, 11, 91. Non est comedendum de animali quod paganus aut occidit aut insecutus est, 11, 87. Exactio in rusticum paganum facienda, 11, 94. De zelo contra idololatras et aruspices, 95. Minus malum per deos falsos iurare ueraciter, quam per Deum uerum iurare fallaciter, 12, 35. Baptizatus a paganis rebaptizandus, 11, 91.


Palle. uide Corporalia. Panis benedictus.

Panis benedictus seu eulogie pro populo, 2, 37. Oratio ad benedicendum panem, 2, 37. Panis benedictus dicitur et oblationis corona, 17, 68. Qualem deceat esse panem in missa offerendum, 2, 38.


Papa seu summus pontifex.

Papa apostolicus nuncupatur, 15, 184. Pontifices throni Dei appellantur, 16, 296. Auctoritas summi pontificis, 5, 13, 15, 44, 47, 378. Eius electio canonica esse debet, 5, 14. In electione pape imperatoris legati non sunt expectandi, 5, 16. Summi pontificis iudicium a nemine retractandum, 5, 19. Summus pontifex uoluit aliquando causam suam in presentia legatorum imperatoris examinari, 5, 22. Papa non redarguendus neque iudicandus, 5, 8, 23. Nullus se a communione eius segregare debet, 25, 361. Episcoporum sententie, eius auctoritate roborande, 5, 29. Decreta Romanorum pontificum impretermisse seruanda, 5, 34, 40. Irrite constitutiones contra decreta pape facte, 5, 37. Papa, Petri successor, 5, 16. Simoniacus  papa excommunicandus, 5, 80. Summus pontifex in ferenda sententia qualitatibus hominum condescendit, 14, 43. Prime sedis episcopus papa uocitandus, 5, 57. De eoqui falsam ab eo epistolam extorserit, 5, 50. Sammus pontifex quomodo se purget super criminibus obtectis, 5, 313, 342. uiuente papa nullus eligendus, 5, 336. Profitetur fidem suam summus pontifex, 5, 358. Mira beneuolentia, et affectio summorum pontificum erga reges Gallie, 5, 358, 378. Nomen pape in ecclesiis recitandum, 6, 305. Finitiua iudicia clericorum ad papam deferenda, 6, 316.


Paphnutius.

Paphnutius  orat pro quodam ignauo mo acho, ab immundo spiritu diuexato, 9, 99.


Parochia et parochus.

Parochie secundum Romanam Ecclesiam regende, 3, 47. Parochia inter plures presbyteros seu parochos non est diuidenda, 3, 48. De statu parochiarum, 3, 97. Parochiani diebus Dominicis in ecclesia parochiali sacro debent interesse, 2, 122. Parochiam potest episcopus in monasterium commutare, 3, 168, 170. Parochia episcopo illi manet qui eam triginta annis gubernauerit, 3, 106.


Parricida.

De parricidio et fratricidio, 10, 163, 177, 184. Penitentia illi imponenda, qui pro uindicandis parentibus occidit, 10, 161. Item iis qui infantes aut uxores suas interfecerint, 10, 165. De uxore que maritum peremerit, 10, 168, De matricide penitentia, 10, 173.


Paruuli. uide Infantes. Pascha.

Quomodo celebrandum, 2, 111; 3, 2, 114. Quo die Pascha a Christianis agendum, 4, 3, 119. In Paschate resurrectionis ordines sacri conferendi, 6, 70. Feria quinta ante Pascha penitentibus remittendum est, 15, 40. Pro lectione que fit in ecclesiis in die et infra octauam Pasche, 4, 63.


Paschate . uide Baptismus. Passio Domini.

Recolitur in missa, 2, 15.


Patena uide uasa sacra. Pater et mater. Patrinus seu susceptor.

Patrinus et matrinus  in baptismo, quia susceptores seu gestantes dicuntur, 1, 118. Eorum prodest fides paruulis, 1, 118. Si possit baptizandus respondere, patrinus absit, 1, 124. Susceptorum munus et officium, 1, 134. Susceptores debent esse confirmati, credere, etc., 1, 220. De patre et matre qui filios suos susceperint, 1, 305, 306. De illis qui suos infantes suscipiunt e baptismo, ut ab uxoribus seiungantur, 9, 80. Unus patrinus uel matrina sufficit ad suscipiendum infantem, 1, 218. Abbas aut monachus non possunt esse susceptores, 1, 132. Spiritualis proximitas ex baptismo oritur inter patres et filios spirituales, 1, 135. Ideoque matrimonium inter se contrahere non possunt, 1, 135. De uxore que uiri filium ex alia procreatum de fonte sacro leuauerit, an postmodum possit cum eo ultro copulari, 1, 136. uir unus duas spirituales commatres habere non potest, 1, 137. Fornicantes qui spirituali affinitate coniuncti sunt, anathematizantur, 1, 138.


Pauperes et paupertas. Item, uitium proprietatis.

Pauperum uiduarum et pupillorum cause primo audiende, et definiende, 16, 274. Tunc non solum pauperi eleemosyna erogatur, cum solatium illi aliquod datur, sed etiam quando uel uenia peccanti, uel disciplina datur erranti, 17, 123. Res immobiles ptochotrophii , possunt alienari, 17, 137. Monachus quidam S. Gregorii, nomine Iustus, proprietatis uitio labefactatus, in loco sacro non sepelitur, 17, 67.


Pax.

Pax seruanda, 16, 235.


Peccatum mortale et ueniale.

Que peccata pro quibus homo damnatur, 6, 161. Aliud est peccare in Deum, aliud in hominem, 14, 85. Leuia peccata Dominica oratione dimittuntur, 17, 122. Nullus putet peccata eleemosynis redimi, nisi etiam uitam suam corrigat, 17, 121. Non remittuntur peccata nisi remittenti ex corde in se peccanti, 17, 128. Peccata quedam grauia sunt, que leuia putantur, 17, 132. Quale peccatum in Scriptura sacra, clamor uocatum, 133. Duabus ex causis oritur peccatum, ex ignorantia et infirmitate, 17, 134. Homo interdum animi motu, carnis interdum fragilitate peccat, 15, 52. Quoties ceciderit peccator toties resurgere debet, 15, 66. Nullus sanctus et iustus caret peccato, 15, 82, 138. Quanto quis tempore moretur in peccatis, tanto ei augenda penitentia, 15, 130. Qui graue peccatum commisit, a Christi corpore separandus, 15, 23. Irremissibile est ilalius peccatum qui negat in Ecclesia omnia posse peccat  dimitti, 17, 136. Peccata non sine condigna penitentia relaxantur, 15, 74. Conscii alienorum peccatorum delinquunt non prodentes peccata, 16, 360. Peccata dissimulat Deus, 17, 37. Cur omnia sine fine castigat, 17, 74.


Peccatum originale.

Nascitur omnis homo cum illo, 1, 25, 228, 246. Remedium peccati originalis, 1, 25. Non potest remitti nisi per Christum, 17, 8.


Peregrinationes et Peregrini.

Peregrinationes ad loca sancta suscipientes a nullis oportet molestari, 4, 60, 15, 287. De illis qui sub pretextu religionis peregrinantur, 15, 65. De Romipetis, id est qui Romam petunt, 15, 182, 184. De peregrinationibus Romanis et Turonicis, 15, 65. Peregrini et fugitiui distringendi, 16, 303. De administratione xenodochii quod locus est in quo peregrini suscipiuntur, 15, 149. Xenodochii immobilia bona possunt alienari, 17, 137.


Permutatio et commutatio.

Precarie uel commutationes uidue ecclesie non ualent, 3, 227. Commutationes rerum ecclesiasticarum, 3, 231. Quomodo licita mutatio episcoporum, 5, 183. De commutatione et redemptione penitentiarum, 15, 192. Ita ualet commutatio sicut et emptio, 16, 314.


Persecutiones.

Inimicus est Christi, qui Christianum inique persequitur, 10, 61.


Petrus  apostolus.

Eius preeminentia et prerogatiua, 5, 269. Itinerarium Petri apocryphum, item eius actus, 4, 65. De morte beati Petri, 4, 140.


Plaga. uide flagella Dei. Penitentia et Penitentes.

Quid sit penitentia, 15, 1. Peccatoribus nulla sine penitentia salus, 1, 30, 31. Pro qualitate peccati imponenda penitentia, 14, 73; 5, 3. Penitentia que imponitur iis qui ieiuni non communicauerint, 2, 25. Qui per ebrietatem, Eucaristiam euomuerint, 2, 35. Qui uomuerint sacrificium, a canibus postea absumptum uel qui bene non custodiunt sacramentum, 2, 57. Pro penitentibus orandum, 6, 165. Publici penitentes ad clericatum non admittendi, 6, 386. Penitentia septem annorum cur imposita, 6, 398; 8, 284; 1, 245, 293. Penitentia quinque annorum imposita uxoratis qui lapsi fuerint, 8, 281. Penitentiam XIu annorum ei qui filiam patrui sui corrupit, 9, 10. Decem autem annorum qui incestuoso consentit, 9, 24. Penitentia incestuosorum parricidarum, 9, 70. Non debet iniungi penitentia nimis aspera, 9, 122. De penitentium absolutione, 15, 2, 38. De penitentium lege, 15, 6, 12, 19. Penitentes in infirmitate uiaticum debent sumere, 15, 9. Presbyter, inconsulto episcopo suo penitentem non debet reconciliare, nisi instante necessitate, 15, 4, 84, 186. De negligentibus penitentibus, 15, 7. Penitentia nonnisi ex consensu coniugatis danda, 15, 14. Penitentia maiorum, iunioribus facile non iniungenda, 17. De penitentiis ecclesiasticorum, 15, 20. De incertitudine salutis illius, qui in extrema necessitate penitentiam acceperit, 22. Condescendere oportet penitentibus, 24. uera conuersio que, 15, 26. De illis qui in necessitate penitentiam desiderant, 29. Penitentie efficacia atque effectus, 15, 32, 48. De penitente si in ipsa penitentia moritur, 15, 39. Non neganda morientibus penitentia, 15, 43, 44. Feria 4 Cinerum publice penitentes ante fores ecclesie nudis pedibus et cilicio induti episcopo se representare debent, 45. Haud remisse adimplenda penitentia, 50. Iniungenda penitentibus ieiunia, 51, 185, 191. Discreta adhibenda cena illis qui in publico seu abscondito penitent, 15, 54. A sacerdotibus sponte suscipiendi qui ex corde penitent, 55.

Penitentibus impertienda communio post impletam penitentiam, 15, 56, 77. De iis qui peracta penitentia ad pristina redeunt peccata, 15, 71. De penitentia imponenda, nulla esse debet personarum acceptio, 15, 73. Nulli post penitentiam ad secularem militiam redire licet, 80. Penitentes a conuiuiis, ornamentis et quibusdam etiam rebus licitis abstineant, 15, 79, 83. Nullus episcopus aut presbyter alterius penitentem sine litteris proprii episcopi suscipere debet, 15, 76. Impenitens reputandus, ethnicus seu publicanus, 78. Difficile est sub gradu peccanti in gradu manere, 15, 91. Post 7 annorum penitentiam reuerti poterit sacerdos ad statum pristinum, 95. Nulla decet penitentem negotia exercere, 15, 107. Sacerdotes non debent penitentium culpas reiicere, uel illos minus digne ad reconciliationem adducere, 112. De penitentia ueneficorum, 15, 116. De ficta penitentia, 15, 156. De penitentia imponenda matri circa filium suum negligenter se habenti, 15, 159. uel que illum occiderit, 15, 163. Non debet carena diuidi penitenti, et dum ieiunat, carenam suam penitens de loco ad locum migrare  non debet, 15, 183, 185. De duratione, et diuersitate penitentiarum, 187. De condemnatione eius qui publice penitentem interfecit, 16, 276. Sine misericordia Dei infructuosam homo aget penitentiam, 17, 135.


Pollutio. uide Illusio nocturna. Pondus et mensura.

Nullus pondera, aut mensuras iniustas dare debet, 13, 158.


Possessio et possessor.

Triennalis possessio obiectiones excludit. Haud repetenda possessio XL annorum, 3, 148. Quomodo ualet possessio, 3, 179. Possessio alterius diecesis per L annos et firma, 5, 175. Iusiurandum possessoria, 6, 205. De his que a filiis et seruis acquiruntur, 16, 107. Qui rem tradente donatore, possederit, is eam cui est tradita possidebit, 16, 194. De uitanda possessione et occupatione rerum alienarum, 16, 331. De possessore per uim expulso, 16, 310. Probatio non a possessore sed a petitoris partibus requirenda, 16, 203.


Potestas. uide Iudex. Item Rex. Predestinatio.

Predestinatio gratuita donationis preparatio, 1, 35. Quomodo Predestinatio ordinatur, 17, 31.


Predicatio. uide uerbum Dei. Predo. uide Fur. Prelatus. uide Episcopus. Pragmatica sanctio.

Per pragmaticam sanctionem nichil de Ecclesiis est accipiendum, 3, 188.


Presbyter. uide Sacerdos. Primas seu patriarcha.

Qui sint primates, 5, 54, 273. Ius primatis, 5, 56. De ordinatione primatum, seu patriarcharum, 5, 53, 288. Quot sint ordine adeundi, 5, 242. Iudices episcoporum, 245, 258, 267. Non debent episcopi primati in iudicio respondere, nisi res oblate eis restituantur, 5, 246, 248, 255. Primates ab episcopis agnoscendi, 5, 269. Primates et metropolitani a Romana Ecclesia sunt uocati in partem, non in plenitudinem potestatis, 5, 349. Primati consecrandi inest potestas. 348. Quando ad primates est appellandum, 6, 330. Coram primatibus, cause episcoporum tractande, 16, 309.


Princeps. uide Rex. Psalmista. uide Cantor. Pugna. uide Bellum. Purgatorium.

Que destinentur anime in purgatorio, per misse sacrificium subleuantur, 17, 67, 68. Insigne hac de re exemplum apud S. Gregorium, de quodam eius monacho, qui a penis purgatorii liberatus postquam pro illo missarum trentennarium fuisset persolutum, 17, 67, 68. An detur purgatorium, 17, 79.



Q


Quadragesimale tempus.

Unde trahat auctoritatem, pars 4 cap. 2. Quomodo celebranda Quadragesima, 2, 111; 4, 1, 45, 46. In ea ieiunandum est, 4, 29, 34, 41. Et a carne abstinendum, 15, 89. Item per Quadragesimam ieiunandum a carnis uoluptatibus, 4, 47; 15, 88, 163. Quadragesimali tempore a preliis abstinendum, 10, 93. Uxores etiam tunc non ducende nec nuptie celebrande, 8, 47, 49, 142. Natalia sanctorum martyrum per totam Quadragesimam non celebranda, 4, 43. Singulis Dominicis Quadragesime communicandum, 2, 29.


Quinquagesima ante Pascha.

A Quinquagesima usque ad Pascha ieiunandum, 4, 29, 25.



R


Rapina.

Que differentia inter rapinam et furtum, 13, 3, De compositione rapine et furti, 16, 272. De illis qui furtum et rapinam exercent, 14, 125; 16, 327. De aliis apud quos pars rapine fuerit deprehensa, 15, 225, 299.


Raptor et Raptus.

Raptores sanctimonialium quomodo puniendi, 7, 70, 143. uirgines per uim rapte et uiolate uirginitatem non amittunt, 7, 87. Nullus rapere mulierem, inuitis parentibus, presumere debet, 8, 23. Raptus pro stupro reputatur, 8, 24, 26. Quid sit raptus, 8, 24, 26. Excommunicandi raptores, 8, 25, 133 332, 14, 64. Rapta reddenda, 8, 26. Rapta coniux fieri precipitur, 8, 28. De puellis raptis nondum desponsatis, 8, 174. Rapta sponsa excommunicanda, si ad sponsum noluerit reuerti, 14, 64. De raptu uiduarum, 16, 275.


Rebaptizare.

Non rebaptizandum, pars 1, cap. 137, 152, 160, 162, 172, 233, 234. Rebaptizati non ordinandi, 1, 245. Cum iis minime communicandum, 1, 249.


Reconciliatio


Modus reconciliandi, 6, 407. Reconciliatio coniugatorum, 8, 217. Non est durum reconciliari post adulterium, 8, 242. Non reconciliandi penitentes, nisi peracta penitentia, 15, 153.


Reges, principes, et potestates.

Diuinis legibus subditi esse debent, 4, 190; 16, 11. Pauperes non debent opprimere, alioquin excommunicationi subiacent, 16, 4. Reges unde dicti, 16, 39. De officio et uirtutibus regis, 40. De peccatis principum, 42. Reges et principes Christiani, pro eternis pontificibus ut principibus pontifices pro temporalibus, 4, 188. Nihil licet regibus contra leges diuinas attentare, 4, 231; 5, 235; 16, 9. Illis non obtemperandum si quid contra Deum percipiant, 5, 7, 16, 23, 24, 28. Nulla dignitas secularis, sed nec regalis, uel etiam imperialis sublimitati episcopali comparanda, 5, 378. Quot rex in gratiam recipit, his etiam alii communicare debent, 16, 344. Non debent principes terre episcopos et ecclesiasticos iudicare, 5, 378. Cum Ecclesia possunt per commutationem contrahere, 3, 184. Non debent sua committere negotia sacerdotibus, 6, 222. Qui principis auribus molestiam intulerit clericus a communione et honore excludendus, 6, 225. Rex mala punire debet, 10, 96. Et Ecclesiam defendere, 10, 99. Frustra non est instituta potestas regis iudicis, 10, 108. Rex aliter ut homo, aliter ut rex seruit Deo, 121. Rege uiuente alter non eligendus, 16, 26. De regum sobole, 29. Admonitio ad principes ad officium suum debite exsequendum, 16, 16, 18, 20. De bonis consiliariis regiis, 16, 22. Nemo intendere debet in interitum principum, 27.


Regnum celorum. uide uita eterna. Reliquie sacre.

De earum ueneratione, 3, 54, 57, 78. Reliquie sanctorum, loca ubi sunt honorant, 3, 81. Corpora sanctorum non transferenda, 3, 273.


Rheticius  Augustodunensis.

Seu Iduensis episcopus, commentarium in Canticum canticorum scripsit a S. Hieronymo plurimum commendatum, 4, 103.


Remissio peccatorum.

Omnibus apprime est necessaria, 1, 40. De redemptione et remissione penitentiarum, 15, 192, 193.


Repudium.

Uxor legitima minime repudianda, 8, 35. Interueniente repudio aliis se in matrimonio collocandum non est, 8, 209. Quando uxor repudium mittat marito, 16 marito, 16 160.


Respublica.

Quis reip. causa absens est, 16, 169.


Restitutio.

Peruasores rerum alienarum restituere debent, 3, 149, 13, 1. Res Ecclesie direpte, aut illicite empte uel retente, restituende, 3, 182, 185, 206, 13, 37. Episcopi res ablate debent illi reddi, 5, 246. Non deletur peccatum nisi restituatur ablatum, 13, 4; 15, 25. Ecclesia presbytero ablata sine culpa sua est restituenda, 6, 429.


Resurrectio.

Resurgent boni et mali, 1, 29. Mortui resurgent, 17, 9. Resurget etiam infans quamuis mortuus ante quam natus, 17, 11. Resurrectio fiet in etate perfecta, 17, 114.


Rixe. uide Dissensiones. Robertus rex Francorum.

Affinem suam coniugem episcoporum consilio reliquit, 9, 8.


Rogationes et Litanie.

Rogationes seu Litanie ante Ascensionis Dominice festum cum ieiunio et uacatione ab operibus seruilibus celebrande, 4, 11, 14, 40. Institutio Rogationum, 4, 40. Litanie maiores celebrande secundum consuetudinem S. R. E. uigesimo quinto Aprilis, 4, 39. Usus Litaniarum cum ieiunio, 14, 116.


Romana Ecclesia. uide Eccles. Rom.



S


Sabbatum.

Sabbato laborandum, pars 4, cap. 6. Et ieiunandum, 4, 28. Ieiunium Sabbati sancti usque ad noctem producendum, 4, 42.


Sacerdos.

Sacerdotum officium et ministerium, 1, 67, 353; 2, 69, 120; 3, 129; 6, 11, 45, 151, 310, 389. Sacerdotes iudiciis debent presidere, 4, 245. Catechizare, predicare, et docere populum, 1, 87; 6, 154, 247, 279, 307. Et baptizare, 1, 90. Non autem ordinare, aut ecclesias consecrare, 6, 102, 103. Qui manus imponunt demones eiiciunt, 1, 103, Sacerdotum dignitas, 2, 100; 5, 5, 18, 345, 6, 45. Apud Deum non sententia sacerdotum, sed uita eorum queritur, 2, 109 Puritate, castitate et sobrietate, maxime pollére debent,  1, 110; 5, 48, 345; 6, 68, 94, 98, 332. Et etiam doctrina, 5, 202; 6, 22, 245. Sacerdotes et ministri alii Ecclesie uitiosi, incontinentes, scelerati, demoniaci, etc., sacra mysteria attrectare, 1, 150; 2, 90, 125; 6, 87. uitia sacerdotum non manent apud Deum impunita, 2, 116. Nihil debent sacerdotes, pro sacramentorum administratione exigere, 1, 71, 92; 5, 126. Presbyter non ordinatur, qui in infirmitate fuerit baptizatus, 1, 227; 6, 101. De presbytero non baptizato, 1, 268. Presbyteri coniugati, a populo non abiiciendi, 2, 82, 128; 3, 258. Polluti sacerdotes non polluunt diuina mysteria, 2, 83, 93, 98. Sacerdotum heres Ecclesia, 3, 94; 6, 281, 282. Sacerdotum grauitas ac sapientia, 6, 245, 161, 25. Quando deponendus sacerdos, 3, 86, 103; 6, 96, 185, 193, 234. Quis ordo inter sacerdotes seruandus, 5, 17; 6, 299; 3, 55. Ordo sacerdotum bipertitus, 5, 58, 44. Sacerdotes locum tenent 72 discipulorum, 5, 58, 44. Ad exsequias episcopi conuenire tenentur, 5, 330. De sacerdotum ordinatione, 6, 12, 28, 47. Qua etate facienda, 6, 29. Quomodo reconciliandi diaconi et presbyteri in crimine lapsi, 6, 67. Depositus sacerdos amplius non debet sacrificare, 6, 83, 224. Sauciatus sacerdos in sacerdotio ordinem non amittit, 6, 107. Spiritus sanctus non aduenit inuocante criminoso sacerdote, 110. Laicus sacerdos ordinari non potest, 111. Sacerdos homicida ministrare non potest, 6, 114; 10, 29, 35, 51. Ecclesias suas deserere, et uagari non debent sacerdotes, 6, 170, 172, 176, 270. Orationi uacare debent, 6, 177. Eorum habitus, 178, 283; 10, 139. Constituere debent, prope ecclesiam domicilium suum, 6, 184. Quomodo corrigendus sacerdos et purgare se debeat, 6, 225, 229, 231, 239, 309, 419. Quid faciendum sacerdoti, qui ante, uel post sacrorum ordinum susceptionem generasse confitetur, 6, 149, 400. Singulis presbyteris singulos habere clericos conuenit, 6, 151. Quotannis tenentur sui rationem ministerii episcopo reddere, 6, 246. Et professionem facere, quando per parochos constituuntur, 248. Quomodo iuramento purgare se debeant sacerdotes, 12, 40, 77. Licet iis contra impios mortem promulgare, 10, 74. Qui non honorat sacerdotes, puniendus est, 6, 304. Pugnare non debet sacerdos, 10, 34. Nec sanguinem fundere, 10, 45. uel monogamus, uel uirgo esse debet quis, ut in presbyterum erigatur, 8, 300.


Sacramenta.

Semper ueneranda, etsi ab indignis ministrata, 2, 93. Effectus sacramentorum, 2, 97. Non debent sacra tractare sauciati, aut debiles. Item a demonibus exagitati, 6, 40.


Sacrificium.

Sacrificium Ecclesie quale, et quibus constat, 9, 2. uirtus sacrificii Ecclesie, 2, 11, 97. Sacrificium a sacerdote sancto, si fieri ualeat, perficiendum, 2, 107.


Sacrilegium et sacrilegus.

Qui sacrilegi, 3, 140. Infractor loci sacri est sacrilegus, et ut talis puniendus, et excommunicandus, 13, 38; 14, 88, 92, 89; 16, 295, 297. Item de predonibus ecclesiarum sentiendum, 13, 38; 14, 88, 92, 89; 16, 295, 297. Sacrilegus est uiolator iuramenti, 12, 78. Et etiam sacre femine uiolator, 7, 69, 57, 134. Sacrilegus etiam reputatur, qui sepulcra demolitur, 13, 49. Clericus seu monachus furtum faciens, sacrilegus est, 50. Sacrilegi sunt qui indiscrete carpunt uitam sacerdotum, 14, 20. De compositione, et destinatione sacrilegii, 3, 98.


Seculares. uide Laici. Salus eterna. uide uita eterna. Sancti et iusti.

Non sancti illi censendi, qui in locis sanctis habitant, sed qui exercent opera sanctorum, 5, 321. Sanctorum et electorum anime sunt in celo ubi gaudiis perfruuntur eternis, sicut anime malorum tormentis sempiternis in inferno cruciantur, 17, 72. Utrum ante restitutionem corporum anime Iustorum in celum recipiantur, 17, 76, 84. De gloria sanctorum post mortem, 17, 118. Iustis et sanctis pro maledictis iniuste illatis premium redditur, 14, 14. Sanctorum et iustorum anime conquiescunt in celis, impiorum autem cruciantur in tenebris, 17, 71.


Schismatici.

Schismatici qui extra Ecclesiam Catholicam finiunt uitam, in ignem eternum ibunt, 1, 38, 39. Schismatici ad communionem cogendi, 10, 92.


Scholastici.

Debent honorem tribuere ecclesiasticis, 10, 283.


Scripta Patrum. uide Libri. Scriptura sacra.

Quid continetur in ea, et quem ob finem, 1, 1. Differentia Scripture sacre et scriptorum SS. Patrum, 4, 236. Quid sunt Scripture sancte, 1, 1. In ecclesia legende, 3, 262. Catalogus sacrorum librorum, 4, 61, 62. Quando legendi libri sacri, 63. Ad negotia secularia diuina oracula minime sunt conuertenda, 11, 29. Ad quid recurrendum cum sacre Scripture deest auctoritas, 4, 70. Qui Scripture  sancte contemptores, excommunicandi, 4, 220. Litterarum sacrarum auctoritas, 4, 227, 233.


Scrutinium.

Ab episcopo et clero faciendum, 1, 290.


Sepultura uide Mortui. Seruus. uide Libertum. Simonia.

Omnino est prohibita, 2, 84. Detestanda et exstirpanda quasi heresis, 1, 295; 5, 92, 108. Triplicis generis Simonia, alia ab obsequio, altera manu, a lingua alia, 5, 86. Simoniace ordinationes false sunt, 5, 81. Ordinator, et ordinatus Simoniaci excommunicandi, 5, 78, 82. Opus Simoniaci nil penitus ualet, iram potius, quam Dei placationem prouocat, 5, 111.


Sixtus papa.

Summo pontifici Sixto, plurimum detulit imperator ualentinianus, iudiciumque suum tribuit iudicare, 5, 8.


Sol.

Solem quidam reuerebantur, antequam Ecclesiam apostolorum intrarent, 11, 88.


Sortilegus. uide Hariolus. Sozomenus, seu Solomenus

Eius historia reiicitur, 4, 81.


Spectacula.

Sunt fugienda, 4, 8. Presertim a sacerdotibus, 11, 8.


Spiritus sanctus.

Quid sit proferre uerbum contra Spiritum Sanctum, 2, 104. Reus est peccato in Spiritum sanctum qui negat in Ecclesia Dei remitti peccata, 15, 41.


Sponsus, sponsa et sponsalia.

Sponsus et sponsa quomodo benedicuntur, 8, 6. Cur sponsa ueletur, 8, 7. Insignia sponsarum que, et quid significent, 8. In sponsalibus consensus qui reperitur, 8, 20. Non etas, 8, 20. Sponsalia sunt futurarum nuptiarum promissa federa, 8, 6. Sponsaliorum fides nullatenus uiolanda, 8, 46. Qualiter fieri debeant sponsalia et de conditionibus nubentium, 16, 182, 183. Non statim maritis sponse tradende, 8, 33. De iis qui sponsas recipiunt, 8, 170. De ea quam fratri desponsatam, eius frater uiolauit, 9, 100. Seductor desponsate eam debet dotare et habere uxorem, 16, 292.


Statua. uide Lex. Item Decreta. Stephanus.

Presbyter fuit quidam quem tradit S. Gregor. papa fuisse a diabolo dilaceratum, 17, 64.


Subdiaconus.

Eius officium, 2, 43, 79; 6, 9, 20. Quo ritu ordinandus, 6, 4. Non debent subdiaconi intrare sacrarium, aut contingere uasa Dominica, 3, 105. Nec ducere uxores, 6, 119, 221.


Superstitio.

Superstitiones et uane obseruationes fugiende, 4, 1, 24; 11, 41, 42. Superstitiosa in lanificiis obseruatio uitanda, 8, 330; 11, 46. Superstitiosa plurima hominum instituta, 11, 13.

Plura hac de re. uide in uerbo Hariolus.


Suspensio.

Suspensus potest baptizare, 15, 13. Suspenditur presbyter qui diaconum percusserit, 10, 24. Suspensionem incuriunt ecclesiastici percutientes, 10, 24. Item, 10, 21, 28, 35.


Symbolum.

Symbolum fidei, 1, 81. Octo dies ante Pascha recitandum, 1, 223. Symbolum cum oratione Dominica parochianos presbyter docere tenetur, 6, 158. Ephesinum Symbolum, 1, 3.



T


Taberna.

Ecclesiastici tabernas adire non debent, 6, 203. Caupones, naute, stabularii unde mercedem accipiant, 17, 171.


Taurus seu bos.

De tauro cornupeta si quem occiderit, 10, 40. De boue qui alterum bouem uulnerarit, 16, 330. Qui furatus est bouem et ouem, quinque boues pro uno, et oues quatuor pro una restituere obligatur, 351.


Telonia ac uectigalia.

Telonia a negotiatoribus exigi possunt, 16, 266. Nullus cogendus ad locum quemdam ire telonii soluendi gratia, 16, 270. Que telonia prohibeantur, 16, 306.


Tempus.

Curiosa temporum obseruatio refugienda, 4, 1. Singulis dies suos prefixit Deus, ut nec minui quamuis nec augeri, 17, 36.


Terra.

De terra tributaria, 16, 279. Et censuali, 280.


Testamentum et testator.


Iuris ecclesiastici homines non possunt condere testamentum, 16, 111. De rebus defuncti testatoris, 16, 115 Princeps confirmare debet testamentum eius, qui pro legitimis successoribus sibi scribit filios naturales, 16, 140. Quinam possint testamenta facere, 16, 188.


Testis et testimonium.

Manifesta causa testibus non eget, 6, 431. Qui ad testimonium non admittendi, 6, 364; 16, 181, 337. Falsi testes excommunicandi, 10, 38. Periurus non potest esse testis, 12, 23. Sed nec infamis, 16, 208. Nec etiam excommunicatus, 16, 357. Qui sollicitauerit ad falsum proferendum testimonium, excommunicandus est, 12, 26. De diuersitate testium pro personarum diuersitate, 16, 131. Debet esse probabilis uite testis, 16, 152. Testimonium serui inualidum, 153. Inimicus testis non audiendus, 154. De teste mediatore partium, 16, 155. Non debent produci testes nisi presentibus aduersariis, 156. Qui testes sint cogendi uel non, 16, 80. Plures ex una domo testes alieno possunt negotio adhiberi, 16, 187. De iuramento testium, 16, 204. Unius testimonium haudquaquam recipiendum, 16, 210. Scriptura testibus probanda, 16, 290. Contra extraneos, parentes aut propinqui testes esse non debent, 16, 361.


Theodorus Mopsuestenus.

Licet mortuus, fuit nichilominus a Rabula Edesse episcopo anathematizatus, 14, 62.


Theodosius imperator.

A beato Ambrosio excommunicatus, 5, 378, 10, 48.


Theophama. uide Epiphania. Thesauriarius ac primicerius.

Eorum dignitas et officium, 6, 20, 29.


Timor seu metus. Item uis.

De eo quod per uim, aut metum fit, 16, 168. Qui dolum aut metum adhibet, ut ad odium res transeat, uterque et ui et dolo actione tenebitur, 16, 205. Quisquis Deum nunc iustum non timet, eum postea non potest inuenire misericordem, 17, 70.


Titulus.

Non debet presbyter titulum super titulum usurpare, 3, 269.


Tonsura.

Nullus tonsurari debet, nisi in legitima etate, et spontanea uoluntate, 7, 109, 111. De illis qui ante etatem legitimam tonsuram accipiunt uel religionem ingrediuntur, 7, 26.


Tonsura clericorum. uide Clericus Traditiones.

Obseruande ecclesiastice traditiones, 4, 67, 195. Minime sunt alterande, 4, 197. Earum contemptores excommunicandi, 198. Multa sunt ab apostolis tradita, et non scripta, 4, 209.


Treuiri et Colonia.

Nullus ibi inconsulto Romano pontifice in episcopum eligi debet, 5, 357.


Trinitas.

Quid sit sanctissima Trinitas, 1, 2. Sanctissima Trinitas incarnata non est, sed Filius tantum, 1, 2, 13. Homo ad similitudinem summe Trinitatis creatus, 17, 1.


Tutela et tutor.

Tutor pupillos bonis suis priuare non debet, 6, 190. Mulier tutrix liberorum suorum, si uult secundo nubere, filiis suis debet prouidere tutorem, 16, 129, 157. Tutor seu curator pupillorum debet iurare, quod omnia geret que pupillis commoda iudicauerit, 16, 135.



U


Usura.

Non licet usuram exercere, 6, 65, 195. Quid sit usura, 200. Infames sunt usurarii, 13, 19. Sine ferro dimicat, qui usuram flagitat, 13, 27.



u


uasa sacra, calices, patene.

uasa sacra a sacris contrectanda, 2, 70, 3, 264; Materia uasorum sacrorum, 2, 131, 3, 282. uasa sacra non alienanda, 3, 187. uasa sacra uetusta quomodo tractanda, 3, 266. Quondam sacerdotes aurei ligneis utebantur calicibus, nunc e contrario lignei sacerdotes aureis calicibus utuntur, 3, 282. Non licet cuilibet sacra uasa tangere, 6, 377. Non sunt in pignus danda, 16, 264.


uelamen sacrum. uide Monialis. uelum sacrum.

uelum sacrum, quod et syndon, non uendendum, 2, 65. Nec ad operiendum tumulum adhibendum, 2, 12; 3, 277.


uenatio et piscatio.

Ecclesiastici uenationes et huiusmodi exercitia uitare debent, 13, 29. Nihil uenatoribus et histrionibus dandum, 31. uenatores fugiendi, 13, 32. Inueniuntur aliquot sancti piscatores, nulli uenatores, 13, 33.


uendere. uide Emere. uerbum diuinum. uide Incarnatio. uerbum seu sermo Dei, aut predicatio uerbi Dei.


Quomodo estimandum et audiendum Dei uerbum, 2, 106. Reus ille qui negligenter audit uerbum Dei, eque ac sua permitteret negligentia corpus Christi ad terram cadere, 2, 106. Debet populus Dominicis omnibus ad predicationem uerbi diuini accedere, 2, 119. Predicatio intra missarum solemnia habenda, 120. Ecclesie aditus nemini interdicendus, cum populo sermo Dei annuntiatur, 3, 33. Cum predicatur Dei uerbum non est de ecclesia egrediendum, 9, 162.


ueritas et uerum.

uerum loqui non sufficit nisi ex corde ita sentiatur, 12, 52. Nonnunquam prodest ueritatem facere, 54. Scripturis uel testimoniis, sine iuramento, ueritas manifestatur, 16, 139. Meliora et uera cura semper sunt eligenda, 16, 340, Comperta ueritate alterius, non discutiendum, 16, 334.


uestes sacre.

uestes sacre inueterate sunt comburende, 2, 66; 3, 266. uestimenta ecclesiastica sacrata esse debent, 2, 74. Nec extra ecclesiam detrahenda, 2, 139; 6, 88.


uidua.

Que sit uidua, 8, 297. uidue non uelande, 7, 52, 55. Quando et quomodo uelari possint, 60, 61. uidue sacrate permanere debent in proposito, 8, 54. Ad nuptias non ire, 7, 64, 144. Ante continentie professionem nubere possunt, 7, 62, 818. Incontinens uidua qualiter punienda, 7, 58, 63, 65, 68, 152. uidua in uxorem minime est furanda, 8, 149. Ad secundas nuptias conuolare non debet nisi completo post mortem mariti anno, 8, 272. Debet Ecclesia adolescentulas uiduas sustentare, 8, 326


uigilius papa.

Augustam Theodoram excommunicationis uinculo ligauit, 5, 378. Origenem etiam anathemate percussit, quamuis iam defunctum, 10, 62.


uindicta.

Non prohibenda, 10, 171. Qui uindicare potest peccata, et negligit, reus est peccati, 10, 187. Qui culpam fecit, in illo non autem in bonis eius uindicandum est, 16, 81. uindicta in aduocatum cupidum, 16, 355.


uinum. uide Ebrietas. uir et uxor.

Conueniens est uxorem cum uiro suo in eodem sepulcro sepeliri, 3, 223. uir debet esse exemplum castitatis uxori, 8, 263. Quando possunt debito coniugali abstinere, 4, 47, 83, 87, 89. Propter orationem non debent se coniuges debito carnali fraudare, 8, 133. Nisi ex consensu, 8, 133. Uxorem suam potest iterum uir ad coniugium recipere, si absque eius licentia sit uelata, 8, 185. De eo qui duxit uxorem antea uelatam, 6, 113. uiro sine uxoris consensu uiuere continenter non licet, 8, 16, 127, 130. Nec ad monasterium transire, 8, 183. Uxor sine uiri licentia separanda non est, 8, 220, 229. Propter fornicationem potest uir uxorem dimittere, 8, 43. Uxor sine causa maritum non relinquat, 8, 198. Uxor a marito suo non abstrahenda, 8, 58. Et si abstrahatur restitui debet, 8, 118. Non potest uxor continentie uotum reddere, abnuente uiro, 8, 98; 9, 127. Neque sine eius uoluntate uelari debet, 124. Nulla uouenda sunt a coniugatis, nisi ex consensu, 8, 134. uir qui uxorem suam uelari permiserit, aliam ducere non potest, 8, 184. Uxor quomodo fit legitima, 8, 44 Crines tondere non debet, 7, 80. Talis sit uxori uir, qualem sibi uult esse uxorem, 8, 45. Nulli permissum duas simul habere uxores, 8, 59, 66; 5, 135. Et qui duas habuerit, posteriorem tenetur dimittere, et penitentiam agere, 63. De hominibus et uxoribus festiuis, 8, 51. Alter coniugum repudiandus coniugalis debiti reddendi incapax, 8, 78. Ad grauide mulieris concubitum non debet uir accedere, 8, 88; 15, 263. Uxor uiro esse subiecta debet, et uir uxori debitum subtrahere non debet, 8, 86, 85, 90, 93. Non debet interfici uxor adultera secundum legem diuinam, 8, 124. uir fidelis ab infideli muliere separari non debet, 8, 147


uirginitas et uirgo.

uirginitas non est ex precepto, 7, 120. Non corrumpitur corpus nisi anima corrumpatur, 7, 137, 11. uirginibus matrimonii usus non permittitur, 8, 72. Furari nemo debet uirginem in uxorem, 8, 150. De uirginitate non superbiendum, 8, 316. De penitentia uirginum que uirginitatem non seruauerint, 8, 152.


uirgo Demetria.

Nobilis uirgo hortatu S. Augustini carnis sue integritatem Christo consecrauit, 8, 138.


uirgo sacra. uide Monialis uis. uide Timor. uisibile et inuisibile.

Signacula rerum diuinarum uisibilia, res autem ipse in  uisibiles, 2, 8. Nihil inuisibile et incorporeum preter solum Deum, 17, 52. Nulla inuisibilia uideri, aut cognosci possunt, nisi per uisibilia, 17, 96. Sunt inuisibilia que inuisibili Deo ministrant, 17, 95.


uita eterna seu regnum celorum.

Qui bene uiuunt Catholici uitam eternam habebunt, 1, 40. Quomodo regnum Dei obtinuerunt, 6, 160. Illi celorum regna consequentur, qui pro Christianorum defensione uitam suam profundunt, 10, 87.


uita communis.

Laus uite communis, 3, 139; 5, 229.


uotum.

uotum ingrediende religionis implendum, 7, 9, 19. uotum  uirginitatis seruande seruandum, 29. uotum religiosi sine sui consensu superioris emissum est inualidum, 7, 32. Multa licent ante uotum que postea non licent, 8, 73, 137. Stulta uota non obseruanda, 12, 64. uotum illud tenendum quod ex consensu coniuges uouerint, 8, 136.



W


Waldrada. uide Lotharius. X Xenodochium.

De administratione xenodochii pauperum, 15, 149


uide insuper Peregrinus.





INDEX LOCUPLETISSIMUS IN PANORMIAM SECUNDUM ORDINEM CAPITULORUM ET LIBRORUM DIGESTUS. [13Kb]



A

Admonitio prima, ut illa, si uis perfectus esse, non intentat penam sed premium pollicetur, cap. 5 Prologi.

Admonitio illa, si uis perfectus esse, perfectionem ponit in hominis uoluntate, ibidem.---Admonitio illa, si uis perfectus esse, post uotum fit necessaria que ante fuerat uoluntaria, cap. 5 Prologi.

Apostolus cum dixit: Factus sum Iudeis tanquam Iudeus ut Iudeos lucrifacerem, illud dixit, non affectu mentientis, sed affectu compatientis, cap. 9 Prologi.

Aque sanctificationem non impediunt uerba erroris per imperitiam prolata, cap. 53, lib. I, et cap. 53, ibid.

Aquam ad aspersionem domus si quis uelit accipere consecratam, in Sabbato sancto uel Pentecostes, debet accipere ante chrismatis infusionem, cap. 103, lib. I.

Aqua uino cum miscetur in calice Domini Christo populus adunatur et credentium plebs ei in quem credit copulatur et iungitur, cap. 147, lib. I.

Altaria superflua destruantur, cap 18, lib. II.---Altaria que per somnia aut per inanes reuelationes inueniuntur, omnino reprobantur, cap. 28, lib. II.

Abbates uel monachi reprehenduntur qui seculares homines docent, ut res suas seu possessiones in uita, siue in morte, illorum monasteriis tradant pretermissis ecclesiis a quibus baptismum et cetera sacramenta susceperunt, cap. 29, lib. II.

Altaria si non sint lapidea, chrismatis unctione non consecrentur, cap. 32, lib. II.---Altaria in quibus uel sacra corpora uel reliquie martyrum non esse probantur, destruantur ab episcopis, cap. 34, lib. II. In altari in quo episcopus missam cantauit, ea die presbyter missam celebrare non presumat, cap. 35, lib. II.

Angelorum nomina falsa coli non debent, sed tantum ea que prophetica et euangelica docet Scriptura, id est Michel, Gabriel, Raphel, cap. 89, lib. II.

Apocryphi et eorum auctores a sanctis Patribus damnati, cap. 123, lib. II.

Apocrypha scripturas legunt Manichei, cap. 127, lib. II.

Apocryphas non ad dogmatum ueritatem sunt legenda, cap. 129, lib. II.---Apocrypha non eorum sunt quorum titulis prenotentur, ibidem,---In apocryphis libris Scripturis multa uitiose admista .

Aurum in luto querere grandis esse prudentie, ibidem.

Adorare uersus orientem nulla litterarum forma prestitit et tamen seruat Ecclesia, cap. 159, lib. II.

Archiepiscopus ab omnibus comprouincialibus episcopis ordinetur, quia qui illis preest, ab omnibus quibus preest episcopis constitui debet, cap. 10, lib. III.

Acolythus, cum ordinatur, doceatur ab episcopo quid in officio suo agere debeat, sed ab archidiacono accipiat  ceroferarium cum cereo et urceotum uacuum ad suggerendum uinum, cap. 36, lib. III.

Archidiaconorum officium quod sit, cap. 41, lib. III.

Aliud est non habere aliquid, aliud est non iure habere uel illicite usurpare, cap. 78, lib. III,

Apostolicum Petro, pari consortio, honorem et potestatem acceperunt, ipsumque principem eorum esse uoluerunt, cap. 82, lib III.

In apostolorum loco surrexere, episcopi, ibidem.

Ab apostolis electi sunt, 70 discipuli, quorum typum gerunt presbyteri, atque in eorum locum constituti sunt in Ecclesia, ibidem.

Ad altaris ministerium nullus debet accedere nisi cuius castitas ante susceptum ministerium fuerit approbata, cap. 89, lib. III.

Apostoli omnes habuerunt uxores, Ioanne et Paulo exceptis, cap. 116, lib. III.

Aruspices, augures, ariolos, sortilegos uel magos, si quis episcopus uel clericus consuluerit, ab honore deponatur, et in monasterium retrudatur, cap. 169, lib. III.

Alea aut ebrietati deseruentes episcopus, presbyter, aut diaconus, uel desinant uel deponantur, cap. 170, lib. III.

Apostoli de piscatione lacus Genesareth, ad piscationem hominum transierunt, cap. 177, lib. III.

Abbas ille debet institui quem sua congregatio poposcerit et elegerit, cap. 181, lib. III.

Angustinus de seipso ait se in numero clericorum esse, cap. 180, lib. III.

Abbatissa uelare presumens uirginem uel uiduam, excommunicetur, cap. 194, lib. III.

Abbatisse que secundum Regulam Sancti Benedicti professionem fecerunt singulariter uiuant, cap. 209, lib. III.

Abbatisse in monasteriis suis sedeant, neque foras abeant sine licentia episcopi, cap. 209, lib. III, et c. 210.

Abbatissa maximam curam habeat monialium quas foras secum ducit, cap. 210, lib. III.

Abbatisse cura qualis esse debeat erga sanctimoniales, cap. 211, lib. III.

Antiquitati sancti Patres sanxere reuerentiam, cap. 29, lib. Iu.

Accusatio per scripta non suscipiatur, sed propria uoce, cap. 53, lib. Iu et cap. 55.

Accusator non audiatur, absente aduersario.---Accusare per alium seu accusari, absens non potest, cap. 54, lib. Iu.

Accusator nisi per se in criminalibus nullum accusare potest, nec accusatus in his per alium se defendere, cap. 56, lib. Iu.

Accusatores cuius sint conuersationis, fidei atque suspicionis,  et qua intentione accusant querendum est iudicio. ---Accusatores admitti non debent nisi uiri qui omni suspicione careant, et bone sint uite, cap. 57, lib. Iu.

Accusari sacerdotes non possunt nisi a probatissimis uiris, cap. 58, lib. Iu.

Accusatores episcoporum uel sacerdotum non audiantur, nisi opinione eorum discussa, cap. 59, lib. Iu.

Accusandi uel testificandi licentia denegetur apostatis, cap. 59.---Apostate dicuntur sponte legis sue transgressores, cap. 59, lib. Iu.

Accusare non possunt inimici, cap. 62, lib. Iu.---Accusare non possunt pagani, heretici, siue Iudei, cap. 63, lib. Iu.

Accusati clerici in multis, si is qui accusat, unum ex prioribus quod obiicitur, probare non ualet, ad cetera obiecta non admittatur, cap. 64, lib. Iu.

Accusatores esse non possunt nuper inimici, cap. 65 et 67, lib. Iu.

Ad accusationem infames admitti non debent, cap. 66, lib. Iu.

Accusati non prius alios accusant, quam se purgent, cap. 69, lib. Iu.

Accusare non possunt infames eos, qui sunt bone fame, cap. 70, lib. Iu

In accusatione qui non sunt recipiendi, cap. 71, lib. Iu.

Anathematizati dicuntur hi, quos episcopi suis scriptis anathematizauerunt, aut eorum statuta anathematizant, cap. 71, lib. Iu.

Ad accusationem non admittitur qui in excommunicatione perseuerat, cap. 72, lib. Iu.

Qui accusat alium in iudicio, reum indicet et inscriptionem patiatur, cap. 76, lib. Iu.

Alienigena nullus accusator fiat aut iudex, cap. 79, lib. Iu.

Accusatores et iudices non iidem sunt, cap. 80 et 81, lib. Iu.

Amor carnalis et timor atque auaritia plerumque sensus hebetant humanos, et peruertunt opiniones, ut questum pietatem putent, et pecuniam quasi mercedem prudentie, cap. 85, lib. Iu.

Accusare non possunt proditores, neque calumniatores. ---Ad accusandum admitti non debent alieni erroris socii, et sacrorum Patrum inobedientes, cap. 87, lib. Iu.

Accusationem dicere nullo modo debet clericus inferioris ordinis contra clericum superioris ordinis, cap. 90, lib. Iu.---Accusatio aduersus presbyterum non est recipienda nisi sub duobus aut tribus testibus, cap. 95, lib. Iu. ---Accusator deficiens in probatione delicti contra presbyterum excommunicetur, cap. 97, lib. Iu.

Accusatus potest eligere sibi locum congruum in quo absque timore testes habere ualeat, cap. 99, lib. Iu.

Actio tandiu uentiletur, quousque ad rei ueritatem perueniatur, cap. 104, lib. Iu.

Appellet episcopus, qui iudicem suspectum habuerit, ad sedem apostolicam, cap, 120, lib. Iu.

Appellanti non debet afflictio ulla aut carceris detentio addi, cap. 121, lib. Iu.

Appellatio non denegetur ei quem supplicio sententia destinauit, cap. 122, lib. Iu.

Accusatus nonnisi in suo foro audiatur, cap. 123, lib. Iu.

Appellent apostolicam sedem episcopi qui grauioribus pulsantur casibus, cap. 124, 125 et 126, lib. Iu.

Appellare post latam sententiam infra quinque dies tenetur, cap. 127, lib. Iu.

A quo appellatur, ad quem appellatum est, littere dimissorie dirigantur.---Apostoli uulgo dicuntur littere dimissorie, cap. 128, lib. Iu.

Appellationes que non sunt recipiende, cap. 129, lib. Iu.

Appellantem iniuste, que pena sequatur, cap, 130, lib. Iu.

Appellare non licet a iudicibus quos communis consensus elegerit, cap. 132, lib. Iu.

Per appellationem cum sententia soluitur, non debet obesse ei qui non iniquo animo iudicauit, cap. 133, lib. Iu.

Absens nemo damnetur in causa capitali, cap. 16, lib. u.

Anathematizatus accusare non potest nec testificari, cap. 39, lib. u.

Si appellare uoluerint adulteri, malefici, conuicti, non audiantur, cap. 42, lib. u.

Absolutus de certo crimine, de eodem iterum accusari non potest, cap. 46, lib. u.

Anathematizatus qui est, tanquam impius separatus est  a Deo.---Anathema nichil aliud significat nisi a Deo separationem, cap. 89, lib. u.---Anathema est eterne mortis damnatio, et non nisi pro mortali debet imponi crimine, et illi qui non poterit aliter corrigi, cap. 93, lib. u.

Anathemate nemo episcoporum quemquam sine certa et manifesta peccati causa feriat, cap. 93, lib. u.

Anathemati subiiciuntur post mortem defuncti, qui facultates suas relinquunt hereticis, cap. 116, lib. u. Anathematizandus non est filius pro peccato patris, cap. 136, lib. u.

Populus Dei. A populo Dei non separat materna conditio, sed propria culpa, cap. 47, lib. uI.

Quod Apostolus ait, I. Corinth, uII: »Ceteris ego dico non Dominus,« uisum est mihi eum commonendo dixisse, cap. 100, lib. uI.

Inter eos qui adoptione sunt filii, uenerande Romane leges matrimonia contrahi non permittunt, cap. 123, lib. uI.

Adulter non potest adulteram ducere post mortem uiri, cap. 9, lib. uII.

Per adulterium quam quis polluit, nullus ducat in coniugem, cap. 10 et 11, lib. uII.

Per adulterium quam quis polluit postea uiduam, peracta tamen penitentia potest in coniugem ducere, cap. 12, lib. uI.

Adultera mulier si timore mortis quam in eam macninatur maritus, ad episcopum fugerit, nullo modo eam episcopus reddat, sed ad locum transmittat quem ipsa delegerit ut secura possit uiuere, cap. 13, lib. uII. ---Adulteram non licet alicui uxorem interficere, cap. 14, lib. uII.

Adulterium potius licet facere quam homicidium, unde ait Augustinus: Si enim facturus est quod non licet, iam faciat adulterium, non faciat homicidium, cap. 17, lib. uII.

Adulteria non sunt facienda etiam uoluntate filios generandi, cap. 20, lib. uII.

Adulterium secundum in penis obtinet locum, cap. 21, lib. uII.

Adulterium est cum uel proprie libidinis instinctu, uel aliene consensu contra pactum coniugale concumbitur, cap. 22, lib. uII.

Adulterium facit spiritaliter, qui preter suam ad alteram accedit, cap. 23, lib. uII.

Adulterio purgato per penitentiam, potest fieri coniugum reconciliatio, cap. 37 et 38, lib. uII.---Dauid, Cap. suam  quam Saul pater, alteri tradiderat, sine contaminatione recepit, cap. 38, lib. uII.

Adulteri uiri grauius puniri debent quam femine, quanto magis ad eos pertinet et uirtute uincere et exemplo feminas regere, cap. 36, lib. uII.

Adulterorum reconciliatio non est turpis nec difficilis, cap. 37, lib. uII.

Adam per Euam deceptus est, et non Eua per Adam quem uecauit ad culpam mulier, cap. 50, lib. uII.

Anathema qui ducit uxorem fratris in coniugium, aut nouercam, aut nurum, aut consobrinam, aut de cognatione sua, uel cognatam, cap. 57, 59, 62, lib. uII.

Anathema si qui fornicatus fuerit cum matre spirituali, uel cum ea quam in baptismo suscepit, uel cum ea quam in sacro chrismate tenuit, cap. 64, lib. uII.

Affinitas non deletur in superstite etiam mortuo eo propter quem contrahitur, cap. 68, lib. uII.---Affinitas ultra septem gradus non inuenitur, nec successio potest amplius prorogari, cap. 80, lib. uII.

Abortum qui procurat, antequam anima sit corpori infusa, homicida non iudicatur, cap. 12, 13 et 14, lib. uIII.

Abraham non homicida solum, uerum patricida Deo placuit, cap. 18, lib. uIII.

Non amatur seruus uel filius qui non corripitur, cap. 22, lib. uIII.

Anathematizauit Adrianus papa in die sancte Pasche, presente Carolo imperatore, Bauarorum ducem, nisi obediret eidem imperatori et filiis eius et Francorum genti, ut iurauerat, cap. 31, lib. uIII.

Ariolos, aruspices, seu incantatores si quis obseruauerit, aut phylacteriis usus fuerit, ille anathema sit, cap. 61, lib. uIII.---Ariolos aut magos, si quis episcopus aut clericus consuluerit, honore priuetur, cap. 64, lib. uIII.--- Arioli uocati sunt, propter quod circa aras idolorum nefarias preces emittunt, et funesta sacrificia offerunt hisque celebritatibus demonum accipiunt responsa, cap. 66, lib. uIII.---Augures nuncupantur, qui uolatus auium et uoces attendunt, aliaque rerum signa, uel obseruationes improuisas hominibus occurrentes ferunt.---Aruspices  dicuntur quasi horarum inspectores; dies enim et horas in agendis negotiis operibusque custodiunt, et quid per singula tempora obseruare debeat homo attendunt, cap. 68, lib. uIII.---Aruspices exta pecudum inspiciunt et de eis predicunt, cap. 66, lib. uIII.

Auspicia sunt que iter facientes obseruant et dicuntur auspicia, quasi auium spicia, et auguria, quasi auium garria, hoc est auium uoces et lingue.---Astrologi dicti sunt, eo quod in astris augurantur, cap. 66, lib. uIII.

Auguriis uel incantationibus seruiens ab Ecclesia separetur, cap. 72, lib. uIII.

In archidiaconum uel decanum nullus ordinetur, nisi diaconus uel presbyter.---Archidiaconatus uel decanatus non concedantur adolescentibus, uel infra sacros ordines positis, sed his qui pudicitia et uite merito clarescunt, cap. 146, lib. uIII.



B

Baptismus datur in nomine Patris et Filii et Spiritus sancti, cap. 9, lib. I.

Baptismatis aqua ualet apud nos, quod apud ueteres fides pro paruulis, uel sacrificii uirtus pro maioribus, uel circumcisio pro his qui ex Abrahe stirpe descenderant, cap. 10, lib. I.

Baptismus tollit originale peccatum, cap. 11, lib. I.--- Baptismus non ualet ei qui pro se respondere potest, et si alius respondeat pro ipso, nisi ipse pro se respondeat cap. 15, lib. I.

Baptisma generale non celebretur nisi Sabbato sancto Pasche et Pentecostes, cap. 16, lib. I, et idem, cap. 17 et 20, lib. I.

Baptizari Dominus uoluit, non quia peccati remissione egeret, sed ut legem impleret.---Baptismi Ioannis et baptismi Christi non eadem est uirtus, cap. 18, lib. I.

Baptismus ex necessitate mortis, egritudinis, obsidionis, persecutionis, et naufragii, omni tempore potest dari, cap. 19, lib. I.

Baptizare potest mater filium, mortis urgente periculo, cap. 22.---Baptizare nullus presumat nisi sacerdos seclusa necessitate, cap. 23. lib. I.---Baptizare laicis plerumque permittitur, cap. 23 et 24, lib. I.---Baptizare mulier non presumat, cap. 25, lib. I.------Baptizare cogente periculo laicis conceditur, absente episcopo uel presbytero, cap. 26, lib. I.

Baptisma potest paganus dare nec iteratur, cap. 27. lib. I.

Baptizare potest hereticus, nec iteratur baptisma quod in nomine Patris et Filii et Spiritus sancti datur, cap. 28, lib. I.

Baptisma datum a Iudeo in nomine Trinitatis uel in nomine Christi ualet nec iteratur, cap. 29, lib. I.---Baptismus siue a malo ministro, siue a bono detur, semper est bonus, cap. 30, 31, 32, 33 et 34, lib. I.

Baptismum accepturus adultus, debet prius penitere ueteris uite ut inchet nouam, cap. 35, 36, lib. I.---Baptismum suscepturi Iudei, debent prius 40 diebus abstinere, cap. 37, lib. I.

Baptizandus prius est cathechizandus instruendusque de rebus fidei, cap. 38, lib. I.---Baptizandus uiginti dies ante baptismum doceatur, ita ut sciat symbolum quod est Credo, cap. 39, lib. I.---Baptizandus exsufflatur ut per pium sacerdotis ministerium Spiritui sancto cedat fugiens malignus spiritus, cap. 41, 42, lib. I.---Baptizandus cruce signatur tam in corde quam in fronte ut diabolus cognoscens signum sue interemptionis, sciat deinceps iam sibi alienum esse, cap. 43, lib. I.---Baptizando sal benedictum in ore datur, ut per sal typicum sapientie sale conditus, fetore careat iniquitatis, cap. 44, lib. I.---Baptizandi iterum exorcizantur, ut diabolus iustum Dei iudicium timens recedat ab homine, cap. 46, lib. I.---Baptizandi nares et aures tanguntur saliua typica sacerdotis, ut per eam et eius tactum aperiantur illis nares ad capiendum odorem notitie Dei, et aures ad audiendum mandata Dei, cap. 48, lib. I.---Baptizati pectus et scapule unguntur, ut mens eius confortetur et undique muniatur, cap. 50, lib. I.

Baptismi in aquam non transit malitia benedicentis, cap. 54, lib. I

Baptismatis in fonte mysteria que celebrantur quid significent, cap. 55, lib. I.

Baptismi in aqua fit trina mersio tum quia baptismus datur in nomine Trinitatis, tum quia tertia die surrexit Christus, tum etiam quia triduo in sepultura mansit, cap. 57, lib. I.

Baptismi in aqua qui non ter mergit deponatur, cap. 58, lib. I.---Baptismi in aqua semel mergere licet quod est oppositum precedentis, cap. 59, lib. I.

 Baptismi in aqua et trina potest fieri mersio, quia in ea Trinitas; et una quia in ea singularitas Diuinitatis designatur, et aduerte quod textus iste conciliat duo precedentes, cap. 60, lib. I.

Baptizare in nomine Patris tantum, uel in nomine Filii tantum, uel in nomine Spiritus sancti tantum non licet, cap. 62, lib. I.---Baptizati in nomine Domini, sine dubitatione, sunt baptizandi in nomine sancte Trinitatis, cap. 62, lib. I.---Baptizare in nomine Trinitatis, et trina immersione euangelicum preceptum admonet, cap. 62, lib. I.---Baptizatus sine inuocatione Trinitatis sacramentum regenerationis non habet, cap. 63, lib. I.---Baptizatus in nomine Patris et Filii, et non in nomine Spiritus sancti, non est baptizatus, quia si quis confessus fuerit Patrem et Filium, et non Spiritum sanctum, nec Patrem habet nec Filium, cap. 63, lib. I.---Baptizati heretici et non in nomine Trinitatis ad Ecclesiam uenientes baptizentur, quia baptismus non fuit qui in errore sancte Trinitatis nomine positi minime perceperunt, cap. 64, lib. I.---Baptizatus in nomine patria et filia et Spiritu sancta, non est rebaptizandus, si is qui baptizabat, non errorem aut heresim introducere intendebat, cap. 65, lib I.

Baptizatus signatur a presbytero in cerebro cum sacro chrismate, ut regni Christi particeps fiat, cap. 66, lib. I.--- Baptizato quid dicendum a sacerdote post baptisma, cap. 67, lib. I.---Baptizato superponitur uestis candida que significat innocentiam et puritatem christianam, et ob id renati albis induuntur uestibus, cap. 69 et 70, lib. I.

Baptizandi Iudei octo menses inter catechumenos Ecclesie limen intreant, et postea baptizentur, et non ante nisi periculum emerserit, cap. 71, lib. I.---Baptizati Iudei etiam si ui fuerint baptizati cogendi tamen sunt ut fidem, quam ui uel necessitate susceperunt, teneant, cap. 72, lib. I.---Ad baptismum Iudei ut ueniant, non est uis inferenda, sed uocandi potius sunt non impellendi, cap. 72, lib. I.---Baptizati Iudeorum filii uel filie a parentibus separentur, ne eorum erroribus inuoluantur, cap. 73 et 74, lib. I.---Baptizati Iudei ad uomitum redeuntes pontificali auctoritate corrigantur, et ad cultum Christiani dogmatis reuocentur; si filios autem circumciderint, ab eorum consortio separentur; si autem seruos, pro iniuria corporis sui libertati tradantur, cap. 75, lib. I.---Baptizandus paganus interrogetur si abrenuntiet diabolo, et omnibus operibus et fallaciis eius, cap. 75. lib. I.

Baptismum dandi ius non amittit, qui ab Ecclesia recedit, cap. 87, lib. I.

Baptizati apud hereticos Trinitatis nomine redeuntes ad Ecclesiam, Occidens recipit per manus impositionem, Oriens uero per sancti chrismatis unctionem, cap. 88, lib. I.--- Baptizati in nomine Trinitatis, si id manifesta confessione claruerit non sunt rebaptizandi, cap. 90, lib. I.---Baptizati ab his quorum fides ignoretur, si formam baptismi acceperunt, non sunt rebaptizandi, sed per manus impositionem sunt recipiendi, cap. 91, lib. I.

Baptizandi sunt paruuli a parentibus subtracti, qui an baptizati fuerint, ignoratur, cap. 92 et 93, lib. I.---Baptizandus est denuo is de quo nulla existunt indicia quod fuerit baptizatus, cap. 94, lib. I.

Baptismus paruuli ualet ad salutem anime quamuis offerentium intentio non sit illum offerre nisi ad salutem corporis recipiendam, cap. 95, lib. I.

Si baptizatus non fuerit presbyter ordinatus, baptizetur ipse et omnes quos prius baptizauit et ordinetur iterum, cap. 96 et 97, lib. I.

Pro balsamo ad conficiendum chrisma nichil accipiendum, cap. 98, lib. I.

Pro basilicis dedicandis nichil accipiendum est, cap. 98, lib. I.

In baptismo non licet ueteri chrismate sed nouo uti, cap. 100, lib. I.

Baptismus in aqua fieri debet et non in uino, quia sicut per aquas sordes corporis abluuntur, ita per baptismum sordes anime, cap. 102, lib. I.

Baptismo Christi baptizatos apostolos magis credibile est quam quod fuerint baptizati baptismo Ioannis, cap. 104, 105, lib. I.

Non baptizati si pro Christo moriuntur, baptizati moriuntur, cap. 106, lib. I.---Baptizatus dicitur qui martyrio pro Christo uitam finit, cap. 108, lib. I.---Baptismi uicem passio implet, ut de sancto latrone, cap. 109, lib. I.--- Baptismi uicem etiam supplet secundum Cyprianum fides et conuersio cordis, ubi necessitas excludit baptismum, cap. 109, lib. I.

Baptismi mysterium tunc impletur inuisibiliter, cum baptismum non contemptus religionis, sed articulus necessitatis excludit.---Baptismus potest inesse, ubi confessio cordis defuerit.---Baptismo non percepto conuersio cordis  potest quidem inesse, sed contempto baptismo non potest, cap. 109, lib. I.

Baptismus uerus non tam constat ablutione corporis, quam fide cordis, cap. 110, lib. I.

Non baptizatur cum matre, quidquid in eius est corpore, cap. 111, lib. I.

Baptizari non possunt pueri in maternis uteris existentes, quia cum nati non sint, renasci non possunt. cap. 112, lib. I.

Baptizatos chrismate ungere licet presbyteris, cap. 116, lib. I.

Baptismus duobus temporibus Pasche scilicet, et Pentecostes, a ieiunis celbrari debet, cap. 120, lib. I.

Baptismus iterari minime debet, cap. 121, lib. I.

Baptizati bis ignoranter non indigent penitentia nisi quod secundum canones ordinari non possunt, nisi magna necessitas cogat, cap. 122, lib. I.---Baptizati bis non ignari, septem annos peniteant, quarta et sexta feria, et tres quadragesimas ieiunent, si pro uitio aliquo hoc fecerint similiter, si uero pro munditia putauerunt, tribus annis similiter peniteant, cap. 122, lib. I.

Benedictus monachorum Regulam scripsit discretione precipuam, sermone luculentam, cap. 96, lib. II.

Baptismatis fontem oleo unctionis benedicere non Scriptura nos docuit, sed tacita et mystica Patrum traditio.--- Baptizatos ter mergere, oleo ungere, uerbis abrenuntiare Satane et angelis eius, non Scriptura nos docuit, sed mos ecclesiasticus et Patrum traditio, cap. 159, lib. II.

Bigami uel penitentes, uel repudiatarum mariti, ad sacerdotium non promoueantur, cap. 59, lib. III.

Benedictionis effectum tribuere Dei est, cap. 79, lib. III,

Bigamos non damno, et si dici potest nec trigamos nec octogamos, cap. 62, lib. uI.---Bigamiam ego nunc libera uoce proclamo non damnari in Ecclesia, imo nec trigamiam; et ita licere 5 et 6 quomodo et secundo marito nubere, cap. 62, lib. uI.

Bigamus non peccat contrahendo, sed prerogatiua exuitur sacerdotii, cap. 63, uI.---Qui iterauerit coniugium, culpam quidem non habet coinquinati, sed prerogatiua exuitur sacerdotis ibidem.---Clericum quemquam non debere esse qui secunda coniugia sortitus sit, Nicena synodus statuit, cap. 63, lib. uI.

Bigamus reputatur qui ante baptismum aliam habuit uxorem, cap. 64, lib. uI.---Baptismo culpa dimitti potest, lex aboleri non potest, in coniugio non culpa, sed lex est quod culpa est, igitur in baptismo relaxatur, quod legis est in coniugio non soluitur, cap. 64, lib. uI.---Bigamus qui ante baptismum unam, et post baptismum aliam habuit uxorem, ordinandus non est, cap. 66, lib. uI.

In bigami nuptiis presbyterum prandere non conuenit, cap. 67, lib. uI.---Bigami reputantur qui ante baptismum unam habuerunt et post baptismum alteram, cap. 95 et 96, lib. uI.

In baptismo crimina soluuntur, non connubia, cap. 98, lib. uI.---In baptismo culpa dimitti potest, lex aboleri non potest, cap. 64, lib. uI.---In baptismo relaxatur quod culpa est, sed quod legis est in coniugio non soluitur, cap. 64, lib. uI.

Bello non est parcendum pro defensione, tam tua quam patrie seu paternarum legum, cap. 37, lib. uIII.

Bella gerenda suscipiuntur a bonis quando siue Deo, siue aliquo legitimo imperio iubente eos tale aliquid iubere, uel in talibus obedire ordo iuste ipse constringit, cap. 45, lib. uIII.

Belli suscipiendi auctoritas atque consilium penes principes sit, et ordo naturalis mortalium paci accommodatus hoc poscit, cap. 46, lib. uIII.

Bellica iussa ministerium exsequendi milites debent paci salutique communi, c. 46, lib. uIII.---Bellum quod Deo auctore gerendum est, suscipitur, recte suscipi, dubitare fas non est, ibidem.

Bellare uir iustus recte potest sub rege sacrilego et quomodo, cap. 47, lib. uIII.

Bellum iustum est, quod ex edicto geritur de rebus repetendis, aut propulsandorum hostium causa, cap. 54, lib. uIII.

Bella iusta gerebantur ab Isrelitis contra Amorrheos, quia denegabatur illis transitus, qui illis iure humane societatis equissimo patere debebat, cap. 57, lib. uIII.

Belli tempore qui homines et que animalia sint secura, cap. 147, lib. uIII.



C

Charitas totius boni est magistra.---Charitatem habe, et fac quod uis, cap. 3 Prologi.

Clericus post actam de crimine damnabili penitentiam, clericus non maneat, uel ad clericatum non accedat, cap. 8 Prolog.

 Carnem secundum qui cogitat, tunc non implet quod disponit, quando personis maioribus defert, aut acte, lucris, aut apparatibus uincitur, cap. 9 Prolog.

Circumcidit Apostolus Timotheum necessitati tempore cedens, ut scandalum Iudeorum ibi commorantium deuitaret, cap. 9 Prolog.

Causis grauibus ubi non huius aut illius est periculum, sed populorum strages iacent, detrahendum est aliquid seueritati, ut maioribus malis precauendis caritas sincere subueniat, ex D. Augustino, cap. 10 Prolog.

Correctio non potest esse salubris contra multos uel contra illum qui sociam habet multitudinem, cap. 13 Prolog.

Cathari heretici accepta manus impositione, maneant in clero, cap. 13 Prologi.

Constitutiones personales non in exemplum trabuntur, quia nec in hoc princeps uult, cap. 30 prologi.

Circumcisio tollebat originale peccatum apud ueteres, cap. 10 et 11, lib. I.

Catechismos baptizandorum possunt facere sacerdotes cuiuscunque Ecclesie, cap. 40, lib. I.

Credere nichil aliud est quam fidem habere, cap. 56, lib. I.

Consuetudo Ecclesie sancte diuersa nichil officit in una fide, cap. 60, lib. I.

Chrismatis pannum linire, et super alium baptizatum mittere, non est absurdum, cap. 99, lib. I.

Chrisma a proprio episcopo petere debent presbyteri qui diecesanas regunt Ecclesias, non per iuniores, sed per seipsos aut per alios eiusdem ordinis, cap. 101, lib. I.

Catechumen defunctum, uitam habere non credimus, nisi martyrio uitam finierit, cap. 107, lib. I.

Conuersio cordis ad Deum dici non potest, cum Dei sacramentum contemnitur, cap. 109, lib. I.

Confirmationis sacramentum omnes fideles debent accipere post baptismum, cap. 113, lib. I.

Confirmationis sacramentum maius est baptismo, cap. 114, lib. I.---Confirmationis sacramentum a presbyteris non episcopis perfici non potest, cap. 114, 115, lib. I.---Confirmationis sacramentum nisi a summis sacerdotibus perfici non potest; quod si aliud presumptum fuerit, irritum habeatur, ibidem.

Chrismate sacro non presumant presbyteri baptizatos infantes in frontibus signare, sed in pectore, episcopi autem in fronte, cap. 117, lib. I.

Confirmationis sacramentum traditur baptizato, ut roboretur per Spiritum sanctum ad predicandum aliis.--- Chrismate signatur baptizatus per sacerdotem in summitate, ut significetur super ipsum Spiritus sancti descensio, ad habitationem Deo consecrandum.---Per pontificem autem signatur in fronte, ut eiusdem Spiritus sancti septiformis gratia cum omni plenitudine sanctitatis, scientias et uirtutis in hominem uenire declaretur, c. 118, l. I.

Ad confirmationem ieiuni ueniant.---Ante confirmationem moneantur confessionem facere qui sunt perfecte etatis.---Nisi confirmatione episcopali quis fuerit chrismatus, nunquam erit christianus, cap. 119, lib. I.---Confirmationem episcopi non tradunt nisi ieiuni, seclusa necessitate, cap. 120, lib. I.

Confirmatio iterari non debet.---Confirmati bis uel amplius, non seculo, sed soli uiuant religiosissime sub habitu clericali uel regulari, cap. 121, lib. I.

Christi corpus post benedictionem est, quod ante benedictionem erat panis.---Christus est in sacramento Eucaristie. ---Corpus Christi fiet remissio peccatorum manducanti illud, cap. 124, lib. I.

Christi carnem et sanguinem honoramus in specie panis et uini quam uidemus.---Christi caro et sanguis est post consecrationem quod benedictio consecrauit, et ante consecrationem erat panis et uinum, cap. 125, lib. I.

Corpus uerum et sanguinem Domini nostri Iesu Christi esse post consecrationem, et non solum sacramentum panem et uinum qui in altari ponuntur.---Corpus Christi et sanguis non solum in sacramento sensualiter, sed in ueritate manibus sacerdotum tractatur, frangitur et fidelium dentibus atteritur.---Confessio Berengarii et execrationis heresis illius, cap. 126, lib. I.

Corporis et sanguinis sui substantiam inuisibilis sacerdos uisibiles creaturas uerbo suo, secreta potestate sua, conuertit dicens: hoc est corpus meum, et bibite, hic est, sanguis meus, cap. 129, lib. I.

Corpus Christi quod sub specie panis et uini nunc geritur, postulat sacerdos ut manifesta uisione sicut reuera est quandoque capiatur, cap. 132, lib. I.---Corpus et sanguinem Domini manducare spiritualiter et non carnaliter quomodo intelligendum sit, cap. 133, lib. I.---Corpus Christi quod in cruce pependit, quomodo accipitur et quomodo non, cap. 134, lib. I.

 Christum manducare est in eo manere, cap. 136, lib, I. ---Christum manducare est in eum credere, cap. 137, lib. I.

Christi persona constat et conficitur ex Deo et homine, cap. 138, lib. I.

Christi corpus est sacramentum et res sacramenti, ibidem.

Carnem opertam forma panis in sacramento accipimus, sanguinem uero sub uini specie ac sapore potamus, cap. 138, lib. I.

Caro Christi potest intelligi dupliciter, uel spiritualis atque diuina, de qua ipse ait: Caro mea uere est cibus, etc., uel illa que crucifixa est, cap. 139, lib. I.

Carnem Christi comedendo et sanguinem potando significamus carnem et sanguinem que pro nobis oblata sunt, cap. 142. lib. I.

Christi mors que semel facta est in memoria nostra omni anno fit quoties Pascha celebratur, et anniuersaria recordatio representat quod olim factum est, et sic nos facit moueri tanquam uideamus Dominum presentem in cruce, cap. 143, lib. I.---Christus semel immolatus est in semetipso, et tamen quotidie immolatur in sacramento, cap. 144, lib. I.

De calice Domini negligentia sacerdotis si aliquid stillauerit, que sit illi penitentia imponenda, cap. 156, lib. I. ---Calix cum patena ex auro uel argento uel stanno fieri debet, cap. 161, lib. I.

Corpus Domini nostri Iesu Christi in syndone munda linea sepultum est, cap. 162, lib. I.

Constantinus imperator sedem imperialem reliquitbeato Petro eiusque successoribus, cap. 3, lib. II.

Constantinus fabricandas ecclesias et eis predia tribuenda constituit, cap. 3, lib. II.

Canticum turpe uel luxuriosum circa ecclesias uel in atriis ecclesie fieri prohibetur, cap. 54, lib. II.

Concilium Nicenum, primum Constantinopolitanum, Ephesinum primum et Chalcedonense suscipit Romana Ecclesia post ueteris et Noui Testamenti Scripturas, cap. 91, lib. II.---Cirici et Iulitte matris eius historiam Romana Ecclesia non legit, cap. 91, lib. II.

Sancta octo concilia auctoritate Romani pontificis corroborantur, cap. 103, lib. II.---Canones generalium conciliorum a temporibus Constantini imperatoris ceperunt, cap. 104, lib. II.---Inter concilia cetera quatuor constat esse uenerabiles synodos que totam principaliter fidem complectuntur quasi quatuor euangelia.---Concilium Nicenum maxime auctoritatis, cap. 104, lib. II.

Canones apostolorum sexaginta sunt recipiendi, cap. 105, lib. II.

Concilii Niceni septuaginta decreta---concilii Niceni capitula octoginta tractata sunt, quadraginta Greca lingua, et quadraginta Latine edita, sed ea redacta fuerunt Patrum consilio in septuaginta ad formam septuaginta discipulorum, cap. 106, lib. II.---Concilii Niceni uiginti tantum capitula in Romana ecclesia habentur, quo tamen neglectu defecerint; cetera ambiguum est plurimi tamen putant ea inserta fuisse concilio Antiocheno, cap. 107, lib. II.

Concilium secundum generale Constantinopolitanum sub Theodosio augusto seniore, cap. 108, lib. II.

Concilium Neapolitanum secundum a Niceno dedit symboli formam Ecclesie Grece et Latine, cap. 108, lib. II.

Concilium Ephesinum sub Theodosio iuniore celebratur contra Nestorium, cap. 109, lib. II.---In Christo una persona in duabus naturis, cap. 109, lib. II.

Chalcedonense concilium sub quo et quando celebratur, cap. 110, lib. II.

Concilium quintum uniuersale Constantinopolitanum secundum, quando et sub quo celebratur, cap. 111, lib. II.

Concilium Aquileie factum ob imperitiam fidei, quintum uniuersale suscipere diffidit, cap. 112, lib. II.

Concilium uniuersale sextum et tertium Constantinopolitanum, sub quibus celebrantur, cap. 113, lib. II.---Concilium uniuersale sextum suscepit Leo Iunior, cap. 114. lib. II.

Canones sanctorum Patrum et synodos multas tam generales quam prouinciales et nonnullorum doctorum scripta confirmat sancta synodus sexta, cap. 117, lib. II.--- Concilium Sardicense omnis Ecclesia recipit, .--- Canonum auctoritas et decreta Romanorum pontificum preferenda sunt dictis Augustini, Hieronymi et aliorum in ecclesiasticis .

Canones sacri et Romanorum pontificum decreta preferuntur sanctorum doctorum scriptis, cap. 118, lib. II.--- Post canones sacros et Romanorum pontificum decreta,  sanctorum doctorum dicta sunt magni facienda, ibidem.

In canonicis scripturis cum inueneris quod non credebas, incunctanter crede: in aliorum autem scriptis quod ante certum non habebas, nisi certum intellexeris, noli firmum tenere, cap. 120, lib. II.

Canonum apostolorum liber apocryphus, cap. 123 et 124, lib. II.---Canonum apostolorum 50 capitula regulis orthodoxe fidei adiungenda sancti Patres decreuerunt, cap 124, lib. II.---Canonum apostolorum octoginta quinque capitula texta synodus rata, et confirmata habet, cap. 125, lib. II.

Clerici non prohibentur seculares litteras legere omnino, cap. 133, lib. II.

Consuetudinibus diuersis non est resistendum, quando eis canonica non obstat auctoritas, cap. 155 et 156, lib. II. ---Consuetudo illa laudatur que nichil contrarium fidei usurpat, cap. 157, lib. II.

Consuetudinum ecclesiasticarum contemptores cercendi sunt sicut et preuaricatores legum diuinarum, cap. 158, lib. II.

Si consuetudines Ecclesie non per scripturas a Patribus traditas nichil estimauerimus, multum religio detrimenti latura est, cap. 159, lib. II.---Crucis salutifere signaculo fideles insigniri nulla scriptura docuit sicuti et pleraque alia, que per manus tradita seruamus .

Consuetudo est ius quoddam moribus institutum quod pro lege suscipitur cum deficit lex: nec differt utrum ratione an scriptura consistat, cap. 161, lib. II.---Consuetudo precedens, et ratio que illam suasit tenenda est, cap. 162, lib. II.

Consuetudinem contra longam, si quid fiat, ad consuetudinem suam reuocabit preses, cap. 162, lib. II.

Consuetudo quamuis longeua, non debet uinccre rationem aut legem, cap. 164, lib. II.---Consuetudo mala non minus quam perniciosa corruptela uitanda est, ibid.--- Consuetudo mala nisi celerrime euellatur, pro lege ueneratur, et in priuilegium assumitur, ibid.---Consuetudo cedat ueritati, cap. 165, lib. II.---Consuetudinem nemo rationi et ueritati preponat, ibidem.---Consuetudinem ratio et ueritas semper excludit, ibid.---Consuetudo ueritati est postponenda, cap. 166, lib. II.

Clerici Sortem Domini uocati, cap. 174, lib. II.---Clericorum uita discreta esse debet a laicorum conuersatione sicuti in aliis, ita etiam in ieiunio, .

Claudus medicorum incisione factus ad sacros ordines promoueri non denegatur, cap. 46, lib. III.

Ad clericatus ordinem suscipi possunt, qui nullo retento obsequio a patrono sunt manumissi, cap. 46, lib. III.

Ad clericatus ordinem nullus presumat promoueri qui illiteratus fuerit aut aliqua corporis parte uitiatus, hoc intellige si se abscidit non alius ut docent, cap. 43, 44, 47, lib. III.

A clero non excluduntur qui a medicis uel a barbaris, uel a dominis suis castrantur, cap. 56, lib. III.---Ad clerum non admittatur qui se castrauerit aut absciderit, ut sibi carnales concupiscentias amputet: quod si ante promotus fuerat ad clerum prohibitus a suo ministerio deponatur, cap. 56, lib. III.

In clericatus honorem non admittantur transmarini uel incogniti homines, nisi quinque episcoporum chirographis sint desiguati, cap. 63, lib. III.

Clericum iudicare uel ordinare de aliena ecclesia nullus presumat.---Clericus abiectus a sua ecclesia, ab altera non suscipiatur, cap. 64, lib. III.---Clericus non ministret in alia ecclesia non sua sine litteris commendatitiis, cap. 65, lib. III.---Clericus uel laicus sine litteris commendatitiis in aliena non suscipiatur ecclesia, aliter uero et qui susceperit et qui susceptus est, communione priuetur, cap. 65 et 66, lib. III.---Clerici fugitiui et peregrini a nullo recipiantur nec ordinentur sine commendatitiis litteris, cap. 66, lib. III.---Clericis uel monachis sine litteris commendatitiis licentia non pateat euagandi, cap. 67, lib. III. ---Clericus non transeat de ecclesia ad ecclesiam nisi utilitas Ecclesie hoc poposcerit, decreto pro eo clericorum et laicorum episcopis porrecto, et in presentia synodi, cap. 70, lib. III.---Clerici uel sacerdotes inferioris gradus concessione episcoporum suorum possunt ad alias ecclesias transmigrare, cap. 70, lib. III---Clericum in duabus simul conscribi ecclesiis non licet, sed in qua ab initio ordinatus est, ministret, nec ad aliam confugiat, quasi ad potiorem, ob inanis glorie cupiditatem, cap. 73, lib. III.

Caiphas interfector Saluatoris nostri. cap. 79, lib. III.

Clero nulli licet subintroductam mulierem habere nisi forte matrem aut sororem, aut amitam, aut etiam idoneas personas, cap. 112, lib. III.

Non consecrationes emi qui ait, sed res ipsas que ex  consecratione proueniunt, penitus desipere probatur, cap. 123, lib. III.

In clericatus honorem uel exiguum nullus ex hereticis ueniens subrogetur, cap. 130, lib. III.

Consecratio nullo modo dici potest que ab excommunicatis est facta, cap. 133, lib. III.

De castitate clericorum institutio per diuum Leonem facta, citatur, cap. 135, lib. III.

Clericus conuictus adulterasse uel confessus, toto uite sue tempore in monasterio retrudatur, ab officio suo depositus, cap. 143 et 144, lib. III.

In conciliorum gestis quotiescunque discors sententia inuenitur, illius concilii magis teneatur sententia, cuius antiquior aut potior existat auctoritas, cap. 149, lib. III.

Clericus casu homicidium perpetrans ex dispensatione potest in suo ordine permanere, cap. 154, lib. III.---Clericus usuras accipiens degradetur, cap. 156, lib. III.--- Clericus non accipiat plusquam accommodauerit, cap. 158, lib. III.---Clericorum nullus amplius recipiat quam accommodauerit; si pecuniam, pecuniam; si speciem, speciem .

Clericus qui mutuo dedit pecuniam potest pro ea species accipere iusto tamen pretio, cap. 159, lib. III.

Clerici non incedant armati, nec sumant arma militaria; quod si fecerint, sui gradus amissione multentur, cap. 168, lib. III.

Clericis curriles et ioculatores uerbis turpibus, detrahendi sunt ab officio, cap. 172, lib. III.---Clericus proditionibus et adulationibus uacans degradetur ab officio, cap. 173, lib. III.

Christianum quem senseris tibi semper aut crebro de nummis loquentem  institorem potius habeto quam monachum, cap. 175, lib. III.

Constantini imperatoris donatio beato Syluestro et eius successoribus facta, et priuilegia concessa, cap. 1, lib. Iu.

Concilia episcopalia bina per annos singulos habeantur, cap. 13, lib. Iu.

Concilii congregandi auctoritas apostolice sedi priuata commissa est potestate.---Concilium generale nullum ratum esse legimus, quod eius auctoritate non fuerit congregatum uel fultum, cap. 14, lib. Iu.

Concilia episcoporum bis in anno per singulas prouincias celebrentur, alterum post tertiam septimanam festi paschalis, alterum uero Idibus Octobris, cap. 15 et 16, lib. Iu.

In concilio conseruato metropolitani primatu, ceteri episcopi sedeant secundum sue ordinationis tempus, cap. 20, lib Iu.---Concilio congregato nulla causa suggeratur, priusquam ea que ad emendationem uite, ad seueritatem regule, et ad anime remedium pertinent, finiantur, cap. 21, lib. Iu.

Clericus uel diaconus, uel presbyter ante iudicem secularem nullam causam dicat, cap. 30, lib. Iu.---Curia quasi a cruore dicitur, ibidem.---Clericus accusans clericum in curia seculari anathema suscipiat, ibid. et cap. 31. ---Clericus ad seculare iudicium nullus est pertrahendus, cap. 32, lib. Iu.

Causa omnis intra prouinciam audiatur, et a prouincialibus terminetur, cap. 33, lib. Iu.

Clerici nec in accusatione laicorum, nec laici in accusatione clericorum sunt suscipiendi, cap. 61, lib. Iu.

Conuitium quod quis iratus dixit, non est pro accusatione habendum, cap. 74, lib. Iu.

Causa ibi semper agatur, ubi crimen committitur, cap. 75, lib. Iu.

Clericus non examinetur in publico nisi in ecclesia, cap. 89, lib. Iu.---Clerici testimonium aduersus laicum nemo suscipiat, nec laicus audeat inferre crimen clerico, ibidem.

Cauillatio astuta eorum qui uersutis credunt agendum consiliis, nunquam innocentie nomen accepit, cap. 105, lib. Iu.

Ad causam qui die statuta uenire non potuit, non est a communione suspendendus, cap. 106, lib. Iu.

Condemnetur nemo ante uerum et iustum iudicium, cap. 112, lib. Iu.

In contumacem quotiescunque fuerit iudicatum, negotia non possunt retractari per appellationem, cap. 43, lib. u.---Contra contumacem uere sententia lata uel etiam ficte, ualida est, ibidem.

Contumaces condemnati appellare non possunt, cap. 46, lib. u.

In commodatis rebus non uenit fortuitus casus, nisi culpa interuenerit, cap. 67, lib. u.---Commodata res debet restitui, si is cui commodata est, eam ad pugnam uel ubi periculum uite incurritur, induxerit, cap. 68, lib. u.

 Contractus factus tantum gratia tradentis, perit eius periculo, cap. 69, lib. u.

Per confessionem foras egredere, qui apud te per conscientiam interius lates, cap. 81, lib. u.---ueniat itaque foras mortuus, id est culpam confiteatur peccator, uenientem uero ita soluant discipuli, ut pastores Ecclesie ei penam debeant amouere quam meruit, qui non erubescit confiteri quod fecit, ibidem.

Consecratum Deo, quidquid illud fuerit, ad ius pertinet sacerdotis, cap. 113, lib. u.---Consecratum Deo semel quidquid illud fuerit, sanctum sanctorum erit Domino, et ad ius pertinet sacerdotum, cap. 113, lib. u.---Consecratum Deo qui uastat aut eripit, sacrilegus est, ibidem.

Communio non est deneganda his qui in patibulis suspenduntur, cap. 122, lib. u.

Aduersus contumacem quomodo procedendum, cap. 124, lib. u.

Coniugium nullum fiat sine dote, et dos fiat iuxta possibilitatem, cap. 6, lib. uI.

Coniuges appellantur a prima desponsationis fide, quatenus inter eos ignoretur coniugalis concubitus, cap. 15, lib. uI.

Coniugium fidele fuit inter beatissimam Mariam dominam nostram et diuum Ioseph, quamuis non fuerat, nec futura erat carnis ulla commistio; cap. 16, lib. uI.

Coniugium dicitur si quis desponsata sibi et tradita utatur, cap. 17, lib. uI.

Coniuges cessare debent a copula carnali diebus festis, et processionis, et tempore conceptus et partus, cap. 21, lib. uI.

Coniugati debent sibi fidem, et etiam seruitutem infirmitatis inuicem accipiende ad illicitos concubitus euitandos, cap. 26, lib. uI.---Coniugale debitum reddere nullius est criminis: exigere autem, ultra generandi necessitatem, est culpe uenialis, cap. 26, lib. uI.

Coniuges sunt qui causa solius incontinentie copulantur, cap. 27, lib. uI.

Concupiscentia carnis pudenda que excidit ex peccato, cap. 30, lib. uI.

Coniugium legitimum non fit nisi ab his qui super ipsam feminam dominationem habere uidentur, cap. 31, lib. uI. ---Clandestina coniugia fieri non debent, ibidem.---Connubia cum solemnitate facta legitima esse: aliter uero presumpta, non coniugia, sed adulteria uel contubernia, uel stupra, aut fornicationes potius quam legitima connubia esse non dubitatur, ibidem.

Coniugia legitima tria sunt, cap. 33, lib. uI.---Coniugium quartum legitimum est preter tria illa legitima dum, mortua uxore, aliam accipit non repudiatam nec desponsatam uiro, cap. 34, lib. uI.

Coniugio contrahendo, que solemnitates sint seruande cap. 36, lib. uI.

Concubinas habere nunquam licuit, et nunquam licebit, cap. 13, lib. uI.---Concubinam qui habet spe habendi aliam uxorem ipso animo adulter est, cap. 44, 45 et 46, lib. uI.---Concubinam nemo intelligitur habere qui cum multis mulieribus concumbere solet, cap. 46, lib. uI.--- Concubinam pro uxore habens, a communione non repellatur, cap. 49, lib. uI.

Concubina uocatur uxor non solemniter ducta, ut ait: Glo. in capit. Christiano. dist. 34.---Concubinam qui habet abiiciat et non communicet donec ad penitentiam uertatur, cap. 49, lib. uI.

Coniugale uinculum non rumpitur propter perpetuam continentiam consensu utriusque coniugis seruandam, cap. 75, lib. uI.

Coniugum alter non potest perpetuam continentiam uouere, nisi uterque id fecerit, cap. 77, lib. uI.

Coniugia solui non debent religionis causa, cap. 78, lib. uI.---Coniugium diuidi non licet, si continentiam, quam uir appetit, mulier recuset, ibidem, cap. 78, lib. uI.

Coniugem nec continentie causa dimitti uoluit, qui solam fornicationis causam excepit, cap 79, lib. uI.

Coniuges inter uos tanto sanctius manebatis, quanto sanctiora concorditer placita seruabatis, cap. 80, lib. uI.

Coniugii copulatione uiri atque mulieris postquam unum corpus efficitur, non potest ex parte conuerti, et ex parte in seculo remanere, cap. 84, lib. uI.

Ad continentiam Deo uouendam non debet extorqueri ui aut minis uxoris consensus.---Coniugatus si quis uult conuerti, ad monasterium non est recipiendus, nisi prius a coniuge castimoniam profitente fuerit absolutus, cap. 85, lib. uI.

Coniugium contractum non separat dolosa conditio, cap. 99, lib. uI.

Coniuges fideles quod permissa licentia non utantur in  relinquendis infidelibus potest esse multorum occasio lucrandorum. ---Coniuges infideles dimittere non expedit. ---Coniuges sunt etiam infideles, et fideli licet dimittere infidelem, cap. 100, lib. uI.---A coniugibus infidelibus recedere licet, sed non expedit, cap. 101, lib. uI.

Coniugio nunquam copuletur, qui rem habuerit cum filiastra aut nepti, etc., cap. 121, lib. uI.

Coniugium non est ubi non est consensus utriusque, etiam si pater et mater hoc fecerint et uoluerint.---Commatrem suam nullus Christianus in coniugio suscipere debet, cap. 127, lib. uI.

Cum a consanguinitate propria precipimur abstinere, multo magis a spirituali patris nostri filia omni occasione aut argument seposito sub nimia distractione nos cauere conuenit, cap. 126, lib. uI.---Commatrem spiritualem si quis in coniugem duxerit, anathema sit, cap. 129, lib. uI.

Coniugum innumerabiles molestie, si que exstiterint, iubet Dominus pro fide coniugii, pro castitate fortiter sustineri, cap. 4, lib. uII.

Coniugii uinculum fornicatione non potest dissolui, interueniente enim diuortio non abolitur confederatio nuptialis. ---Connubium transire a uiro uiuo, nec tunc licet, nec unquam licebit, cap. 6, lib. uII.

Coniugia interdicuntur, his qui suas interficiunt uxores, cap. 15, lib. uII.

Carolus Magnus priorem repudiauit uxorem, et secundam duxit ex qua tres filios suscepit et tres filias, cap. 25, lib. uII.

Confessio ui extorta in iudicio admitti non debet, cap. 25, lib. uII.

Ne consanguinee ducantur uxores, constitutum est, ut numerosius se porrigat caritas.---Copulatio maris et femine quantum pertinet ad genus humanum, seminarium est ciuitatis, cap. 52, lib. uII.

Cuius filiam uxorem ducere non licet, eius nec neptem permittitur.---Coniugium inter quas personas fieri non liceat, cap. 53, lib. uII.

Coniuges fieri non possunt filius tuus et filia sororis tue, hic autem gradus tertius est qui etiam ciuili iure a consortio coniugii uidetur exceptus, cap. 54, lib. uII.--- In coniugio non copulentur duorum fratrum, uel sororum filius uel filia, sed omnino cognoscitur ex hoc coniugio non posse sobolem subcrescere.---Coniugia fieri in quarta generatione permittitur, cap. 56-71, lib. uII.

Commatres duas in uxores alicui habere non licet, cap. 63, lib. uII.

Consanguinitas que in proprio uiro obseruata est, hec eadem in uxoris parentela seruetur, cap. 69, lib. uII.

Coniugio nullus copuletur in quarta uel in quintageneratione, cap. 70, lib uII.---Coniugio copulentur licenter fideles in quarta uel in quinta generatione, cap. 71, lib. uII.---Coniugio copulari quarta uel quinta generatione diuus Gregorius Anglis concessit, quousque in fide firmarentur, et non in posterum, cap. 72, lib. uII.---Consanguinitas ideo usque ad sextum gradum seruatur, ut sicut sex etatibus mundi generatio et omnis status finitur, ita propinquitas generis tot gradibus terminetur, cap. 73 et 75, lib uII.---Consanguinitatis usque ad septimam generationem abstinere deberi in coniugio legitimo putat diuus Isidorus, cap. 74, lib. uII.---Consanguinitatis septem gradus debent numerari a filio et filia, et deinceps ut ait D. Isidorus, cap. 75, lib. uII.

Ad coniugalem copulam intra septimam generationem nullus accedat, quod si fecerint separentur, cap. 76, 77, 78, 79, 81, lib. uII.---Coniugem ducere sicut non licet Christiano de suo sanguine usque ad septimam generationem, sic etiam nec licet de consanguinitate uxoris sue coniugem ducere propter carnis unitatem, cap. 79, lib. uII.

Consanguineos nullus computet nisi propinqui et consanguinei, in eorum tamen defectu computent antiquiores et ueraciores quibus propinquitas nota sit, cap. 84, lib. uII.

Que contraria sunt ueritati, Christiani persequi debent, cap. 15, lib. uIII.

Crimina que quis potest emendare non corrigit, ipse committit, cap. 20, lib. uIII.

Crimina pro Deo punire non est crudelitas, sed pietas, cap. 21, lib. uIII.

Charitas proficit ad emendandum, ad corrigendum: si sunt boni mores delectent; si sunt mali, emendentur, cap. 22, lib. uIII.

Catholici aduersus hereticos defensionem possunt postulare a potestatibus ordinatis, cap. 26, lib. uIII.

Contra sancte fidei inimicos et aduersarios omnium religionum uiriliter agere studeat exercitus Christianorum et Christiani milites, cap. 30, lib. uIII.

 Carolus rex bellum contra Longobardos suscepit hortatu Adriani pape, cap. 32, lib. uIII.

Crudelis non est qui crudeles iugulat, sed quia crudelis patientibus esse uidetur, cap. 49, lib. uIII.

Quod Cesar precipit, ferendum est: quod imperat tolerandum est, sed fit intolerabile dum predam exactores accumulant, cap. 60, lib. uIII.

Clericos uel sacris officiis deditos, non oportet magos aut incantatores existere, aut philacteria facere que animarum suarum uincula comprobantur, cap. 63, lib. uIII.

Quisquis credit aliquid posse fieri aut aliquam creaturam in melius aut in deterius immutari aut transformari, aut in aliam speciem uel similitudinem, nisi ab ipso Creatore qui omnia fecerat, et per quem omnia facta sunt, procul dubio infidelis est et pagano deterior, cap. 75, lib. uIII.



D

Disciplina ecclesiastica hoc precipue curat, ut destruat quidquid aduersus Christi scientiam sese erigit uel construit, quod ad edificationem fidei et morum honestatem pertinet, uel penitentie remediis emundet illam contaminantem, cap. 2 prologi.

Doctores Ecclesie medici spirituales, nec a se nec inter se dissentiunt: cum illicita prohibent, necessaria iubent, summa suadent, ueniatia indulgent, cap. 3 prolog.

Dispensatio nulla est admittenda in his in quibus obseruatis salus acquiritur, uel in quibus neglectis mors indubitata consequitur, cap. 9 prolog.---Dispensatio deliberata auctoritate presidentium, potest pre cedere rigoris disciplinam, ibidem.

Dubiis in rebus, seu in his que obscura sunt, id sequi debemus, quod nec preceptis euangelicis contrarium, nec decretis sanctorum Patrum inueniatur aduersum, cap. 10 prolog.

Discipline seueritas non dormiat contra crimen notum, cap. 12 prolog.

Dispensatione quadam tolerantur quedam que rigor canonum condemnat, cap. 21 et 22 prolog.---Dispensatione quadam tolerantur quedam, ne cunctorum dispendium patiamur, cap. 23 prolog.

Dispenset qui potestatem habet, ubi necessitas fuerit ad utilitatem Ecclesie, cap. 29 prolog.

Dispensationes salubri deliberatione admisse cessante necessitate debent et ipse cessare, cap. 29, prolog.

Diuinitas non separata aut diuisa in natura, ut Arius blasphemat, cap. 1, lib. I.

Deus est sine qualitate bonum: sine quantitate magnum; sine indigentia creator; sine situ presens; sine habitu continens omnia, sine loco ubique totum; sine tempore sempiternum; sine ulla sui commutatione mutabilia faciens, nichilque patiens.---Deus est sine dubitatione substantia, uel si melius appellatur hoc essentia quam Greci Usiam uocant, cap. 7, lib. I.

Dedicationes ecclesiarum et sacerdotum per singulos annos sunt solemniter celebrande, cap. 10, lib. II.---Dedicatio ecclesie est iteranda cum de eius consecratione dubitatur, cap. 11, lib. II.---Dicata Deo loca, perpetuo sic maneant, nec ultra fiant secularia habitacula, cap. 15, lib. II.

In diuinis officiis celebrandis, comprouinciales eum ordinem seruent, quem metropolitani tenent, cap. 32, lib. II.

Decime quas Deus dare constituit, Deo dentur, cap. 57, lib. II.

Decimas dare nolentes excommunicentur, cap. 58, lib. II.

Decimas non persoluant episcopi et abbates de propriis prediis, cap. 59, lib. II.

Decimas ferant familie ad eas ecclesias ubi infantes earum baptizantur, et per totum annum missas audiunt, cap. 59, lib. II.

Decime Deo et sacerdotibus dande, caput 60, lib. II.

Decime ex debito requiruntur, ibid.

Decimam da mihi, reseruo tibi nouem si non dederis mihi decimam, auferam tibi nouem, ibid.

Decimam si dederis mihi, multiplicabo tibi nouem, ibid.

Decime ideo Deo dande sunt ut hac deuotione Deus placatus largius prestet, que necessaria sunt, ibid.

Decimis tres partes fiant, tertia pars episcopis, due clericis dentur, cap. 61, lib. II.

Decime non sunt a populo redimende, cap. 62, lib. II.

Dionysius Areopagita multa ad utilitatem Ecclesie pertinentia reliquit uolumina, cap. 95, lib. II.

 Daniel et Moyses Aegyptiorum et Chaldeorum sunt litteris eruditi, cap. 133, lib. II.

Dominico die omni ueneratione et obseruatione est ab omni opere illicito abstinendum, cap. 170, lib. II---Dominico die nec mercari, nec iudicare, nec litigare, nec iurare licet, ibid. et cap. 171, lib. II.---Dominica in die tria opera facere licet, cap. 172, lib. II.---Dominicis in diebus uel festiuis a uespera in uesperam non sunt genua flectenda, sed orare debemus stantes et incuruati, cap. 73, lib. II.

Contra decreta Romanorum pontificum non licet episcopo aliquid agere, cap. 3, lib. III.

In dominica die est gestum quidquid a Domino insignius est constitutum: in hoc mundus sumpsit exordium, in hoc mors interitum, et uita accepit principium, cap. 13, lib. III.

Diaconi et presbyteri professionem episcopo suo faciant, ut caste et pie uiuant. cap. 22, lib. III.

Diaconi ante uiginti quinque annos etatis non ordinentur etiam si ualde sint digni, cap. 30, lib. III.

Diaconi uiginti quinque annorum ordinentur, ita ut secundum apostolicum preceptum probentur primum, cap. 31 et 32, lib. III.

Diaconus cum ordinatur, solus episcopus manum super caput illius ponat, cap. 34, lib. III.

Diaconibus Nouum Testamentum predicare preceptum est, sicut lectoribus uetus, cap. 41, lib. III.

Digitum seu digiti partem qui abscindit uolens ad clerum canones non admittunt; si tamen casu hoc accidat, admittatur, cap. 43 et 44, lib. III.

Diaconi et subdiaconi tempore ordinationis sue non cogantur profiteri, quod abstinere debent a legalis uxoris familiaritate, cap. 86, lib. III.

Diaconi si protestati sunt in ordinatione sua se uelle coniugio copulari, si post modum uxorem duxerint, in ministerio maneant, alias non, cap. 87, lib. III, et cap. 97, lib. III.

Diaconi uxores habentes, si casti sint, non prohibentur in ministerio constitui, cap. 88, lib. III.

Diaconus aut presbyter, si cum uxore sua incontinens inueniatur, remoueatur ab officio, cap. 98, lib. III.

Post diaconatum qui uxoribus uacare uolunt, officio et beneficio ecclesie careant, cap. 101, lib. III.

Dei dona ementes et uendentes damnantur, cap. 119, lib. III.

Delicta quem conspicis fletu delere, non dubites in conspectu diuinitatis misericordiam consequi, quia nullum peccantem reuersum despicit, qui peccatores sanguine suo redimere uenit, cap. 147, lib III.

Dioscorus non est damnatus propter fidem, sed quia excommunicationem fecit domino archiepiscopo Leoni, ait Anatolius Constantinopolitanus presul, cap. 7, lib. Iu.

Dubitatione suborta de ecclesiastico iure, prius ad metropolitanum, deinde ad primatum accurrendum est, cap. 22, lib. Iu.

Doctores qui et patres uocantur, magis portandi quam reprehendendi sunt, nisi in recta fide errauerint, cap. 38, lib. Iu.

Doctor uel pastor Ecclesie, si a fide exorbitauerit, erit a fidelibus corrigendus; sed pro reprobis moribus magis est tolerandus, quam distringendus, cap. 40 et 41, lib. Iu.

Dubia res non definiatur, quousque demonstretur, cap. 113, lib. Iu.

Damnatorum capitali crimine bona cognatorum sunt, non presidis, cap. 55, lib. u.

Donata res per legitimas scripturas, licet duobus donata fuerit, eius tamen est, qui rem tradente donatore possederit, cap. 66, lib. u.

Pro damno quantum et quando quis teneatur, cap. 72, et quatuor sequentibus, lib. u.

Delinquitur tripliciter, ex necessitate aut ex ignorantia, aut ex studio; istud quod posterius duobus prioribus esse puniendum, cap. 106, lib. u.

Desponsata uiro coniugis nomen accepit.---Defloratio uirginitatis non facit coniugium, sed pactio coniugalis, cap. 14, lib. uI.

Desponsata puella et rapta priori reddatur, etiam si uis illata fuerit a raptore, cap. 19, lib. uI.

Deus non exigit si quis ex alieno aliquid uouerit, sed potius usurpare uetat alienum, cap. 81, lib. uI.

Dominus cum se tributum soluere non debere monstrasset, soluit tamen ne scandalizaret eos quibus ad eternam salutem morem gerens consulebat, cap. 100, lib. uI.

A Deo qui aberrant etiamsi uixerint sobrie, primum obtinent locum in penis, cap. 21, lib. uII.

Diligit homo proximum suum tanquam seipsum, si quem potuerit hominem uel beneficentie consolatione, uel informatione doctrine, uel discipline cercitione adducat ad colendum Deum, cap. 16, lib. uIII.

 Diligitur proximus, qui non est permittendus sue male uoluntati, sed potius, ubi potestas datur, a malo est prohibendus, et cogendus ad bonum, cap. 77, lib. uIII.

Qui pro defensione christianorum moritur, celeste regnum consequitur, cap. 30, lib. uIII.

Debilitare latronis et pirate membra prodest illis ut debilitatis membris quibus prius non bene utebantur, a malo opere cessent, cap. 50, lib. uIII.

Diuinationes qui expetunt, uel qui aliquid arte magica, ab huiusmodi hominibus querunt, quinquennii penitentie subiaceant, cap. 62, lib. uIII.---Diuinationis multiplex est genus, cap. 66, lib. uIII.---Diuinationis genus a Persis fertur allatum, ibidem.---Diuinationis quatuor dicunt esse genera, terram, aquam, erem, ignem; hinc, geomantiam hydromantiam, pyromantiam, eromantiam autumant. ---Diuini dicti sunt quasi Deo pleni; diuinitate enim plenos se esse simulant, astutia quadam et frandulentia hominibus futura coniectant, ibid.---Diuinationis genera sunt ars et furor, ibid.

Diabolus semper sub uelamine latens, prodit se dum ea confingit que hereant personis, per quas fallere nititur, cap. 67, lib. uIII.

Demones propter erii corporis superiorem mobilitatem, non solum cursus quarumlibet rerum ut hominum uel ferarum, uerum etiam uolatus auium incomparabiliter uincant, cap. 68, lib. uIII.---Demones quantum ad ereum corpus attinet, prediti hoc est acumine sensus. et celeritate motus, multo ante cognita prenuntiant, uel nuntiant que homines pro sensus terreni tarditate mirantur, cap. 68, lib. uIII.---Demonibus accedit per tam longum tempus quo eorum uita protenditur rerum longe maior experientia quam potest hominibus propter breuitatem uite prouenire, ibid.---Demones non solum multa futura predicant, uerum multa mira faciunt per has efficacias quas erei corporis natura sortita est, ibid.

Diuinationis scientiam, auguria aut sortes, qui profitentur, consulunt, uel docent, ab Ecclesia habeantur extranei, cap. 69, lib. uIII.

Diuina oracula non sunt ad secularia negotia conuertenda, cap. 74, lib. uIII.

Dies obseruare, et menses aut annos ita ut certis diebus seu mensibus, uel nolint inchoare, graue peccatum est, cap. 80, 81, lib. uIII.

Deus bonus omne indulget, si quis ex toto corde peniteat, cap. 100, lib. uIII.

Diaconi qui uxores duxerint, aut concubinas habuerint, officio ecclesiastico et beneficio careant, cap. 142, lib. uIII.

Decimas possideri a laicis auctoritate apostolica prohibemus. ---Decimas qui habuerint laici siue ab episcopis siue a regibus, nisi eas Ecclesie reddiderint, sacrilegii crimine et periculum eterne damnationis incurrant, cap. 145, lib. uIII.



E

Episcoporum translationes districte apostolicis sanctionibus prohibite quondam fuere, postea maiori Ecclesie utilitati permisse, cap. 26 prolog.---Episcoporum translationes multe facte sunt ex aliis ciuitatibus ad alias propter necessitatem et temporum utilitatem, quod multis exemplis probatur, cap. 28 prolog.

Episcopos multos sua sede priuatos et postea restitutos, multorum exemplis probatur, cap. 29, prologi.

Ecclesia sancta et catholica est, quia credit recte in Deum. cap. 55, lib. I.

Episcoporum translationes fieri non licet, cap. 83, lib. I.

Ecclesie de quarum consecratione hesitatur, sine trepidatione possunt consecrari, cap. 93, lib. I.

Episcopi de suis facultatibus balsamum emant, cap. 98, lib. I.

Eucaristiam sacram presbyter semper debet habere paratam pro infirmis.---Eucaristia quondam paruulis dabatur, cap. 148, lib. I.

Ex Eucaristia sacra quod remanserit, in crastinum non seruetur, cap. 149, lib. I.---Eucaristiam quotidie sumere nec laudat nec uituperat Augustinus, cap. 150, lib. I.---Eucaristiam dominicis diebus accipere hortatur Augustinus, modo mens in affectu peccandi non sit, quod si in eo affectu sit quis, grauatur magis quam purificatur, ibidem.---Ad Eucaristiam accedens quomodo possit intrepidus et securus, ibidem, cap. 150, lib. I.---Eucaristiam quiuis fidelium in anno nisi crimine fuerit detentus accipiat in Paschate. Pentecoste et Natali Domini, cap. 151, 152, lib. I.---Eucaristiam accepturus antequam accipiat, a propria uxore abstineat tres aut quatuor aut octo dies, cap. 152, lib. I.

Eucaristia non est communicanda histrionibus et magis in uitio perseuerantibus, cap. 133, lib. I.---Eucaristia  non tradatur laico uel femine ad ferendum infirmis, cap. 154, lib. I.

Eucaristiam presbyter per semetipsum infirmis tradat, si aliter fecerit gradus sui periculo subiacebit, cap. 154, lib. I.---Eucaristiam si quis per ebrietatem uel uoracitatem uomuerit, si laicus, si clericus, uel monachus, uel diaconus, totidem, si presbyter septuaginta dies, si episcopum nonaginta; si pro infirmitatis causa, septem dies peniteant, cap. 155, lib. I.---Eucaristiam si mus uel aliud animal comederit, sacerdos quadraginta dies peniteat; et triginta dies si illam perdiderit, aut pars eius ceciderit et non inuenta fuerit, cap. 157, lib. I.

Ecclesia Greca uox que in Latinum, sonat, conuocatio, et quare catholica dicatur, cap 1, lib. II.

Ecclesie unde fabricarentur, reges et presides dederunt, unde alerentur pauperes, cap. 2, lib. II.

Ecclesie Constantinus imperator ingentia dona contulit, cap. 3, lib. II.

Ecclesie rebus quas contulerunt conditores basilicarum, nullam ipsi potestatem habent, sed episcopi, cap. 4, lib. II.

Ecclesie donata, aut testamento relicta qui retinere presumpserint, excommunicentur, et ut necatores pauperum habeantur, cap. 5, lib. II.

Ecclesia noua non dedicetur sine episcopi designatione et sine dote, cap. 6, lib. II.

De ecclesie oblationibus et redditibus, quatuor fiant portiones, una pontificis, alia clericorum, tertia pauperum, quarta fabrice, cap. 7, 8 et 9, lib. II.

Ecclesia et dos illius sub episcopi potestate consistunt, cap. 12, lib. II.

Ecclesiarum consecrationes absque missa fieri non debent, cap. 13, lib. II.

Ecclesia semel Deo consecrata, quando est iterum consecranda, quando non, cap. 14, lib. II.

Ecclesie dicate ligna non debent in laicorum usum transire, cap. 16, lib. II.

In ecclesia consecrata non erigatur altare absque episcopi permissu, cap. 17, lib. II.

Ecclesie uel altaria de quorum consecratione dubitatur, consecrentur, cap. 18, lib. II.

In ecclesia in qua infidelium cadauera sepeliuntur, non licet missas celebrare; licebit tamen si prius in ea fuit altare consecratum, cap. 19, lib. II.

Ecclesia est denuo consecranda, si altare fuerit motum, si tamen parietes mutantur, et non altare, salibus tantum exorcizetur, cap. 20, lib. II.

Ecclesia uiolata homicidio uel adulterio, denuo consecretur et expurgetur, cap. 21, lib. II.

Ecclesiam in qua paganus sepultus fuerit, non licet consecrare neque missas in ea celebrare, cap. 22, lib. II.

Ecclesiam in qua mortuorum infidelium cadauera sepeliuntur, sanctificare non licet, cap. 23, lib. II.

Ecclesias singuli sacerdotes si habuerint, singulas habeant, et non plures optime et sanctissime statutum, sed pessime seruatum, cap. 43, lib. II.

Ecclesia una ad quam ordinatus est, contentus sit sacerdos, cap. 43, lib. II.

Ecclesia una duobus sacerdotibus diuidi non potest, cap. 44, lib. II.

Ecclesie confinia confringentes, excommunicentur, cap. 81, lib. II.

Ecclesiastica animaduersio cerceat eos qui manu missos ui premere tentauerit, cap. 84, lib. II.

Ecclesie res alienare non liceat, cap. 85, lib. II.

Ecclesiastice rei donatio uel uenditio ab episcopo facta sine clericorum subscriptione, sit irrita, cap. 86, lib. II.---Ecclesiastice rei commutatio inconsulte facta, per successores emendetur, cap. 87, lib. II.

Ecclesie aurum, argentum, uel gemme, uel mobilia si accesserint, alienare non licet, cap, 88, lib. II.

In ecclesia nichil legi aut cantari, nisi quod sit diuine auctoritatis aut Patrum orthodoxorum auctoritate sancitum, cap. 89, lib. II.

Esdre liber unus, inter canonicos numeratur, ibid.

Eusebii liber de temporibus probatur ab Augustino, cap. 94, lib. II.

Epistola Iesu ad Abgarum apocrypha, cap. 123. lib. II.

Episcopus libros gentilium non legat.---Hereticorum libros legat, pro necessitate tamen et tempore, cap. 130, lib. II.

Eleemosyna illa placet Deo que de rebus concessis et bene acquisitis impenditur, non que de rebus illicitis, cap. 191, lib. II.

Eleemosynarum tria sunt genera, una corporalis que egenti datur; altera spiritualis, dimittere a quo lesus fuerit; tertia, delinquentem corrigere et errantem reducere in uiam ueritatis, cap. 192, lib. II.---Eleemosyne due sunt, una cordis, et est dimittere quod lesus es; altera est  pecunie. cap. 193, lib. II.---Eleemosyna caritatis sine terrena substantia sufficit: illa uero que corporaliter datur, si non benigno corde tribuitur omnino non sufficit, cap. 193. lib. II.---Eleemosyna non est putanda, si pauperibus dispensetur quod ex illicitis rebus accipitur: nam qui hac intentione male accipit ut bene dispenset grauatur potius quam iuuetur, cap. 194, lib. II.

In episcopum nullus eligatur, nisi qui sacris ordinibus religiose uiuens inuentus est, cap. 5, lib. III.

Episcopus nullus inuitis et non petentibus ordinetur, ne plebs inuita episcopum non optatum, aut contemnat aut oderit, cap. 6 et 7, lib. III.

Episcopum clerus et plebs non de altera quam de sua eligat ecclesia nisi cum ibi dignus inueniri non possit.--- Episcoporum electioni, promotioni et consecrationi, laicorum nullus se inserere audeat contra, cap. 1 et 8, lib. III.

Episcopale culmen qui regia ordinatione est adeptus, non recipiatur a comprouincialibus, cap. 9, lib. III.

Episcopus a tribus comprouincialibus episcopis consecretur, cap. 10, 12, 15, 16, 17, lib. III.---Episcoporum ordinationes dominico die, hora tertia cum sacra unctione, ab omnibus qui in eadem fuerint prouincia episcopis, sunt celebrande, cap. 12, lib. III.

In episcopi ordinatione quid pontifex, quid notarius, quid diaconus facere debeant, cap. 14, lib. III.

Episcopus minus quam tribus episcopis reliquisque omnibus assensum prebentibus, nullatenus ordinetur, cap. 17, lib. III.

Episcopus cum ordinetur, duo episcopi manus imponant et teneant Euangeliorum codicem et super caput et super uerticem eius, et unus fundat super eum benedictionem, cap. 18, lib. III.---Episcopus qui ordinatur et qui ordinat, missam similiter celebrent, cap. 19, lib. III.

Episcopi duo non presumant tertium consecrare, cap. 20, lib. III.

Episcopum ante triginta annos nullus ordinare presumat, cap. 28, lib. III.

Exorcista cum ordinatur, accipiat de manu episcopi libellum in quo scripti sunt exorcismi, et quid insuper dicat episcopus, cap. 37, lib. III.

Episcoporum, presbyterorum, etc., quod sit officium in Ecclesia Dei, cap. 41, lib. III.

Eunuchorum quidam ceunt, liquorem habent et emittunt semen, sed ad gignendum inane et inualidum, cap. 57, lib. III.

Energumeni non solum non sunt assumendi ad clerum, sed inuenti, sunt ab officio remouendi, cap. 59, lib. III.

Episcopus si mutandus fuerit, hoc fiet auctoritate apostolica, non ambitus causa, sed utilitatis uel necessitatis, cap. 68, lib. III.

Episcoporum mutationes fieri possunt, communi necessitate uel utilitate fieri possunt non propria uoluntate cuiusque aut dominatione, cap. 69, lib. III.---Episcopus non dicitur transferri de ciuitate in ciuitatem, nec de minori ad maiorem, qui non suo libitu, aut ambitu hoc facit, sed necessitate quadam, aut utilitate, aliorum hortatu et consilio potiorum. Nec transfertur de minori ciuitate ad maiorem qui hoc non ambitu, nec propria uoluntate facit, sed aut ui, aut propria sede pulsus, aut necessitate coactus, aut utilitate loci, aut populi, non superbe sed humiliter ab aliis cum huius sancte sedis auctoritate translatus est et inthronizatus, cap. 69, lib. III.

Episcopi habent potestatem regulariter ordinare episcopos et reliquos sacerdotes quoties utilitas aut necessitas cegerit, supradicto modo, et mutari et intronizari potestatem habent, non tamen sine auctoritate sacrosancte Romane sedis, ibidem.

Episcopus de loco ignobili ad nobilem, per ambitionem non transeat, cap. 70, lib. III.

Episcopus uel presbyter seu diaconus a synodo damnatus, quomodo in secunda synodo innocens inuentus reparari debeat, cap. 80, lib. III.

Episcoporum ordinatio pretaxato fieri debet ordine, cap. 82, lib. III.---Episcoporum uerba qui recipit, eorum Dominum recipit; et qui eos spernit, eum a quo missi sunt, et cuius funguntur legatione spernit et ipse spernitur a Domino, ibidem.

Episcopi apostolorum uicem tenent, et presbyteri septuaginta discipulorum, cap. 83, lib. III.

Ut episcopi, presbyteri, diaconi et subdiaconi cum coniugibus quas ante consecrationem duxerunt, non dormirent, Nicena synodus legem uidebatur introducere, cui Paphnutius uenerabilis confessor contradixit et preualuit ne continerent, cap. 85, lib. III.---Episcopi, diaconi et presbyteri continentes esse debent, cap. 93, lib. III.--- Episcopis, presbyteris et ministris altaris non licet uxores ducere, cap. 106, lib. III.

 Episcopus aut presbyter religionis causa, propriam uxorem non abiiciat, cap. 113, lib. III.

Episcopis, presbyteris, diaconis et subdiaconis abiicere non licet a cura sua proprias uxores, sed potius ut uictum et uestitum largiantur, sed non ex more cum eis carnaliter iaceant, cap. 115, lib. III.

Episcopus quisquis, presbyter aut abbas beneficium emerit uel uendiderit, ab ipso deiiciatur, et sit anathema, cap. 116, lib. III.

Ementes in templo Dei sunt, qui dum hoc quod iustum est, proximo persoluere uolunt, dumque rem iure debitam contemnunt, dato patronis pretio, emunt peccatum, cap. 119, lib, III.

Episcopus, presbyter aut diaconus, qui feminam acceperit, uel receptam retinuerit, officio et beneficio priuetur, cap. 138, 139, 140, lib. III.

Episcopus a Saracenis captus non sponte Saracenos interficiens, nullo modo canonice iudicatur, quia non sponte interfecit, cap. 155, lib. III.

Episcopus, presbyter aut diaconus usuras exigens damnetur aut communione priuetur, cap. 157, lib. III.---Episcopus, presbyter aut diaconus non habeant canes aut accipitres ad uenandum, si secus fecerint qua pena sint mulctandi, cap. 167, lib. III.

Episcopo ciuitatis conuenit curam sollicitudinemque necessariam monasteriis exhibere, cap. 167, lib. III.

Episcopi, presbyteri, habeant ad exemplum apostolicos uiros, quorum honores possidentes, habere nitantur et meritum, cap. 175, lib. III.

Episcopi monasteria monachorum et monialium frequenter uisitent et corrigenda corrigant, c. 215, l. III.

Episcopus a metropolitano uocatus ad concilium seclusa infirmitate corporis graui, aut preceptione regia, si uenire contempserit, a communione priuetur, cap. 17 et 18, lib. Iu.---Episcopus quem grauis necessitas premit ut uocatus ad concilium non ueniat, pro se ad illud legatum mittat, cap. 19, lib. Iu.

Episcopum accusans priusquam priuatim eum familiariter conueniat, communione priuetur, cap. 36, lib. Iu.--- Episcopum plebs non accuset, nec arguat eum uulgus, quia non est discipulus super magistrum, cap. 36, lib. Iu. ---Episcopi sunt a Deo iudicandi qui eos sibi oculos elegit ibidem.---Episcopi non sunt arguendi aut accusandi, aut lacerandi a subditis; aut a praue uite hominibus, ibid. et cap. 37, lib. Iu.

Ecclesie rectores a Domino sunt iudicandi iuxta id: In medio autem Deus diiudicat, cap. 40, lib. Iu.

Si emerit quisquam aliquid a seruo nesciente domino potest dominus pretium reddere, et emptio non erit firma, cap. 50, lib. Iu.

Emere nullus debet iumentum uel aliquod animal, nisi hominem cognoscat qui illud uendit, cap. 71, lib. u.

Episcopi et presbyteri non intelligentes locum istum: Tibi dabo claues etc. aliquid sibi de Phariseorum assumunt supercilio, ut uel damnent innocentes, uel soluere se noxios arbitrentur, cum apud Deum non scientia sacerdotum, sed reorum uita queratur, cap. 85, lib. u.

Cum excommunicat Ecclesia, in celo ligatur excommunicatus; cum reconciliat Ecclesia, in celo soluitur reconciliatus, cap. 86, lib. u.

Ecclesiastica uincula nemo contemnat; non homo est qui ligat, sed Christus qui hanc potestatem dedit, et homines fecit Dominus tanti honoris, cap. 88, lib. u.

Episcoporum cura qualis esse debeat erga iniuste facientes, quomodoque eos habeat, excommunicare, cap. 90 et 91, lib. u.

Excommunicationis forma et uerba quibus denuntiatur excommunicatus et declaratur, cap. 92, lib. u.---Cum excommunicato communicare possunt, qui ob hanc causam ei iunguntur, ut eum reuocent ab errore et prouocent ad satisfactionem, ibidem.---Cum excommunicatis non est communicandum, alioquin ipse erit excommunicatus, cap. 94, 95, 103, lib. u.---Cum excommunicato qui scienter saltem in domo simul locutus fuerit uel orauerit, ille communione priuetur, cap. 95, 96 et tribus sequentibus, lib. u.

Excommunicatus ab uno episcopo, ab altero episcopo in communionem recipi non debet, cap. 100, 101, 102, lib. u.

Excommunicatis sacerdotibus qui ausi sunt sacramenta contingere, penitentia iniungatur, ut tribus annis, secunda, quarta et sexta feria cuiuslibet hebdomade, aut a uino aut a carne penitus ieiunent, cap. 104 et 105, lib. u.

Cum excommunicatis communicantes sunt puniendi, alii leuius, alii seuerius, cap. 106, lib. u.---Qui excommunicatis communicant, pro modo peccati puniantur, cap. 107, lib. u.

Excommunicauit beatus Innocentius papa Arcadium imperatorem, quia consensit ut sanctus Ioannes Chrysostomus  a sede sua peneretur, cap. 109, lib. u.---Excommunicauit beatus Ambrosius licet sanctus, non tamen uniuersalis Ecclesie episcopus, Theodosium magnum imperatorem, et ab Ecclesia exclusit, ibid.

Excommunicauit Iulius papa Theodorum et Augustum ibidem.

Excommunicatus est Karibertus Parisiorum rex a beato Germano Parisiorum episcopo, eo quod duas sorores in uxores duxisset, ibid.

Excommunicatis uinculo fidelitatis non tenemur obnoxii, cap. 110, lib. u.---Excommunicatis nullus cogitur seruare fidelitatem, cap. 111, lib. u.

Excommunicare quilibet potest pro uno ex tribus criminibus, cap. 112, lib. u.

Excommunicentur qui in malum obuiauerint peregrinis aut oratoribus cuiuscunque sancti, cap. 114, lib. u.--- Excommunicationi subiiciatur qui infregerit treugam seu pacem ab episcopis prouincie positam, ibidem.

Excommunicati post mortem multi, et qui fuerint. cap. 116, lib. u.---Excommunicati, qui ad penitentiam festinans sacerdotem inuenire non potuit, obligatio non respuatur, cap. 120, lib, u.

Ab eleemosynis eorum non est abstinendum in morte, quibus in uita communicare non destitimus, cap. 123, lib. u.

Excommunicat aliquem qui illicite, qua pena multetur, cap. 124, lib. u.

Cum excommunicatis participantes uxores, liberi, filii, ancille, serui seu mancipia, necnon rustici et seruientes etc., non excommunicantur, cap. 125, lib. u.

Episcopi qui excommunicant innocentes aut minimis causis culpabiles, qua pena sint plectendi, cap. 128, lib. u.

Si quis excommunicat aliquem illicite, semetipsum, non illum condemnat, cap. 129, lib. u.---Nemo furore commotus quemquam excommunicet, cap. 130, lib. u.

Excommunicatus alium excommunicare non potest, cap. 133, lib. u.

Ex quo episcopus fidem Ecclesie docet, alium excommunicare potest, cap. 134, lib. u.

Excommunicati ab hereticis, non habentur excommucati, cap. 135, lib. u.

Excommunicationis sue causam qui agere intra annum differt, audientiam suam negat, cap. 136, lib. u.

Eiecta est, que, marito uiuente, proiicitur, cap. 68, lib. uI.

Ecclesia sancta Dei mundanis nunquam constringitur legibus, gladium non habet nisi spiritualem quo non occidit, sed uiuificat, cap. 14, lib. uII.

Episcopus ut uicarius Domini, cap. 51, lib. uII.

Enormia flagitia per seculi iudices corripiantur, cap. 5, lib. uIII.

Episcopi et archiepiscopi ab imperatore inuestituram suscipiant, consecrationem autem unde debent, cap. 136, lib. uIII.

Esaias quanto de Domino prophetauit urbanius, tanto natiuitati eius legitur proximius, cap. 137, lib. uIII.

Excommunicatus a suo episcopo ab alio non recipiatur, cap. 139, lib. uIII.

Excommunicato qui communicauerit, pari sententie teneatur obnoxius, cap. 139, lib. uIII.

Episcopi et clerici in statu mentis et corporis habitu Deo et hominibus placere studeant, cap. 140, lib. uIII.--- Episcopi et clerici non offendant aspectum eorum quorum exemplum et forma esse debent, in superfluitate, scissura aut colore uestium, nec in tonsura, ibidem.

Episcoporum decedentium bona a nullo diripiantur, cap. 141, lib. uIII.---Episcoporum decedentium bona ad opus Ecclesie et successoris sui, in libera economi uel clericorum remaneant potestate, ibidem.

Episcopi, presbyteri, diaconi, uel subdiaconi, regulares canonici, et monachi atque conuersi et professi, qui uxores duxerunt, separentur, cap. 143, lib. uIII.

Ecclesia unaqueque, si facultas suppetit, proprium habeat sacerdotem, cap. 146, lib. uIII.

In ecclesiam uel in cemeterium si quis confugerit, nullus inde eum extrahat, sub anathematis pena, cap. 150, lib. uIII.

Ecclesia Dei non hereditario iure aliquem secundum carnem successorem exspectat, sed ad sui regimen et officiorum suorum dispensationem, honestas, et sapientes et religiosas personas, exposcit, cap. 151, lib. uIII.

Ecclesiasticas prebendas, preposituras capellas, aut aliqua ecclesiastica officia hereditario iure nullus uindicare aut expostulare presumat; quod si presumpserit, postulatis careat, cap. 152, lib. uIII.



F

Fidei professio, cap. 1, lib. I.

Filius carnem assumpsit, non Pater, nec Spiritus sanctus, ut qui erat in diuinitate Patris Dei Filius, ipse fieret  In homine hominis Filius, neque filii nomen ad alterum transiret qui non esset natiuitate filius, cap. 2, lib. I.--- Filius uerus Deus et uerus homo, cap. 2, lib. I.

Filius unus secundum Deum et hominem, non duo filii, neque duo Christi.---Filius unus manens in duabus naturis non confusis, neque immistis, sicut Timotheani uolunt, sed societate unitis.---Filius Dei natus est ex homine, et non per hominem; id est non ex uiri coitu  sed carnem ex uirginis corpore trahens et non de celo secum afferens .---Filius animam habuit cum ratione sua et carnem cum sensibus suis per quos sensus ueros in passione et ante passionem, carnis sue dolores sustinuit.--- Filius semper fuit, eternus Deus, homo ex uirgine natus, cap. 3 et 4, lib. I.

Fides eorum a quibus paruulus baptizandus offertur prodest paruulis.

Fides unius prodest alteri, cap. 12, lib. I. Idem, cap. 13, 14, lib. I.

Fidei sacramentum paruulum fidelem facit, cap. 56, lib. I.

Fidei mysterium credi salubriter potest, inuestigari utiliter non potest, cap. 128, lib. I.

Fugientem ad ecclesiam, seu ad atrium ecclesie, seu ad officinas regularium fratrum, nemo audeat abstrahere. ---Fugientem ad ecclesiam seruum uel discipulum, nullus clericorum audeat uel extrahere uel uerberaze, cap. 75, 76 et 77, lib. II.

Fugiens de atrio ecclesie quod triginta passibus clauditur, non abstrahatur nisi prius data securitate, cap. 78, lib. II.

Fieri potest ut sine aliquo uitio cupiditatis uel uoracitatis pretiosissimo cibo sapiens utatur, insipiens autem fetidissima gule flamma in uilissimum ardescat, et sanius quisquis maluerit more Domini pisce uesci, quem lenticula more Esau nepotis Abraham, aut hordeo more iumentorum, cap. 195, lib. II.

Filii presbyterorum a sacris remoueantur mysteriis, nisi in cenobiis religiose conuersari fuerint probati, cap. 51, lib. III.

Fidei uere professio Cyrilli contra Eutychetem et Nestorium hereticos, eorumque sestatores, cap. 132, lib. III.

Facito aliquid operis, ut semper te diabolus inueniat occupatum, cap. 178, lib. III.

In fide recta dubii accusare non possunt, cap. 65, lib. Iu.

Furtum sine affectu furandi non committitur, cap. 53, lib. u.---Furtum non committit, qui donauerit uel uendiderit fructum quem putat ancille sue esse, ibidem.

Filius iustus esse creditur, qui ex iustis nuptiis septimo mense nascitur, cap. 61, lib. u.

Fideiussorum unusquisque exsoluat quod cum proportione sibi contingit, cap. 70, lib. u.

Falsam monetam percutienti manus amputetur, cap. 70, lib. u.

Furti conscius qui fuerit, uel furto oblata susceperit in numero furantium habeatur, ibidem, cap. 70, lib. u.

Frater, id est Christianus in nos peccans, iubet Dominus, ut prius secrete corripiatur, deinde cum testibus redarguatur, nouissime in conuentu Ecclesie publice conueniatur, cap. 91, lib. u.

Francorum regem Romanorum pontifex deposuit non tam pro suis iniquitatibus quam pro eo quod tante potestati erat inutilis et Pipinum Caroli imperatoris patrem in eius locum substituit, cap. 109, lib. u.

Fornicatio nulli impune conceditur, cap. 4, lib uI.

Femine dum maritantur ideo uelantur, ut nouerint se uiris suis semper subiectas esse debere, et humiles, cap. 8, lib. uI.

Feminarum partus est sola causa nubendi, cap. 24 et 25, lib. uI.

Felix necessitas que ad meliora compellit, c. 81, l. uI.

Furiosus neque furiosa non possunt contrahere, sed si contractum fuerit, non separentur, cap. 92, lib. uI.

Inter filios et fratres spirituales est quedem sancta communio, que potius est habenda spiritualis proximitas, quam dicenda consanguinitas, cap. 123, lib. uI.

Inter filios spirituales non potest fieri legale coniugium, ibidem.---Filius patris mei uel frater meus longe congruentius appellatur is quem gratia diuina quam quem humana uoluntas ut filius eius uel frater meus esset elegit, prudentiusque ab altera corporis commistione secernuntur, cap. 123, lib. uI.

Que filiastrum de sacro fonte leuauit, non separetur a uiro, cap. 124, lib. uI.---Qui filiastrum coram episcopo tenuit, ab uxore separetur, cap. 125, lib. uI.---Qui filiastros coram episcopo tenent, non separentur ab uxoribus, cap. 126, lib. uI.

 Qui filios proprios aliquo accidenti casu ex lauacro sancto susceperunt, separentur ab uxoribus, cap. 127, lib. uI.---Filia spiritualis carnali filio nullo modo potest nubere, ibidem..

Fornicationis causa Dominus permisit uxorem dimitti, sed quia permisit, non iussit, cap. 20, lib. uII.---Fornicatio ubicunque est aut fornicationis suspicio; libere uxor dimittitur, cap. 7, lib. uII.

Furta non sunt facienda uoluntate pascendi pauperes sanctos, cap. 20, lib. uII.

Fornicari hominibus nunquam licet, cap. 36, lib. uII.

Fornicatio carnis, adulterium est; fornicatio anime, seruitus idolorum est, cap. 27, lib. uII.---Fornicatio mentis detestabilior est fornicatione carnis, cap. 28, lib uII.--- Fornicatio est idololatria et quelibet noxia superstitio, cap. 29, lib. uII.

Fornicantem uxorem dimittere conceditur, et eam a qua maritus cogitur fornicari, cap. 30, lib. uII.---Fornicationis causa dimittitur uxor que maritum cogit sacrificare idolis, ibidem.

Femine ut seruiant uiris, est ordo naturalis in hominibus.

Filii ut seruiant parentibus, et maiori seruiat minor, est ordo naturalis in hominibus, cap. 43, lib. uII.

Feminas subditas et pene famulas, lex esse uoluit, cap. 45, lib. uII.

Fratres duo germani duas sorores accipere possunt in uxores, cap. 60, lib. uII.

Femine que ad chrisma suscipiendum filios suos fraudulenter, coram episcopo tenuerunt, a uiris non separentur, sed quandiu uixerint, penitentiam agant, cap. 65, lib. uII.---Qui filiolam suam duxit uxorem, aut conenbuit cum commatre spirituali, et qui filium suum baptizauit, et cuius uxorem de fonte suscepit separentur et graui pena piectantur, cap. 66, lib. uII.

Fortitudo que uel a barbaris in bello patriam, uel domi defendit infirmos uel a latronibus socios, plena iustitie est, cap. 34, lib. uIII.

Fides que ad peccatum faciendum admittitur, non est appellanda fides, cap. 98, lib. uIII.

Si fidem non seruat adultera adultero ut fidem coniugalem, seruet, non uiolatur fides, cap. 97, lib. uIII.

Fidelitatis forma, et sex que in ea sunt seruanda, uidelicet incolume, tutum, honestum, utile, facile, possibile, cap. 122, lib. uIII.

Falsum dicere nulli licet, aliquando autem aliquid tacere ueri, utile est. cap. 131, lib. uIII.



G

Gelasius papa quinque libros aduersus Nestorium, et duos aduersus Arium fecit et alios, cap. 98, lib. II.

Gregorius papa quadraginta homilias in Euangelia fecit, cap. 99, lib. II.

Grammaticam et dialecticam nosse non improbatur, cap. 135, lib. II.---Geometria et arithmetica, et musica habent in sua scientia ueritatem, non tamen scientia illa est scientia pietatis, ibidem.---Grammaticorum doctrina ad uitam proficere potest dum fuerit in meliores usus assumpta, cap. 136, lib. II.

Genua flectere debent omnes ad missarum solemnia in Quadragesima tantummodo et in ieiunio Quatuor Temporum.--- Genu uno flexo nemo orare presumat, sicut Iudei irridentes Dominum in passione eius fecisse leguntur, cap. 183, lib. II.

Qui gratiam quam a Deo accipiunt non gratis exercent uenditores columbarum sunt, cap. 124, lib. III.

Si quis gentilis gentilem dimiserit uxorem ante baptismum, post baptismum in eius sit potestate eam habere uel non habere, cap. 97, lib. uI.

Gentiles femine uiris suis seruiunt communi lege naturali, cap. 40, lib. uII.

Gladio ille utitur, qui nulla superiore ac legitima potestate uel iubente uel cogente in sanguinem alicuius armatur, cap. 44, lib. uIII.

Genethliaci sunt appellati propter natalitiorum considerationes dierum.---Genethliaci geneses hominum per duodecim signa celi, secundum quod cursus siderum, nascentium mores, actus et euentus predicere conantur, id est, quali signo, quis fuerit natus, aut quem effectum habeat uite qui nascitur in tali tempore, cap. 66, lib. uIII.



H

Hereticis ad Ecclesiam uenientibus, per manus impositionem laica tantum tribuetur communio, cap. 16 prol. ---Heretici ad Ecclesiam uenientes, nec in clericatus honorem uel exiguum debet subrogari, cap. 16 prologi.

 Heresi Nestoriana reuertentes, Gregorius papa in suis gradibus recipi iubet, cap. 19 prologi.

Heresis Arii, cap. I. lib. I.---Heresis Sabellii, cap. 1, lib. I.---Heresis Timotheanorum.---Heresis tertii Apollinariste. ---Heresis Marcionis.---Heresis Origenis.--- Heresis Eutychetis.---Heresis ualeatini, Heresis Aorchorum, Heresis Marciani et Apollinaris, cap. 3, lib. I. ---Heresis Arthemonis, heresis Berilli, heresis Marcelli, cap. 4, lib. I.---Heresis Dionysis fontis Arii.---Heresis Eunomii.---Heresis Ethni.---Heresis Arii.---Heresis Macedonii.---Heresis Manichei.---Heresis Melitonis.--- Heresis Tertualliani.---Heresis Anthropomorfi.---Heresis uadiani.---Heresis Origenis.---Heresis Fortunati.--- Heresis Marcionis.---Heresis Platonis.---Heresis Tertulliani. ---Heresis Origenis.---Heresis Sabellii.---Heresis Syluani.---Heresis Praxee.---Heresis Pentapolitanorum, cap. 5, lib. I.

Heresis Nestorii, cap. 6, lib. I et cap. 109, lib. II.---Prima in discipulis Christi facta est, cum diceret: Nisi quis manducauerit carnem meam, etc., cap. 133, lib. I.

Heresis Macedonii qui Spiritum sanctum Deum esse negabat, damnatur in secunda synodo Nicena, Constantinopolitana prima, cap. 108, lib. II.---Eutychetis qui asserebat uerbi Dei et carnis unam esse naturam damnatur, cap. 110, lib. II

Homousion in diuinitate Patris Filius, Homousion Deo et homini unus filius, homousion Patri et Filio Spiritus sanctus, cap. 6, lib. I.

Heroscopi dicti sunt qui horas natiuitatis hominum specalentur dissimili et diuerso facto, cap. 66, lib. uIII.

Hostia cum frangitur, Dominici corporis, in cruce immolatio, et sanguis, cum in ora fidelium funditur, eius sanguinis de latere effusio designatur, cap. 140, lib. I.

Hostie pars in calicem missa, corpus quod resurrexit, monstrat, comesta ambulans adhuc super terram, pars in altari usque ad finem remanens, corpus iacens in sepulcro, cap. 141, lib. I.

Holocausta in altari tot offerantur quanta a populo sufficere debeant, cap. 149, lib. I.

Historia ecclesiastica a Theodorico Sozomeno et Socrate Grecis conscripta est ualde necessaria, cap. 92, lib. II.

Hieronymus ab angelo corripitur quod Ciceronis librum legeret, cap. 131, lib. II.

Hereticis uenientibus qui ibi baptizati sunt per manus impositionem laica tantum tribuatur communio, nec ex eis ad clerum quisquam promoueatur. cap. 58, lib. III.

Heretici etsi illicite sacramentis Ecclesie Christi utantur, tamen sacramenta sunt, cap. 78, lib. III.

Hereticum resipiscentem nemo suscipiat, nisi episcopus eiusdem loci reconciliauerit, cap 128, lib. III.

Honorem qui amisit, honorem dare non potest, cap. 130, lib. III.

Ab hereticis redeuntes sunt reordinandi, ibidem.

Hereticus qui heretice prauitati se miscuit, si ad catholicam communionem reuerti uoluerit, prius errores suos et eorum auctores detestetur, et post in eo gradu in quo erat sine aliqua promotione recipiatur, c. 131, l. III.

Ex hereticis reuersos qui ad sacros ordines promouet non leuem apud Dominum noxam incurrit, cap. 131, lib. III.

Hereticis non licet contra orthodoxos episcopos pro ecclesiasticis negotiis accusationes facere, cap. 73, lib. III.

Hereticos dicimus tam eos qui olim ab Ecclesia proiecti sunt, quam qui posthac a nobis anathematizati sunt, ibidem.

Heretici dicuntur hi qui fidem sanam simulantur, uel negant confiteri, ibidem.

Hereticus hereticum accusare et contra eum testificari potest, cap. 28, lib. u.

Heretici testimonium pro orthodoxo ualet, contra orthodoxum uero, non, ibidem.

Homicide dilatio prestanda est in ciuilibus causis uel in leuioribus criminibus, cap. 42, lib. u.

Ad hereditatem aui uel auie pari modo succedunt nepotes ex filio et nepotes ex filia, cap. 58, lib. u.

Heretici etiam post mortem sunt excommunicandi, cap. 115, lib. u.

Hereticos etiam mortuos excommunicare uult Ecclesie traditio, cap. 116, 117, lib. u.

Hereditas rerum per legales definitiones sancita usque ad septimum gradum pretendit heredum successiones; non enim succederent, nisi eis de propagine cognationis deberetur, cap. 81, lib. uII.

Non homicidas arbitramur quos aduersus excommunicatos zelo catholice matris ardentes eorum quosdam trucid isse contingit, cap. 1.1, lib. uIII.

Homicidium geminum fecit diuus Petrus, cap. 18, lib. uIII.

 Homicidii non est reus, qui potestati obediens hominem occidit, cap. 35, lib. uIII.

Hominem occidere aliquando non est peccatum, ut cum ex officio hoc quis facit, aut cum miles hostem et iudex et minister nocentem, et cui forte inuito atque imprudenti telum manu fugerit, hi non uidentur mihi peccare cum hominem occidunt, cap. 38, lib. uIII.

Homicida est minister iudicis, si sponte occidat cum quem iudex uel lex iussit occidi, cap. 39, lib. uIII.

Cum homo iste occiditur, lex eum occidit, non tu, cap. 41, lib. uIII.

Homicidas et sacrilegos et uenenarios punire, non est sanguinis effusio, sed legum ministerium, cap. 53, lib. uIII.

Hydromantici ab aqua dicti: est enim hydromantia in aquarum inspectione umbras demonum euocare et imagines ludificationis eorum uidere, ibique ab eis aliqua audire, ubi adhibito sanguine, etiam inferos prohibentur suscitare, cap. 65, lib uIII.

Herodes saltatrici turpiter premium promisit, et crudeliter soluit, cap. 101, lib. uIII.

Ab Herode turpe est quod regnum pro saltatione promittitur: crudele quod mors prophete iurisiturandi religione datur, ibidem.



I

Iteratum non monstratur esse, quod nescitur esse facium, cap. 11, lib. II.

Imperiali iudicio non possunt ecclesiastica iura dissolui, cap. 140, lib. II.

Imperatori uel cuiquam pietatem custodienti, non licet quidquam agere, quod euangelicis, propheticis, apostolicisque regulis obuiet, cap. 141, lib II.

Institutionum ecclesiasticarum quedam sunt scripturis, quedam uero apostolica institutione per successores ministerio confirmate, quedam uero consuetudine roborate, cap. 159, lib. II.

Incontinentes omni honore ecclesiastico priuentur, cap. 137, lib. III.

Infames dicantur, cap. 66, lib. Iu.---Sunt qui Christiane legis normam abiiciunt et statuta ecclesiastica contemnunt, ibidem.

Ante inscriptionem nemo debet iudicari uel damnari, cap. 77, lib. Iu.

Infamis persona nec procurator esse potest, nec cognitor, cap. 78, lib. Iu.

In iudicio quatuor necesse est semper adesse, personas, scilicet, iudices electos, accusatores idoneos, defensores et testes legitimos, cap. 81, lib. Iu.

In iudicio que sint seruanda, que etiam consideranda, cap. 82, lib. Iu.

Infamis aut sacrilegus, Christianum nullum quamuis humilem seruilemque audeat accusare, cap. 92, lib. Iu.

In iudicio quid querendum, cap. 94, lib. Iu.

Inducie sex mensium sunt dande episcopis in criminalibus accusatis, cap. 101 et 102, lib. Iu.

Inducie non modice ad inquirendum dande sunt ne quid propere agi uideatur, cap. 103, lib. Iu.

In iudicio frequenter interrogari oportet, ne aliquid pretermissum forte maneat, quod annecti conueniat, cap. 104, lib. Iu.

Indiciis manifestis nisi que comprobantur quamuis uera sint, non sunt credenda, cap. 113, 114, lib. Iu.

Infamatus tertio monitus se non corrigens, quousque purgetur, ab officio suspendatur, cap. 1, lib. u.---Presbyter suspendatur usque ad dignam satisfactionem, cap. 2, lib. u.

Infamato de episcopi morte presbytero, si accusatores certi defuerint, restitui iubentur integra beneficia, cap. 7, lib. u.

Infantem suum qui exposuerit, non potest postea cum repetere ab eo qui eum nutriendum suscepit, cap. 52, lib. u.

Ingenuus est, qui statim ut natus est liber est, cap. 60, lib. u.

Ingenuus est qui ex matre libera nascitur, patre seruo, ibidem.---Est qui liberam habuit matrem eo tempore quo nascitur, quamuis ancilla conceperit. ibidem.

Illegitime natus matrem sequitur, cap. 64, lib. u.

Inter liberum et ancillam, et inter seruum et liberam mulierem, nuptie contrahi non possunt, cap. 10, lib. uI.

Si infidelitas fornicatio est, et idololatria infidelitas, et auaritia idololatria, non est dubitandum et auaritiam fornicationem esse, cap. 29, lib. uII.

Iniuriam depellere et non inferre, lex uirtutis est, cap. 58, lib. uIII.---Qui non repellit a socio si potest, tam est in uitio quam ille qui facit, ibidem.

Incantatores dicti sunt qui artem uerbis peragunt, cap. 66, lib. uIII.

 Ex incestu natos leges seculi infames pronuntiant et ab hereditate repellunt, cap. 153, lib. uIII.

Incendiarii excommunicandi pronuntiantur, cap. 154, lib. uIII.

Incendii pestis, et uastitas hostilis omnes alias depredationes superat, que quanto populo Dei sit damnosa, et quantum detrimenti animabus et corporibus inferat nullus ignorat, cap. ultimo, lib. uIII.

Incendii clades; ut tanta pernicies pro salute populi eradicetur et exstirpetur, assurgendum est omnino et laborandum, ibidem.

Incendiarius si mortuus fuerit, ecclesiastica careat sepultura, nec absoluatur nisi prius damnum cui intulit, secundum facultatem restituat, cap. 154, lib. uIII.

Ignes si quis post hanc promulgationem apposuerit, uel apponi fecerit malo studio, siue odio, siue uindicta, et appositoribus consilium scienter et auxilium tribuerit, excommunicetur, cap. ultimo, lib. uIII.



I

Iurare in contractibus humanis ex necessitate non malum est, sed longius fit a periurio quicunque non iurat, quam ille qui qualicunque occasione iurat, cap. 9 prologi.

Iesu Domini nostri uita in terra, disciplina est morum, cap. 9 prologi.

Iudicis in potestate est, mollire sententiam et mitius iudicare quam leges, cap. 16 prologi.

Ius diuinum in Scripturis habemus, humanum in legibus regum, cap. 63, lib. II.

Iure humano possidet quisquis quod possidet, ibidem.

Iure diuino Domini est terra et possessio eius, cap. 63, lib. Iu.

Iure humano hec uilla mea est, hec domus mea est, hic seruus meus est, ibid.

Iura humana per imperatores et reges seculi Deus distribuit generi humano, ibidem.

Iura tolle imperatori, et quis audebit dicere, mea est illa uilla, meus est seruus, ibid.

Per iura regum possidentur possessiones. Noli ergo dicere: Quid mihi et regi? Quid tibi ergo et possessioni? ibidem.

Iustinianus Augustus duo millia legum Romanorum intra quinquaginta librorum numerum redegit, cap. 145, lib. II.---Nouas leges quas ipse statuerat appellauit Codicem Nouellarum, ibidem.---Remouit contrarias regulas, cap. 146, lib. II.

Ius uenit ex non scripto, quod usus approbauit, cap. 160, lib. II.

Ieiunent clerici septem hebdomadas plenas ante sanctum Pascha, cap. 174, lib. II.---Clerici omnes hebdomadas septem a carne et a deliciis, et hymnis et uigiliis et orationibus die noctuque Domino inherere studeant, cap. 174, lib. II.

Ieiunium Dominice diei et quinte ferie nemo celebrare debet, et quare, cap. 176, lib. II---Sabbati pretermittere non debemus, quia inter tristitiam et letitiam temporis ipsius uidetur esse inclusum, cap. 177, lib. II.

Ieiunia seu abstinentias per singulos menses placuit celebrari, exceptis Iulio et Augusto, ob eorumdem infirmitatem, cap. 178, lib. II.---Quarte et sexte ferie sine aliqua necessitate non sunt soluenda, cap. 179, lib. II.

Ieiunia quatuor Temporum, si Kalende Martii in quarta feria siue antea euenerint, quando sint celebranda in hoc mense et in aliis, cap. 185, lib. II.

Ieiunia sint tibi quotidiana et refectio satietatem fugiens, cap. 185, lib. II.

Si ieiunia compensantur saturitate, nichil tibi prodest biduo aut triduo transmisso uacuum portare uentrem si post obstruatur, ibidem.

Ieiunia sint pura, continua, moderata, id est quotidie esurire et quotidie prandere, cap. 186, lib. II.

Ieiuniis triduanis prefertur uenter esuriens, et parcus cibus, cap. 187, lib. II.

Ieiunium spernitur quod in uesperum repletione ciborum reficitur, cap. 188, lib. II.---Perfectum est quando homo noster exterior ieiunat, et interior orat, cap. 189, lib. II.

Ieiunii diebus, eleemosyna facienda est, et cibum et potum quo quisque debuit uti, si ieiunauerit, pauperibus eroget, cap. 190, lib. II.

Ieiunare et cibos prandii ad cenam seruare, non mercedis sed ciborum est incrementum, cap. 190, lib. II.

Iustitiam uendere est hanc pro premii acceptione seruare, cap. 119, lib. III

Iudices debent uti equitate, testes ueritate, accusatores intentione, ad amplificandum causam, cap. 81, lib. Iu.--- Confitetur de omnibus, quisquis iudicium subterfugere dilationibus  putatur, cap. 105, lib. Iu.---Iudicium non subterfugiendum, ibidem.

Contra iudicium fugientem dilationibus presumitur, cap. 107, lib. Iu.

Iudices tales esse debent, ut omni suspicione careant et ex radice caritatis suam desiderent promere sententiam, cap. 108, lib. Iu.

Iudices hi esse debent, quos ipse qui impetitur elegerit, aut quos sancta sedes delogauerit, cap. 109, lib. Iu.

Iudices prius probare debent, quo animo quisque illusit quam accusationem suscipiat, cap. 110, lib. Iu.

Iudex sententiam non proferat ante capitalem, quam uel reus confiteatur, uel conuincatur, cap. 111, lib. Iu.

Iudicanda nullo modo sunt que incerta sunt, cap. 113, lib. Iu.

Iudiciis manifestis nisi que comprobantur quandiu uera sint, non sunt credenda, cap. 113, 114, lib. Iu.

Iudas quamuis fur erat, tamen quia non est accusatus, non est eiectus, sed quidquid inter apostolos egit, pro dignitate ministerii permansit, cap. 115, lib. Iu.

Iudicanda non sunt etsi uera, nisi manifesto indicio conuincantur et iudiciario ordine publicentur, cap. 114, 115, lib. Iu.

Iudicis non est sine accusatore damnare, cap. 115, lib. Iu.

Iudex ante audita diligenter inquirat, quam precipitando quidquam agat, cap. 116, lib. Iu.

Iudicare aut damnare nullum debemus ante ueram et iustam probationem, ibidem.

Iudicis non est sine accusatore damnare. cap. 117. lib. Iu.

Iudiciarium ordinem manifesta non desiderat causa, ibidem.

Iudicem oportet omnia rimari, et interrogare et discutere, ac proponere antequam sententiam ferat, cap. 119, 120, lib. Iu.

Iudicandum non est donec utrinque sit peroratum, ibid.

Iuret presbyter per sanctam consecrationem, cap. 10, lib. u.---Iurare sacerdotes ex leui causa non debent, ne manus per quam Christus conficitur, iuramento polluatur, ibidem.

Iurare super sancta Euangelia, nullus clericus audeat, sed simplici sermone utatur, est, est, non, non, cap. 11, lib. u.

Iudam Dominus, cum esset mendax discipulus, nec dominus apostolorum, deiecit, cap. 12, lib. u.

Iudicium flagitari non debet de causa que definita uel iudicata est, cap. 46, lib. u.

Iudicare digne de subditis nequeunt, qui subditorum causis sua uel odia, uel gratie sequuntur, cap. 80, lib. u.

Iudicata causa inter presentes, post decennium reuolui non potest, cap. 10, lib. u.

Iudicata causa inter absentes, post uiginti annos reuolui non potest, ibidem.

Ad iuramentum uiles personas et indignas accedere iudices non facile permittant, cap. 24, lib. u.

Iudices intra annum a die inscriptionis, si inducias petierit accusator uel reus, prestare debent, c. 41, 1. u.

Ius ex non scripto uenit, quod usus approbauit, cap. 59, lib, u.

Iustum quicunque dixerit iniustum, et rursus iniustum iustum abominabilis est uterque apud Deum, cap. 84, lib. u.

Iuramentum separationis a muliere cum qua quis adulterium uel fornicationem commisit, quale debeat esse, cap. 40, lib. uII,---Reconciliationis coniugis adultere quale debeat esse, cap. 41, lib. uII.---Reconciliationis adulteri mariti quale esse debeat, cap. 42, lib. uII.

Iuramenti accusatoris forma, cap. 86, lib. uII.

Iuramentum testium, cap. 87, lib. uII.

Iuramenti reconciliationis formula, cap. 88, lib. uII.

Iudex non est auctor sceleris, neque homines uinciendo, cap. 52, lib. uIII---Dictus est, quia ius dictat populo, siue quod iure disceptat, cap 54, lib. uIII.---Iudex non est, si in eo iustitia non est, cap. 54, lib. uIII.

Iudicare iuste, est iure disceptare, ibidem.

Iure hoc uenit, ut quod quisque ob tutelam corporis fecerit, iure fecisse estimetur, cap. 56, lib. uIII.

Qui iustus ex hac uita decedit, permanet iustus, cap. 67, lib. uIII.

Iudaicis superstitionibus aut feriis seruiens ab Ecclesia separetur, cap. 72, lib. uIII.

Iuramentum pro federe pacis agere licet, cap. 83, lib. uIII.

Iuratio que a malo non iurantis est, sed increduli, a quo iurare cogitur, non est contra Dei preceptum, cap. 84, 88. lib. uIII.

 Iurare Dominum prohibuisse, ita intelligitur, ut quantum in ipso quisque est, non iuret, cap. 84, lib. uIII.

Iurauit Apostolus cum dixit, quotidie morior per uestram gloriam, fratres, ibidem.

Ne iuremus omnino in Nouo Testamento dictum est, non quia iurare peccatum est, sed quia periurare immane peccatum est, cap. 85, lib. uIII.

Iuratio etsi non bona est, tamen necessaria est, ut alteri persuadeas, quod utiliter suades, ibidem et cap. 89, lib. uIII.

Iurare per Deum, non prohibuit Saluator, sed iurare per celum, et per terram, et per caput, cap. 87, lib. uIII.

Iurare fuerat lege concessum, non quod recte hoc facerent, sed quod melius est, id Deo exhibere, quam idolis, uel demoniis, ibidem.

Iuramento illicite firmata, rescindenda sunt, non sunt implenda, cap. 90, 91, lib. uIII.

Iurauit Dauid sanctus et maluit non facere quod iurauerat, quam iuramentum fuso hominis sanguine implere, cap. 92, 93, lib. uIII.

Iuramentum quod malum incaute promittitur non est obseruandum, sed instante necessitate peierandum potius est quam pro mutando periurio in aliud crimen grauius esse diuertendum, cap. 94, lib. uIII.

Iurauit Dauid et periurium contraxit, sed de eo non doluit, ibidem.

Iurantem periurare melius est quam conseruare sacramentum in fractione sanctarum imaginum, cap. 98, 99, lib. uIII.

Iuramentum seruauit Herodes et periit, Petrus negauit cum iuramento et conuersus fleuit et saluatus est, cap. 100, lib. uIII.

Iuramentum mendax dissoluitur, quasi nullam habens uirtutem, cap. 100, lib. uIII.

Iurare non cogantur paruuli sine iusta etate, cap. 103, lib. uIII.

Qui periuratus fuerit non potest esse testis, ibidem.

Iurare non cogantur pueri ante quartum decimum annum, cap. 104, lib. uIII.

Iuramentum puelle in puerili etate quo se constringit in domo patris, si, cum primum sciuerit, pater irritauerit, nullius est momenti, cap. 105, lib. uIII.

Iuramenta filii et filie nesciente patre, et monachi nesciente abbate, irrita sunt, cap. 106, lib. uIII.

Si ut iures prouocaris ab alio, ab ipsius malo erit, quod iuras non a tuo, cap. 107, lib. uIII.

Ad iurationem qui alium prouocat et scit eum falsum iurare, plus est quam homicida, quia homicida corpus occisurus est, ille animam, imo duas animas, et eius quem prouocauit iurare et suam, cap. 108 et 110, lib. uIII.

Si iuratur ab aliquo falsum, iudicandum est talibus, qui magis possint prodesse quam obesse periurio, cap. 109, lib. uIII.

Iuramentum qui exigit ab eo quem nescit falsum iurare, non peccat, cap. 110, lib. uIII.

Iurat temere qui putat uerum esse, quod falsum est, aut falsum esse putat quod uerum est, cap. 111, lib. uIII.

Iuramentum falsum, detestanda bellua est, et rebus humanis exterminanda, cap. 111, lib. uIII.

Periurus est qui iurat uerum quod putat falsum, etsi uerum est quod iurat, ibidem.

Iuret quisque quacunque arte uerborum, Deus tamen qui conscientie testis est ita ut hoc accipit, sicut ille cui iuratur intelligit, cap. 112, lib. uIII.

Qui iurat falsum, dupliciter reus est, quia nomen Domini in uanum assumit et proximum dolo capit, cap. 112, lib. uIII.

Iuramentum quo malum incaute permittitur, non est obseruandum, cap. 113, 118, lib. uIII.---Non implere tolerabilius est quam permanere in stupri flagitio, ibidem.

Iurare Dei est prouidentia illa que statuit non eueliere statuta, cap. 114, lib. uIII.

Iurare nichil aliud est quam ius Deo reddere, cap. 115, lib. uIII.---Per filios est illos oppignerare Deo, ut hoc ueniat in caput eorum quod exit de ore ipsius, cap. 115, lib. uIII.

Qui iurat super lapidem falsum, periurus est, cap. 116, lib. uIII.---Licet uti fide eius, qui ut eam seruet per demonia iurat, cap. 117. lib. uIII.

Qui iurauit per quos non debuit, per falsos nempe deos et contra pollicitam fidem fecit, quod non debuit, bis utique peccauit, ac per hoc qui utitur fide illius qui iurauit per falsos deos et non utitur non ad malum, sed ad licitum et ad bonum, non se sociat peccato eius qui demonia  iurauit, sed bono pacto eius qui fidem seruauit, cap. 117, lib. uIII.

Iurare per falsos deos ueraciter, minus malum est quam iurare per Deum uerum fallaciter, ibidem.---Periurium tanto magis est penale quanto magis sanctum est id per quod iuratur, ibidem.

Iurare compellimur, Creatorem offendimus et nos tantummodo maculamus; cum uero noxia promissa implemus, et Dei iussa contemnimus et proximis impia crudelitate nocemus, et nos ipsos crudeliori mortis gladio trucidamus, cap. 119, lib. Iu.

Iuret ieiunus cum omni honestate et timore Dei qui in sanctis iurare debet, cap. 120, 121, lib. uIII.

Iuramentum tres comites habere debet, ueritatem, iudicium et iustitiam, cap. 123, lib. uIII.



L

Legis mutatio fit ex necessitate, cap. 29 prologi.

Legem communem non faciunt priuilegia paucorum, cap. 29 prologi.---Esse constat quecunque imperator per epistolam constituerit, uel cognoscens decreuerit, uel dicto preceperit, cap. 30 prologi.

Leges forenses canonicis aliquando inseruntur, non ut per eas ecclesiasticus iudex debeat quemquam condemnare, sed ut discat quanta penitentia sit dignum facinus, uel quod per eas membrorum mutilatione uel morte mulctatur, cap. 31 prologi.

Liber primus cum ceteris septem quid contineant, cap. 32 cum aliis usque ad finem prologi, cap. 32 prolog.

Pro luminaribus nichil presbyteri accepturi, chrisma dent, cap. 98, lib. I.

Luminaria singulis suis ecclesiis emant, cap. 89, lib. I.

Libertos legitime factos Ecclesia tueatur, cap. 82, 83, lib. II.

Libri canonici ab Ecclesia recepti, cap. 89, lib. II.

Qui libri in Ecclesia sint legendi et quo tempore, cap. 90, lib. II.

Legimus aliqua ne negligamus, legimus ne ignoremus, legimus non ut teneamus, sed ut repudiemus, cap. 134, lib. II.

Lege imperatorum non est utendum in omnibus ecclesiasticis controuersiis, cap. 138, lib. II.

Leges imperatorum aliquoties obuiant euangelice sanctioni, ibidem.

Lex imperatorum non est supra legem Dei, sed subtus, cap. 130, lib. II.

Legibus imperatorum sepe Ecclesia utitur contra hereticos et tyrannos, cap. 140, lib. II.

Leges imperatorum non sunt penitus renuende, sed ee tantum, que euangelicis, apostolicis atque canonicis decretis obuiare uidentur, sunt postponende, cap. 140, lib. II.

Lex qualis esse debeat, quibusque circumstantiis ornata, cap. 142, lib. II.

De legibus licet iudicare cum instituuntur: postquam autem fuerint institute atque firmate, non licet iudici de seipsis iudicare, sed secundum ipsas, cap. 143, lib. II.

Legem esse constat, quod imperator per epistolam constituit, uel cognoscens decreuit, uel edicto precepit, nisi sit factum ad certam personam, nam tunc personam non transgreditur, cap. 147, lib. II.

Leges imperatorum et pontificum custodiri oportet, cap. 149, lib. II.---Principum aut Patrum regulas contemni non licet, cap. 150, lib. II.---Romanorum principum nedum seruande sunt in negotiis hominum, sed etiam circa reuerentiam beati Petri, cap. 151, lib. II.

Lex Romana nullius temeritate debet corrumpi, cap. 152, lib. II.

Leges imperatorum in Ecclesie adiutorium licet assumere, cap. 153, lib. II.

Legibus imperatorum que pro Dei ueritate feruntur, non obtemperans, acquirit grande supplicium; at contra premium grande, si non obediat legibus que contra Dei ueritatem feruntur, cap. 154, lib. II.

Lector cum ordinatur, faciat de eo uerbum episcopus ad plebem indicans eius fidem, uitam ac ingenium et tradat ei codicem et quid insuper dicat ei episcopus, cap. 38, lib. III.

Laici tempore baptismi uxores habentes, si post baptismum religiose ac pie uixerint, ad clericatus sortem assumi non prohibentur, cap. 45, lib. III.

Laicus qui post uxorem, aliam cognouerit mulierem, non admittatur ad clerum, cap. 62, lib. III.

Lectores si ad annos pubertatis peruenerint, cogantur aut uxores ducere, aut continentiam profiteri, cap. 111, lib. III.

Lapsi in suum ordinem reparari non possunt, cap. 145, 146, lib. III.

 Lapsum credimus posse redire ad honorem post dignam satisfactionem, cap. 147, lib. III.

Lapsi reparari possunt post dignam satisfactionem, ibidem et cap. 148. lib. III.

Lapsos Domini sacerdotes, et reliquos fideles, nos credimus post dignam satisfactionem posse redire ad honores, ibidem.

Lacrymarum effusio tenet animi passionem; satisfactione autem impleta, auertitur animus ab ira, ibid.

Post lapsum qui recire possunt ad pristinum gradum et honorem, et qui non, cap. 119, lib. III.

Lucrum turpe dicimus, cum quis non necessitate, sed cupiditate comparat annonam uel uinum messis tempore, uel uindemie et seruat usque dum uenumdetur, cap. 162, lib. III.

Ludus tabule luxuriesus, et seminarium peccatorum, omni tempore est fugiendus, cap. 171, lib. III.

Laicus in iudicio seculari non debet clericum accusare, cap. 31, lib. Iu.---Nullus potest crimen inferre, uel episcopo uel alicui in ordinibus posito, cap. 90, lib. Iu.

Littere dimissorie apostoli uulgo dicuntur, cap. 128, lib. Iu.

Leges seculares in nostro iudicio recipimus, quia ecclesiastice leges et diuine eas recipiunt, cap. 44, lib u.

Lenonem quemque esse prohibere debent pretores, cap. 56, lib. u.

Lenonum instrumenta, ac fideiiussiones contra bonos mores facte, inualida sunt, cap. 57, lib. u.

Legitime natus patrem sequitur; non legitime natus sequitur matrem, cap. 62, lib. u.

Ligandi atque soluendi potestate se priuat, qui hanc pro suis uoluntatibus, et non pro subiectorum moribus exercet, cap. 79, lib. u.

Legitima uxor sit illa, cui tactis diuinis Scripturis iuratur se eam legitimam uxorem habiturum, cap. 79, lib. uI.

Libertas non est gratulanda, qua fit ut nec debeatur, quod cum lucro redditur, cap. 81, lib. uI.

Licitum expedit tunc, quando non solum propter iustitiam que coram Deo est, permittitur, sed etiam hominibus ex hoc nullum impedimentum salutis infertur; tunc uero quod licitum est, non expedit, quando permittitur quidem, sed usus ipsius potestatis aliis affert impedimentum salutis, cap. 101, lib. uI.

Lotharius rex prestigiis falsitatis Thebergam reginam a se expellere curabat, quasi non fuisset legitima uxor, cap. 24, lib uII.

Lex omnis Dei habet imaginem, cap. 44, lib. uII.

Leges omnes tam ecclesiastice quam seculares effusionem humani sanguinis prohibent, cap. 24, lib. uIII.

In lege ueteri talionis pena precipiebatur; in noua uero ut percutienti unam maxillam, alteram prebeamus, ibidem.

Leges humanas ac diuinas necesse est euacuari, si ut quidam putant, nomo aut reprimendus a malo, nec retrahendus ad bonum est, cap. 36, lib. uIII.

Lex mihi non esse uidetur, que iusta non fuerit, cap. 38, lib. uIII.

Ligaturas execrabilium remediorum ars non commendat medicorum, seu in precantationibus, seu in characteribus, uel in quibuscunque rebus suspendendis atque ligandis, in quibus omnibus ars demonum est ex quadam pestifera societate hominum et angelorum malorum exorta: unde et cuncta sunt uitanda a Christiano et omni penitus execratione repudianda atque damnanda, cap. 67, lib. uIII.

Librorum ordo qui seruari in ecclesiastico officio debet, et qui libri sint legendi, et quo tempore, cap. 137, lib. uIII.

Laici qui ecclesias tenent, aut eas episcopis restituant, aut excommunicationi subiaceant, cap. 145, lib. uIII.



M

Matrimonii gradus uoluntarius est, non necessarius, cap. 6 prologi.

Matrimonii in gradu et in uite perfectione ante susceptionem est deliberandum, post susceptionem uero perseuerandum, cap. 6 prolog.

Medicinas multas inueniri cogunt multorum experimenta morborum, cap. 8 prolog.

Mandata uel interdicta omnia ita sunt seruanda sicut sunt omnia eterna lege sancita, cap. 9 prolog.

Monachi non osculentur feminas, cap. 8, lib. I.

Missa celebrari non debet nisi in locis ab episcopis consecratis, uel ubi ipsi permiserint, cap. 30, lib. II.

Missa in ecclesia seu basilica combusta potest celebrari cum tabula consecrata, donec ipsa ecclesia restauretur, cap. 31, lib. II.

 Missa, nisi maga interuenerit necessitas, celebrari non debet, nisi in sacratis Domino locis, cap. 33, lib. II.

Missas celebrare in oratorio priuato non licet, cap. 39, lib. II.

Missa ante horam dici tertiam non est celebranda, cap. 49, lib. II.

Usque ad missam catechumenorum, nullus ecclesiam ingredi prohibeatur, siue hereticus, siue Iudeus, cap. 41, lib. II.

Machabeorum liber unus inter canonicos numeratur, cap. 89, lib. II.

Maria beatissima quod patrem habuerit sacerdotem quemdam ex tribu Leui Ioachim nomine, canonicum non est, cap. 128, lib. II.

Moyses et Daniel Aegyptiorum et Chaldeorum sunt litteris eruditi, cap. 133, lib. II.

Mos populi Dei et instituta maiorum pro lege sunt tenenda, ubi auctoritas diuine Scripture nichil statuit, cap. 158, lib. II.

Mores diuturni consensu utentium approbati, legem imitantur, cap. 160, lib II.

Mutari sepe solent tacito consensu principis uel alia lege lata que sibi ciuitas constituit, ibidem.

Mos est uetustate probata consuetudo, siue lex non scripta, cap. 161, lib. II.

Mens repleta torpescit, et irrigata terra corporis huius, spinas et carduos germinat, cap. 185, lib. II.

Metropolitanus intra tres menses consecrationis sue ad apostolicam sedem mittat ad fidem suam exponendam palliumque suscipiendum, cap. 11, lib. III.

Missam nullus audiat presbyteri, quem scit concubinam indubitanter habere, aut subintroductam mulierem, cap. 135, lib. III.

Monachus nullus constituat aut monasteria, aut oratorii domum sine episcopi ciuitatis licentia, cap. 174, lib. III.

Monachi qui degunt in monasteriis ciuitatum, uel in possessionibus monasterii, subiecti esse debent episcopo ciuitatis, cap. 174, lib. III.---In populari frequentia esse non debent, cap. 175, lib. III.---Habeant sui propositi principes Paulos et Antonios, Iulianos, Hilarios, Macarios; habeto simplicitatem columbe, nec cuiquam machineris dolos, et serpentis astutiam, ne illorum supplanteris insidiis, ibid.

Monachus non doctoris habet officium, sed plangentis, qui uel se, uel mundum lugeat, cap. 176, lib. III.---Mulierum maximeque adolescentularum uitet aspectum, et in tantum castigator sui sit, ut etiam que tuta sunt, pertimescat, cap. 176, lib. III.

Moyses ut prodesset populo Iudeorum quadraginta annis eruditur in eremo; pastor ouium, hominum factus est pastor, cap. 177, lib. III

Monasteria Aegyptiorum hunc morem habent ut nullum absque opere et labore suscipiant, non tam propter uictus necessaria, quam propter anime salutem, ne uagentur perniciosis cogitationibus, et instar fornicantis Hierusalem cum omni transeunti diuaricent pedes suos, cap. 178, lib. III.

Si que de monachis opera, mater Ecclesia desiderauerit, nec elatione auide monachi suscipiant, nec blandiente desidia respuant, sed miti corde obtemperent Deo cum mansuetudine, cap. 179, lib. III.

Monachi otium proprium necessitatibus Ecclesie non preponant, ibidem.

Malus coraula, bonus symphoniacus est, cap. 180, lib. III.

Monachus malus, bonus clericus est in prouerbio dici solet, ibidem.

Bonus monachus uix bonum clericum facere solet dici, ibidem.

Monachi propositum proprio arbitrio susceptum deseri non potest absque peccato, cap., 182, lib III.

Militia, si innocens est, honestum potest esse coniugium, electionem tamen meliorem deseruisse trangressio est, cap. 182, lib. III.

Monachus ante, unius anni probationem non fiat, cap. 183, lib. III.---Qui incognitus est non fiat, antequam per triennium probetur, cap. 184, lib. III.---Ante legitimos annos factus, in monachatu perseueret, si infra annum parentes eius non reclamauerint, cap. 185, lib. III.

Mulier que mutauit habitum propter continentiam, si uirilem amictum sumat, anathema sit, cap. 213, lib. III.

Mulieri crines attondenti que pena debeatur, cap. 214, lib. III.

Minorum sententia maiores damnari non possunt, cap. 17, lib. Iu.

Metropolitanus sine comprouincialium consilio aliorum causas agere non presumat, cap. 20, lib. Iu.

 Metropolitanus in suffraganei prouincia nichil absque eius consilio agat, cap. 29, lib. Iu.

Ministrorum confessio non sit extorta, sed spontanea, cap. 118, lib. Iu.

Metropolitanis et comprouincialibus episcoporum causas audire lacet sed non definire, cap. 134, 135, 136, lib. Iu.

In matrimonium incestum qui contraxerit, et liberos ex priori legitimos non habuerit, suis priuetur bonis, et eos incesti matrimonii fisco uindicetur, cap. 57, lib. u.

Mores diuturni consensu utentium approbati legem imitantur, cap. 59, lib. u.

Maledictionis sententiam cum sancti uiri proferunt non ad hanc ex uoto ultionis, sed ex iustitie examine prorumpunt, cap. 82, lib. u.

Maledictum Scriptura sacra duobus modis memorat, aliud quod approbat, et aliud quod damnat, ibidem.

Miseratio apostolica ueniam solet prestare correctis, cap. 104, lib. u.

Miserabilis est insanie, si filius patrem, discipulus magistrum sibi conetur subiugare, et iniquis obligationibus illum sue potestati subiicere, a quo credit non solum in terra, sed in celo se ligari posse et solui, cap. 108, lib. u.

Mortuis communicare non possumus quibus uiuentibus non communicauimus, cap. 118 et 136, lib. u.

Matrimonium est uiri mulierisque coniunctio indiuiduam uite consuetudinem continens, cap. 1, lib. uI.

Ad matrimonium non pertinet illa mulier cum qua non celebratur nuptiale ministerium, cap. 23, lib. uI.

Matrimonio legitimo copulatur, que uiro habenti concubinam traditur, cap. 35, lib. uI.

Matrimonium legitimum est, inter libertam et patronum, cap. 37, lib. uI.

Matrimonium contrahere licet seruo, cap. 38, lib. uI. ---Manet inter seruos quos dominus eorum coniunxerit, uno eorum libero, postea et altero seruo manente, cap. 39 et 40, lib. uI.

Matrimonia seruorum legitime facta, eorum domini non possunt dirimere, cap. 40, lib. uI.

Matrimonium est inter liberum et ancillam quam sciuerat esse talem, et collaudauerat, cap. 41, lib. uI.---Non est inter liberum hominem seu ingenuum et ancillam quam nesciuerat esse talem, si eam redimere non potest, ibidem.---Est inter mulierem ingenuam et seruum quem sciebat esse talem, cap. 42, lib. uI.---Inducit consuetudo ad liberam mulierem, cap. 48, lib. uI

Meretricibus licet meliorem uitam eligere etiamsi iurauerint se in tali pessima professione permansuras, cap. 58, lib. uI.

Meretrix est que multorum patet libidini, cap. 68, lib. uI.

Matres que tutelam filiorum habere uolunt iurent prius se ad alias nuptias non uenturas, cap. 69, lib. uI.

Matres que alia matrimonia optant, tutelas filiorum administrare non debent, ibidem.

Mulier illa infamis erit, que mortuo marito nondum annali spatio peracto, ad secundas transit nuptias, cap. 70, lib. uI.---Que ex priori marito filios non habet, non erit infamis etiam si secundo nubat, nondum peracto anno post mortem prioris, ibidem.---Que secundo nubit priuilegiis prioris mariti non utatur, cap. 71, lib. uI.---Que tutelam filiorum habet, si ad secundas nuptias transire uult, prius filiis suis impuberibus tutorem petat, et administrationis rationem reddat, et debitum si quod habent persoluat, et postea nubat cui uelit, cap. 72, lib. uI.

Mulierem qui uelari permiserit, aliam non accipiat, sed similiter conuertatur, cap. 82, lib. uI.

Mulier que uiro suo in captiuitatem ducto, alio nupserat, reuertente priori illi copuletur, cap. 86, lib. uI.--- Que alii nupserit putans uirum suum in bello mortuum, illo redeunte, ad eum cogitur redire, cap. 87, 88 et 89, lib. uI.---Nec culpabilis iudicetur et antequam alieni iuris peruasor habeatur, qui personam in eius mariti qui iam non esse estimabatur, assumpsit, ibidem.---Dimittendum et inculpabile iudicandum est quod necessitas intulit, et restituendum quod fides poscit, ibidem.

Qui matrimonium sani contraxerunt ob multam infirmitatem aut membrorum obtruncationem eorum possunt solui coniugia, cap. 93, lib. uI.

Mulier fidelis habens uirum infidelem, et hic consentit habitare cum illa, non dimittat illum, cap. 94, lib. uI.

Multa sunt facienda non iubente lege, sed libera caritate, et eadem sunt in nostris officiis gratiora, que cum liceret nobis non impendere, tamen causa dilectionis impendimus, cap. 100, lib. uI.

Matrimonium consensu contrahitur, nec inualidum fit, quia consuetudo patrie non seruatur, cap. 102, lib. uI.

Ad matrimonium sufficit solus eorum consensus quorum  de coniunctionibus agitur, qui solus si defuerit, cetera omnia cum ipso coitu celebrata frustrantur, cap. 107, lib. uI.

Matrimonium non facit coitus, sed uoluntas, Chrysostomo magno attestante; ibidem.

In matrimonium nulla inuita est copulanda, cap. 109. lib. uI.

Matrimonium non est, si quis cum serua contraxerit quam putabat esse liberam, cap. 110, lib. uI.---uitiat error conditionis, cap. 110, lib. uI.

Maritum qui propter imbecillitatem naturalem ad duos continuos annos cum uxore coire non ualet, potest mulier repudiare, cap. 113, lib. uI.

Mulier que coniuncta matrimonio probat uirum non posse se agnoscere carnaliter, accipiat alium, cap. 114, 115 et 118, lib. uI.

Maleficiis impeditis ne coire possint orationibus, eleemosynis et ieiuniis subueniendum est, et non malefica arte, cap. 117, lib. uI.

Mulier si dicit quod uir non coisset cum ea, et uir ait quod sic, in ueritate uiri consistat, quia uir caput mulieris est, cap. 119, lib. uI.

Meretricem qui retinet, fatuus et iniustus est, cap. 7 et 8, lib. uII.

Non mechaberis, id est ne quisquam post matrimonium aliis feminis misceatur ad explendam libidinem, cap. 23 et 51, lib. uII.

Mulier non est facta ad imaginem Dei, sed uir, cap. 44, lib. uII.

Mulier subiecta est uiro in omnibus, nec docere potest, nec fidem dare, nec iudicare, cap. 49, lib. uII.---Debet uelare caput suum, quia non est imago Dei, sed ut ostendatur subiecta, cap. 51, lib. uII.

Per mulierem inchoata est preuaricatio, ibidem.

Mortem non est nostrum accipere, sed illatam ab aliis libenter excipere, cap. 3, lib. uIII.

Mortis sententia lata. exsecutioni non tradatur nisi post triginta dies, cap. 10, lib. uIII.

Misericors non est, qui uitiis nutriendis parcit et fauet, ne consistet peccantium uoluntatem, cap. 15, lib. uIII.

Militare non prohibuit quibus proprium stipendium sufficere debere precepit, cap. 42, 45, lib. uIII.

Malos qui percutit in eo quod mali sunt minister Domini est, cap. 51, lib. uIII.

Militare non est delictum, sed propter predam militare peccatum est, cap. 60, lib. uIII.

Militantibus quedam sunt stipendia constituta, ne dum sumptus queritur, preda grassetur, ibidem.

Militibus, protectoribus, cunctisque rectoribus quicunque sibi stipendia publice decreta consequitur, hec Ioannis sententia potest dici, neminem concutiatis, neque calumniam faciatis; sed contenti estote stipendiis uestris, cap. 60, lib. uIII.

De magorum prestigiis an uera sint, uel phantastica que faciunt, cap. 65, lib. uIII.

Magicis prestigiis que fiunt, potius finguntur quam eorum ueritate compleantur, ibidem.

Magi sunt qui uulgo malefici ob facinorum magnitudinem nuncupantur, ibidem.---Permissu Dei, elementa concutiunt, turbant mentes hominum minus confidentium in Deo ac sine ullo ueneni haustu uiolentia tantum carminis interimunt, ibidem.---Demonibus accitis audent uentilare ut quoscunque suos perimant malis artibus inimicos, ibidem.---Sanguine utuntur, et uictimis sepe contingunt corpora mortuorum, cap. 65, lib. uIII.

Que magorum prestigiis fiunt non uera sed phantastica esse probantur, cap. 67, lib. uIII.

Magorum portentis per demonum fallaciam illuditur curiositas humana quando id imprudenter appetunt scire, quod nulla ratione eis competit inuestigare, ibidem.---Et ideo datur potestas immundis spiritibus ut peruersos sibi captent, hoc est, prauos homines seducant, illos qui spernunt ueritatem et credunt mendacio, ibidem.

Stryges mulieres nocturnis illusionibus putantes et profitentes se equitare, et multa noctu terrarum spatia pertransire, damnantur et execrantur, cap. 75, 76, lib. uIII. ---Innumera multitudo hac falsa opinione decepta, hec uera esse credunt, et credendo a recta fide deuiant, et in errorem paganorum deuoluuntur, cum aliquid diuinitatis aut numinis extra unum Deum arbitrantur, ibidem.--- Sacerdotes per ecclesias sibi commissas populo omni instantia predicare debent, ut nouerint hec omnia falsa esse, et non a diuino, sed a maligno spiritu talia phantasmata mentibus infidelium irrogari, ibidem.

Mulier infidelis, cum solus spiritus hoc patitur, hec non animo, sed in corpore euenire opinatur, ibidem.

Mulier que mentes hominum se immutare posse dicit, aut eas de odio in amorem, aut de amore in odium conuertere,  scopis correcta ex parochia eiiciatur, cap. 76, lib. uIII.

Mathematicos et planetarios Christiana et uera pietate expellit et damnat, cap. 79, lib. uIII.

De malis duobus minus elegi oportet, cap. 95, 119, lib. uIII.

Mendacii octo genera, cap. 124, lib. uIII.

Non est mentiendum in doctrina pietatis quia magnum scelus est et primum genus est detestabilis mendacii, ibidem.

Mendacium per seipsum turpe est, ibidem.---Est falsa uocis significatio cum uoluntate fallendi, cap. 125, lib. uIII. ---Faciat homo pro temporali hominum salute quod potest, cum autem aduentum fuerit ut tali saluti consulere, nisi peccando non possit, iam se existimet non habere quid faciat, quando id reliquum non esse prospexerit quod recte faciat, ibidem.

Mendacii omne genus summopere fuge, ne qualibet fallacia uitam defendas alicuius, cap. 126, 127, lib. uIII.

Cum mentiris humilitatis causa, si non eras peccator antequam mentireris, mentiendo efficeris, cap. 128, lib. uIII.

Mendacia a mendacibus serio aguntur, cum autem que non sunt, tanquam ioco dicuntur non deputantur mendacia, cap. 129, lib. uIII.

Mendaciorum duo sunt genera, in quibus non magna est culpa, sed tamen non sunt sine culpa, cum aut iocamur, aut proximo mentimur, cap. 130, lib. uIII.---Si quis forte ad istam uisibilem mortem non uult hominem prodere paratus esse debet uerum occultare, non falsum dicere, ut neque prodat, neque mentiatur, ne occidat animam suam pro corpore alterius, ibidem.

Mentiens iudicandus non est, qui dicit falsum quod putat uerum, quoniam quanto in ipso est, ille non mentitur, non fallit ille, sed fallitur, cap. 133, lib. uIII.---Omnis qui mentitur, contra id quod animo sentit loquitur uoluntate fallendi, ibidem.

Monachis et canonicis regularibus interdicitur iuri ciuili, et medecine operam dare, cap. 144, lib. uIII.

Militum nundine, ad quas ex condicto ueniunt congressuri ad ostentationem uirium suarum et audacie damnantur, cap. 148, lib. uIII.

Missas nullus audiat eorum, quos uxores uel concubinas populares cognouerit habere, cap. 142, lib. uIII.



N

Neophitos Leo pontifex maximus ad summum sacerdotium permisit ascendere, quos tamen D. Paulus publica predicatione ab eorum officio studuit remouere, cap. 10 prologi.

Necessitas in remedio quod reperit debet cessare ipsa cessante, cap. 17 prologi.

Ad nuptiarum ornatum ministeria diuina non prestentur, cap. 163, lib. I.

Nestorius hereticus duas in Christo asserebat personas, cuius heresis damnatur in concilio Ephesino primo, cap. 109, lib. II.

Nicenam synodum cum reliquis quatuor ueneramur, ait D. Gregorius, etc., cap. 147, lib. III.

In negotiis ecclesiasticis dicta ante illius exitum recedere licet si necesse fuerit, non ita in secularibus, cap. 100, lib. Iu.

Nemo suum dicere potest, quem pereuntem contempsit, cap. 52, 53, lib. u.

Nemo propere uel prepostere scilicet non commonitus, nec conuictus est iudicandus, cap. 124, lib. u.

Nuptias celebrare quibus temporibus liceat, cap. 2, 3, lib, uI

Nubendi licentia non tribuitur his qui continentes esse decreuerunt, cap. 4, lib. uI.

Nuptias occultas nullus faciat, cap. 5, 6, lib. uI.

Nubentibus annulus in quarto digito inseritur, quia in eo uena quedam  sanguinis ad cor usque perueniat, cap. 8, lib. uI.

Nuptie secunde in utroque Testamento licite esse monstrantur, cap. 22, lib. uI.

Nuptiarum ueritas non consistit in coniunctione maris et femine, cap. 29, lib. uI.---Omne bonum impletum est in ipsis Christi Domini nostri parentibus; fuerunt enim in eo matrimonio fides, proles et sacramentum: fides quia nullum adulterium; proles, quia Dominus ipse noster, et sacramentum quia nullum diuortium, cap. 30, lib. uI.

Non enim qui bonus permanet, ipse polluitur si societur malo: sed qui malus est, in bonum conuertitur, si boni exempla sectetur, cap. 57, lib. uI.

Nuptie secunde licite esse probantur, cap. 59 et 60, lib. uI.

Nec ullas nuptias audeo damnare, nec eis uerecundiam numerositatis auferre, ait D. Augustinus, ibidem.

Nuptiarum federa inter uiuentes, quantumuis aliis  adheserint, sunt inseparabilia, cap. 74, lib. uI.

Nuptiarum uinculum manet etiam si proles cuius causa initum est, manifesta sterilitate non sequatur, cap. 105, lib. uI.

Nubere non cogitur puella cui nunquam consensum adhibuit, etiam si iuramentum patris interueniat, cap. 108, lib. uI.

Negotiari aliquando licet, aliquando non licet: antequam ecclesiasticus quis sit, licet ei negotiari; facto iam non licet, cap. 26, lib. uII.---Gradus consanguinitatis, nomina graduum, superiorum seu inferiorum, siue ex latere uenientium, cap. 89, lib. uII.

Non solum respiciamus ad opera, sed tempus et causam, et ad uoluntatem, personarum quoque differentiam: non enim possumus aliter ad ueritatem peruenire, cap. 18, lib. uIII.

Non corrigere filium suum non est caritas, sed languor, cap. 22, lib. uIII.

Necromantici sunt, quorum precantationibus uidentur resuscitati mortui diuinare, et ad interrogata respondere, cap. 65, lib. uIII.---A quod est mortuus, et quod est diuinatio nuncupatur, ibidem.

Necromantia quando fit, cruor aque admiscetur, ut colore sauguinis facilius prouocentur demones, qui amare sanguinem dicuntur, ibidem.



O

Originali cum peccato nascitur omnis homo, qui per concubitum uiri et mulieris concipitur, cap. 8, lib. I.

Originali a peccato nullus liberatur, nisi per fidem mediatoris Dei et hominum hominis Iesu Christi, cap. 8, lib. I.---In peccato concepti, siue fuerint paruuli in uteris matrum uiuentes, siue extra, siue adulti, mortui absque baptismo damnantur, cap. 9, lib. I.

Pro ordinibus nichil accipiendum, cap. 98, lib. I.

In oratorio priuato orare licet, cap. 39, lib. II.

Origenem schismaticum appellat Gelasius papa, cap. 91, lib. II.

Origenis opera cum auctore suo renuenda dicimus, preter nonnulla que diuus Hieronymus non repudiat legenda, ibidem.

Ordinandorum examinatores inuestigent eorum uitam, genus, patriam, etatem, institutionem, locum ubi educati sunt, si sint bene litterati, si in lege Domini instructi, si fidem catholicam teneant firmiter, et uerbis simplicibus asserere queant, cap. 21, lib. III.

Ordinandi per tres continuos dies examinentur, et sabbato qui probati sunt inuenti, episcopo represententur, ibidem.

Ordinandorum examinatores caueant ne aut fauoris gratia, aut cuiuscunque muneris cupiditate illecti, a uero deuient, ut indignum et minus idoneum ad sacros ordines suscipiendos manibus episcopi applicent, ibidem.

Ordinationes presbyterorum et diaconorum non celebrari debent, nisi in quatuor temporibus anni, cap. 25, lib. III.

Ordinetur nullus nisi in loco certo et religioso, uel saltem uno anno in ciuitate moretur, ut de uita et conuersatione atque doctrina illius certitudo possit agnosci, cap. 26, lib. III.

Ordinari presbyter aut diaconus nullus debet, nisi mereatur publice ordinationis uocabulum apud eos quos uixerit, cap. 27, lib. III.

Ostiarius cum ordinatur, tradat ei episcopus claues ecclesie de altari, et quid insuper ei dicat episcopus, cap. 39, lib. III.

Ad ordines sacros nullus de seruili conditione promoueatur, nisi libertatis charta in ambone ante ordinationem legatur, cap. 48, lib. III.

Ordinatus ab heretico Necebone in diaconum reordinatur ab Urbano II papa, cap. 81, lib. III.

Nedum qui ordinantur pro pecunia anathemate feriuntur, sed etiam hi qui pro eis sunt mediatores, cap. 123, lib. III.

Ordinatus ab eo quem scit simoniacum, et ipse, et ordinans depositi penitentiam agant, et a propria dignitate priuati persistant, cap. 126, lib. III.---Nullus migret de sua parochia ad aliam, nec ad limina apostolorum causa orationis sue ecclesie cura derelicta, nec ad palatium causa interpellandi, cap. 71, lib. III.---Semel iterum ordinari, non debet, cap. 76, lib. III.---Nisi ordinatus fuerit aliquis, etsi boni meriti sit, non tamen potest benedicere, cap. 79, lib. III.

In ordinibus minoribus constitutus uel etiam laicus si uirginem non duxerit, ad subdiaconatum prouehi non potest, ibidem.

Post ordinationem lapsus, depositus permanebit, cap. 141, 142, lib. III.

Otiosus omnis in desideriis est, cap. 178, lib. III

 Oues pastorem suum non reprehendant, cap. 36, lib. Iu.

Origenes post mortem excommunicatur, cap. 116, lib. u.

Osee propheta non est culpandus, si meretricem quam duxit, conuertit ad pudicitiam, cap. 57, lib. uI.

Occidere hominem ex officio non est peccatum, cap. 1, lib. uIII.

Non occidendi preceptum non sunt transgressi qui auctore Deo bella gesserunt, cap. 2, lib. uIII.

Qui occidit seipsum homicida est et tanto fit nocentior cum se occiderit quanto innocentior in eo causa fuit, qua se occidendum putauit, ibidem.

Occidere filium Abraham cum uoluit, non fecit contra preceptum, quia obedienter hoc fecit, non crudeliter, ibidem.

Quisquis occiderit hominem quemlibet uel seipsum, homicidii crimine innectitur, his exceptis quos uel lex iusta generaliter, uel ipse iustitie fons Deus occidi iubet, cap. 2, lib. uIII.

Occidentium clericum uel monachum pena, cap. 8, lib. uIII.

Qui occiderit hominem odio et non iustitie zelo, qua pena sit plectendus, cap. 9, lib. uIII.

Occidit Phinees hominem et reputatum est ei ad iustitiam, cap. 18, lib. uIII.

Occidere quemquam nulli nisi iudici licet, cap. 23, lib. uIII.

Ordines ecclesiastici non sanguinis sunt sed meriti, cap. 151, lib. uIII.



P

Preceptiones alie sunt mobiles, alie immobiles. Mobiles sunt quas lex eterna non sanxit, sed posteriorum diligentia ratione utilitatis inuenit, non ad salutem principaliter obtinendam, sed ad eam tutius inueniendam: immobiles uero sunt quas lex eterna sanxit, que obseruate salutem conferunt, non obseruate eamdem auferunt, qualia sunt, diliges Dominum Deum tuum et proximum tuum, cap. 7 prologi.

Precepta que aduersus uitia loquuntur, immobilia sunt, ut: Non occides, non mechaberis, etc. cap. 7 prologi.

Prohibitionibus nonnulla interdicuntur, ita quod si interdicta non fuissent, nec mors operaretur, nec salus periclitaretur, cap. 7 prologi.

Penitentia aliquorum ficta per affectatas honorum potentias, cap. 8 prologi.

Principes ecclesiarum multa pro tenore canonum districtius iudicant, multa pro temporum necessitate tolerant, multa pro personarum utilitate, uel strage populorum uitanda dispensant, multa etiam a sanctis Patribus immutata, Scripturarum testimoniis comprobantur, ibid.

Peccantium turba, generali obiurgatione ferienda est, cap. 15 prologi.

Peccatur cum a turba in omnes propter multitudinem potest uindicari, cap. 16 prologi.

Presbyterorum filios quidam Romani pontifices decreuerunt non esse assumendos ad presbyteratum, cap. 27 prologi.---Filii, si conuersatione sancta et uite integritate fuerint probati, non solum ad presbyteratum, sed etiam ad summum sacerdotium possunt promoueri, cap. 27 prologi.---Filii fuerunt summi pontifices sex uidelicet Felix tertius, Agapitus, Gelasius, Syluerius, Deusdedit, et Theodorus Theodori episcopi filius, cap. 29 prologi.

Pater principium deitatis, cap. 1, lib. I.---Filius et Spiritus sanctus unius eiusdem substantie inseparabili equalitate diuinam insinuans unitatem, cap. 7, lib. I.---Filius et Spiritus sanctus, sicut inseparabiles sunt, ita inseparabiliter operantur, cap. 7, lib. I.

Patrinus, unus et idem esse potest, necessitate cogente in catechismo, baptismo et confirmatione, cap. 77, lib. I.---Unus idemque non potest esse in baptismo et in confirmatione secundum consuetudinem Romanam, cap. 77, lib. I.---Unus et non plures debent suscipere infantem in baptismo, idem in confirmatione, cap. 78, lib. I.---Esse non potest, nec in baptismo, nec in confirmatione qui non fuerit baptizatus et confirmatus, cap. 79, lib. I.---Esse non potest abbas uel monachus, cap. 80, 81, lib. I.

Patrini fideiiussores sunt apud Deum pro eis quos de sacra fonte susceperunt, et quid debent filios docere, cap. 82, lib. I.

Prefationes nouem tantum sunt in sacro catalogo recipiende, cap. 158, lib. I.

Presbyter nisi duobus presentibus sibique respondentibus, cap. 159, lib. I.

Pollutio in somnis quatuor modis contingere potest, cap. 160, lib. I.---In somnis quando sacrificium misse celebrare  impediat, et quando non, ibidem.---Laici de ecclesiis non eiiciant absque episcoporum consensu, cap. 46, lib. II.

Presbyteros laici non constituant, sed neque eiiciant sine consensu suorum episcoporum, cap. 47, lib. II.

A presbyteris propter emendationem ecclesie munera exigat, cap. 48, lib. II.

Presbyter qui tempore promotionis sue ad ordinem nichil habet, si postea predium emit, ecclesie presumitur esse, cap. 50, 52 et 53, lib. II.

Picture in ecclesiis non fiant, cap. 55, lib. II.---Non sunt frangende neque de ecclesia tollende, cap. 56, lib. II.

Pictura gentibus pro lectione est, cap. 50, lib. II.--- Est idiotis quod legentibus scriptura, ibidem.

Partes quatuor fieri debent de fidelium oblationibus, una sit episcopi, altera clericorum, tertia pauperum, quarta ad restaurationem ecclesie, cap. 60, lib. II.

Parochie que apud episcopum sine uiolentia triginta annis possidentur, maneant immobiles, cap. 64, 65, lib. II.

Prescriptio quadraginta annorum religiosis domibus conceditur, cap. 66, lib. II.

Possessio tricennalis intra unam prouinciam seruari debet, cap. 67, lib. II.---Tricennalis alienam diecesim tollit, cap. 68, lib. II.

Peniteat quindecim annos qui ecclesiam combusserit, et eam non restituat, cap. 70, lib. II.

Possessiones Deo sacratas qui fastu superbie inhoneste tractauerit communione fidelium priuetur, cap. 71, lib. II.

Paulus apostolus uersus petarum scriptis suis inseruit, cap. 133, lib. II.

Petarum figmenta Christianis legere ideo prohibetur, quia per oblectamenta fabularum mentem excitant ad incentiuam libidinum, cap. 137, lib. II.

Priscianus Cesariensis grammatice artis profunda rimatus est, cap. 145, lib. II.

Petrus qui circumcidebat, cessit Paulo ueritatem predicanti, cap. 167, lib. II.

Ad pape electionem adhibeantur imprimis cardinales episcopi, mox Christi clerici cardinales et reliquus populus et clerus, cap. 1, lib. III.

Contrarium, c. 8, libri tertii, et capite, nullus, et Adrianus, prima distinctione, 63.

Pape electio si in urbe fieri non possit, cardinales episcopi cum religiosis clericis catholicis laicisque licet paucis ius potestatis obtineant ad eligendum sedis apostolice pontificem, ubi congruentius indicauerint, ibidem.

In papam electus, si malignitatis studio intronizari non ualet sicut papa auctoritatem obtineat regendi sanctam Romanam Ecclesiam et disponendi omnes facultates illius, quod beatum Gregorium fecisse ante suam consecrationem cognouimus, ibidem.---Electus ab omnibus, presentibus legatis imperialibus consecretur, ibidem.

In pape electione si studia ceperint esse diuersa, sententia plurimorum conuincat, cap. 2, lib. III.---Electione ille omnibus preponatur, qui cleri plebisque consensus concorditer postulauerit, cap. 6, lib. III.

Presbyteri et diaconi professionem episcopo suo faciant, ut pure et caste uiuant, cap. 22, lib. III.

Presbyterum ante triginta annos, id est ante uiri perfecti etatem, nullus ordinare presumat, cap. 28 et 32, lib. III.

Presbyter si trigesimum non impleuerit annum, non ordinetur etiamsi ualde sit dignus, qui et ipse ea etate uoluit baptizari et cepit docere, cap. 29, lib. III.---Cum ordinatur et episcopus et presbyteri omnes qui presentes sunt, manus suas iuxta manum episcopi ponant, cap. 33, lib. III.

Psalmista, id est cantor, potest absque scientia episcopi sola presbyteri iussione officium suscipere cantandi, et quid insuper dicat sibi presbyter, cap. 40, lib. III.

Primicerii officium quod sit, cap. 41, lib. III.

Penitens quamuis bonus, clericus non ordinetur: si aliter per episcopi ignorantiam factum fuerit, deponatur a clero, cap. 60, lib. III.---Non admittatur ad clerum nisi tantum necessitas aut usus exegerit, et tunc inter ostiarios uel lectores deputetur: si ordinatus ante fuerit, inter subdiaconos habeatur, cap. 61, lib. III.---Dicitur, qui post baptismum aut pro homicidio, aut pro diuersis criminibus, grauissimisque peccatis, publicam penitentiam gerens, sub cilicio diuino fuerit reconciliatus altari, cap. 61, lib III.

Presbyteri aut diaconi qui de locis ubi ordinati sunt, ad alia se transferunt loca, deponantur, cap. 72, lib. III.

Presbyteris per diuersa uagari loca non liceat, sed in  ecclesiis maneant in quibus constituti sunt, cap. 71, lib. III.

Presbyter ad alium migrans locum non recipiatur nisi sue migrationis causam dixerit, cap. 75, lib. III.

A Petro post Christum Dominum sacerdotalis cepit ordo, cap. 82, lib. III.

Presbyter si uxorem acceperit, deponatur ab ordine: si fornicatus fuerit, ab Ecclesia pellatur, cap. 91, lib. III.

Presbyteri diaconi et subdia oni a suorum graduum dignitate de iciantur, si incontinentes fuerint, cap. 103, lib. III.

Presbytera dicitur que presbyteri erat uxor, cap. 114, lib. III.

Presbyter presbyteram suam, id est uxorem, ut sororem diligat, sed quasi hostem caueat nec sinat eam nunquam ad se propius accedere, uel per eam sibi ministrari necessaria, cap. 114, lib III.

Ubi penitentie remedium necessarium est, illic ordinationis honor locum habere non potest, cap. 130, lib. III.

Peccatum paganitatis incurrit quisquis dum Christianum se asserit, sedi apostolice obedire contemnit, cap. 134, lib. III.

Presbyteri, diaconi et subdiaconi qui in crimine fornicationis iacent, non ingrediantur ecclesiam nisi prius penitentiam egerint, ibidem.

Presbyteri, diaconi et subdiaconi fornicarii in peccato perseuerantis, nullus audiat officium, cap. 134, lib. III.--- Fornicarii benedictio conuertitur in maledictionem, et oratio in peccatum, iuxta illud Malachie II, Maledicam, etc., ibidem.

Penitentia in diuo Petro post negationem secuta est, et post penitentiam indulgentia ei data est, quia illum ab apostolatu non deiecit, quem ante seipsum negaturum predixii, cap. 147, lib. III.

Quos penitentie precesserit satisfactio, uel condigna peccatorum confessio, illos ad pristinos gradus canon redire precepit, cap. 149, lib III.---At contra hi qui nec a uitio corruptionis emendantur, atque hoc ipsum carnale delictum quod admittunt, etiam uindicare quadam superstitiosa temeritate nituntur, neque gradum utique honoris, neque gratiam communionis recipiunt, cap. 149, lib. III.

Qui per penitentie satisfactionem nouerit propria delicta deflere, potest restaurari in proprio ordine; qui uero negligit nec luget que gessit, nec lugenda sine ullo pudore religionis, uel timore iudicii diuini committit, cum nullo modo posse ad pristinum gradum restaurari cognoscas, cap. 149, lib. III.

Presbyter aut diaconus qui confitentur se ante ordinationem peccasse, non sacrificet presbyter, et conuicti deponantur, cap. 150, lib. III.---Qui confitetur se corporaliter lapsum ante ordinationem non sacrificet, cap. 151, lib. III.

Propositum unumquodque habet principes suos, cap. 157, lib. III.

Puella si ante duodecim annos fuerit religionem ingressa et parentes uel tutores tacendo consenserint, in sancto proposito permaneat, cap. 187, lib. III.

Professio religionis quomodo fieri debeat, cap. 102, lib. III.

Petrus et Paulus non diuerso  sed uno tempore eodemque die gloriosa morte in urbe Roma sub Nerone coronati sunt, cap. 3, lib. Iu.

Pontifex summus a nullo iudicari habet in terris, quod multis exemplis probatur, cap. 6, lib. Iu.

Populus Dei, a populo Dei non separat materna conditio sed propria culpa, cap. 47, lib. Iu.

Pape cause a nullo homine iudicantur, at papa aliorum hominum causas iudicat, cap. 8, lib. uI.

Pontifex apostolice sedis iudicandus Dei solius reseruatur arbitrio, cap. 8, lib. Iu.

Pontifices summi Petri successores celo tantum debent innocentiam, ibidem.

Prouincie multo ante Christi aduentum diuise sunt, maxima ex parte et diuisio postea renouata est ab apostolis et a beato Clemente, cap. 23, lib. Iu.

Ad primates post sedem apostolicam summa negotia conueniunt, ibidem.

Primatibus et patriarchis que obedientia sit exhibenda, ibidem.

Prouincia est que habet decem uel undecim ciuitates et unum regem, et totidem minores potestates sub se et unum metropolitanum aliosque suffraganeos decem uel undecim episcopos iudices, cap. 24, lib. Iu.---Unaqueque non oportet ut degradetur, uel deshonoretur, sed apud semetipsam habeat iudices sacerdotes et episcopos, ad  quorum iudicium omnes cause referantur, ibidem.

Primates nulli archiepiscopi uocentur, nisi illi qui primas tenent ciuitas, cap. 25, lib Iu.

Primatum nullus uel archiepiscoporum debet aliquem de alterius parochia excommunicare, cap. 27, lib. Iu.

Primas nullus aut metropolitanus in alterius parochia quidquam agere potest, nisi de consensu episcopi, cap. 28, lib. Iu.

Primates uel patriarche nichil priuilegii habent pre ceteris episcopis, nisi quantum sacri canones concedunt et prisca consuetudo illis antiquitus contulit, cap. 29, lib. Iu.

Pastorem oues non debent accusare, nisi a recta fide errauerit, cap. 29, lib. Iu.

Pastorum facta eris gladio ferienda non sunt, quanquam recte reprehendatur, ibidem.

Qui non probauerit quod obiicit penam quam intulerat, ipse patiatur, cap. 75, lib. Iu.

Purgatio canonica purgandus presbyter infamatus de crimine quomodo sit, cap. 1, lib. u.

In purgatione canonica digna satisfactio est si ab eis a quibus creditur reus, post rectam securitatem de imposito crimine innocens esse manifestetur, ibidem.

In purgatione sua Leo papa duodecim episcopos habuit, cap. 3, lib. u.

Purgandus presbyter quomodo sit, ibidem.

Purgauit se Leo papa de crimine obiecto et quomodo, cap. 4, lib. u.

Purgare quomodo fecit Leonem episcopum de crimine obiecto diuus Gregorius papa, cap. 5, lib. u.

Purgare quomodo fecerit Mennam episcopum beatus Gregorius, cap. 6, lib. u.

Ad purgationem faciendam interdicitur aque feruentis siue ferri candentis contactus, cap. 8, lib. u.

Purget se laicus per iuramentum, cap. 10, lib. u.

De presbyteris non est laicis iudicandum, nec quidquam de uita eorum inuestigandum, sed reseruandum episcoporum iudicio, cap. 12, lib. u.

Probatio non a possessore, sed a petitoris partibus requiratur, cap. 17, lib. u.---Ab eo queri debet, qui peitam rem desiderat obtinere, non ab illo qui se iure tenere intendit, cap. 17, lib. u.---Ei incumbit qui dicit, non qui negat, cap. 18, lib. u.

Probat uera esse que aduersus se dicta sunt, qui ad ea confutanda minime uult adesse, cap. 44, lib. u.

Per procuratorem aut per seruum colonum non potest domino inuito fieri preiudicium, cap. 48, lib. u.

Potestatem ligandi atque soluendi diuus Petrus Clementi tradit, cap. 48, lib. u.

Plerumque contingit ut iudicis locum teneat cuius ad locum minime concordat uita ac sepe agitur, ut uel damnet immeritos, uel alios ipse ligatus soluat, cap. 78, lib. u.

Patrinum ita diligere debet homo tanquam patrem, cap. 124, lib. uI.

Penitentia Astulphi, qui sine causa mortis suam interfecit uxorem, cap. 16, lib. uII.

Que penitentia sit imponenda ei qui iniuste uxorem suam interfecit, ibidem.

Purgatio adulterii imputati quomodo fieri debeat, cap. 39, lib. uII.

Propinquitatum omnia nomina continentur in septem gradibus, cap. 80 et 89, lib. uII.

Propter peccata preterita magis hac uita opus est, ut possint homines penitendo seruari, cap. 2, lib. uIII.

In persecutionibus non licet propria perire manu absque eo ubi castitas periclitatur, sed percutienti colla submittere, cap. 3, lib. uIII.

Pena interficientium clericos uaria, cap. 7, lib. uIII.

Petrus orando Thabitam suscitauit, increpando autem Ananiam et Saphiram morti tradidit, cap 19, lib. uIII.

Papa Leo aduersus Saracenos Romam est ingressus, et populum contra eos iussit congregari, cap. 27, lib. uIII.

Papa sui gregis in omnibus ultor esse debet et precipuus adiutor, cap. 29, lib. uIII.

Non persequitur nisi qui ad malum cogit, qui uero uel factum punit, uel prohibet ne fiat, non persequitur iste sed diligit, cap. 36, lib. uIII.

A preliis est abstinendum non solum quadragesimali, sed etiam omni tempore, si nulla urget necessitas, cap. 37, lib. uIII.

Peccantium felicitate nichil est infelicius, qua penalis nutritur impunitas, et mala uoluntas, uelut hostis interior roboratur, cap. 42, lib. uIII.

Quomodo pugnatur, Deus apertis celis spectat, et partem quam inspicit iustam, ibi dat et palmam, cap. 43, lib. uIII.

 Arripe manibus arma, et oratio aures pulset auctoris, ibidem.

Princeps est uindex contra omnes iniquos, ut terrore comprimat quos nequit corrigere monitis salubribus, quare non sine causa gladium portat, cap. 55, lib. uIII.

Pythonisse a Pythonio Apolline dicte, quod is auctor diuinandi fuerit, cap. 66, lib. uIII.

Prestigium Mercurius primus dicitur inuenisse, et dicitur prestigium, eo quod prestringat aciem oculorum, cap. 67, lib. uIII.

Hoc est prestigium Satane, quo ut plurimos fallat, etiam bonos in potestate se habere confingat, ibidem.

Priuilegia singulorum non possunt legem facere communem, cap 73, lib. uIII.

Promissa omnia non semper soluenda sunt, cap. 102, lib. uIII.

Penitentia Dei, est rerum mutatio: non penitere Dei est statuta non reuocare, cap. 114, lib. uIII.

Pontificem summum eligendi ius habet imperator, cap. 135, 136, lib. uIII.

Papa Adrianus cum uniuersa synodo tradiderunt Carolo ius et potestatem eligendi pontificem et ordinandi apostolicam sedem, ibidem.

Ad pacem firmiter tenendam episcopi, omni tepiditate deposita, mutuum sibi consilium et auxilium prebeant, cap. 147, lib. uIII.



Q

Que neque sanctarum Scripturarum auctoritatibus continentur, nec de conciliis episcoporum statuta inueniuntur, nec consuetudine Ecclesie roborata sunt, resecanda sunt, cap. 168, lib. II.

Quatuor tempora instituta a Calixto papa et martyre duodecimo a Petro, cap. 175, lib. II.

Quaternum solemne agamus ieiunium per Quatuor tempora anni, sicut et ipse annus per quatuor tempora uoluitur, cap. 175, lib. II.

In Quatuor temporum ieiunio, feria quarta, sexta et Sabbato ueniant omnes ad ecclesiam hora nona cum letaniis ad missarum solemnia, cap. 180, lib. II.

Quadragesima summa obseruatione est obseruanda, ieiunii dies preter Dominicos nullatenus soluantur, cap. 182, lib. II.

Per Quadragesime triginta sex dies ieiunii quasi anni decimas Deo damus, ibidem.

Ut quadraginta dierum sacer numerus impleatur, quem Saluator noster suo sacrauit ieiunio quatuor dies prioris hebdomade adduntur, ibidem.

In Quadragesima ieiunare nullatenus credendi sunt, et si ante manducauerint, quam uespertinum celebretur officium, ibidem.

In Quadrag. concurrendum est ad missam, et auditis missarum solemniis, et uespertinis officiis, largitis eleemosynis, ad cibos accedendum, cap. 184, lib. II.

Quod non habuit quis, dare non potuit, cap. 130, lib. III.

Qui terrore presidis seruum se esse mentitur, postea se potest defendere, cap. 49, lib. u.

Quod ante nullius est, id naturali ratione occupanti conceditur, cap. 76, lib. u.

Qui eiectus est iniuste potest interpellare proximos episcopos, cap. 127, lib. u.

Que perturbato animo quis fecit, tranquillo corrigat, cap. 131, lib. u.

In Quadragesima non licet conuiuia facere, cap. 3, lib. uI.

Quod Dominus prohibet, fieri omnino non licet, cap. 100, lib. uI.

Quod Dominus iubet, seruus bonus nullus prohibet, cap. 101, lib. uI.

Quorum unum corpus est, unus debet esse et animus, cap. 109, lib. uI.

Ea que propter bonum aut licitum facimus aut habemus, si per hoc preter nostram uoluntatem alicui quidquam mali acciderit, absit ut nobis imputetur, cap. 1, lib. uIII.

Quicunque sibi stipendia publice decreta consequitur, si amplius querit, tanquam calumniator et concussor Ioannis sententia condemnatur, cap. 60, lib. uIII.



R

Regulas ab apostolis uel apostolicis uiris tradita, Romana Ecclesia custodit et custodiri mandat, cap 17, Prolog.

Rebaptizationes, uel reordinationes fieri non licet, cap. 83, lib. I.

Rebaptizare hereticum hominem qui sanctitatis signa percepit, que Christiana tradit disciplina, omnino peccatum est, cap. 84, lib. I.

 Rebaptizari non debet, qui in confessione sancte Trinitatis est ab heretico baptizatus, cap. 85, lib. I.

Raptor et rapta si ad ecclesiam confugerint, quid fieri debeat, cap. 72, lib. II.

Rufinus de arbitrii libertate notatur, cap. 91, lib II.

Reuelatione facta cedat error ueritati, cap. 167, lib. II.

Religionem quam paucissimis et manifestissimis celebratam sacramentis, misericordia Dei uoluit esse liberam, cap. 168, lib. II.

Rebus pretereuntibus quisquis restrictius utitur quam sese habent mores eorum cum quibus uiuit, aut intemperans aut superstitiosus est, quisquis uero eis utitur ut metas consuetudinis bonorum inter quos uersatur, excedat aut aliquid significat, aut flagitiosus est, cap. 195, lib. II.

Romana sacrosancta Ecclesia et apostolica, non ab apostolis, sed ab ipso Domino Saluatore nostro, primatum obtinuit, cap. 2, lib. Iu.---Ecclesia catholica et apostolica nullis synodicis constitutis ceteris ecclesiis prelata est, sed euangelica uoce Domini et Saluatoris nostri primatum obtinuit: »Tu es Petrus, et super hanc,« etc., cap. 3 et 10, lib. Iu.

Primatus Petri. Ecclesia de omni Ecclesia fas habet iudicandi, neque cuiquam licet de eius iudicio iudicare, cap. 9, lib. Iu.

Ad Romanam Ecclesiam de qualibet et mundi parte appellandum est, ab illa autem nemo est appellare permissus, ibidem Primatus Petri. Sedis apostolice iudicia iudicare aut sententiam retractare, nemini est permissum, cap. 10 et 11, lib. Iu.---Primatus. Sedis apostolice auctoritate, maius nullum est iudicium, cap. 11, lib. Iu.---Primatus. Sacrosancta Romana Ecclesia habet potestatem singulari priuilegio sibi concessam aperire et claudere ianuas celestis regni quibus uoluerit, cap. 12, lib. Iu.

Rem alienam qui subripit, lege seculari cautum habetur, in undecuplum restituat, cap. 47, lib. Iu.

Reus spontanea professione reum non faciat; nec illi de altero credatur, qui se criminosum confessus est, cap. 68 et 69, lib. Iu.---Damnari non potest, nisi conuictus aut sponte confessus, cap. 135, lib. Iu.

Rerum diuisio uel rerum dominia quedam acquiruntur iure naturali et quedam ciuili, cap. 76, lib. u.

Rapta raptori nubere potest, cap. 33, lib. uI.

Raptus illicitus coitus dicitur a corrumpendo, unde qui raptu potitur, stupro fruitur, cap. 53, lib. uI.

Raptores puellarum clerici decidant a proprio gradu, laici uero anathematizentur, cap. 53, lib. uI---Rapt. puellarum raptas ad coniugia legitima sibi nullatenus possunt uindicare, cap. 55, lib. uI.

Raptori uel rapte post penitentiam licite coniugia concedantur, cap. 56, lib. uI.

Repudio interposito inter gentes, et cui illa uoluerit nubat, et ille quam uoluerit ducat, cap. 6, lib. uII.

Reos sue mortis, melior post mortem uita non sufficit, cap. 2, lib. uIII.

Rex debet furta cohibere, adulteria punire, impios de terra perdere, parricidas et periuros non sinere uiuere, et filios suos non sinere impie agere, cap. 33, lib. uIII.--- Aliter seruit quia homo est, aliter etiam quia rex est, cap. 59, lib. uIII.---Quia homo est seruit uiuendo fideliter; quia etiam rex est, seruit leges iusta precipientes et contraria prohibentes conuenienti rigore sanciendo, ibidem.

Rempublicam gerere non criminosum est, sed ideo rempublicam gerere, ut rem familiarem, et diuitias potius augeas uidetur esse damnabile, cap. 60, lib. uIII.

Ream linguam non facit nisi rea mens, cap. 111, 116, lib. uIII.



S

Sanctiones regularum ecclesiasticarum partim excipiuntur ex Romanorum pontificum exemplis, partim ex conciliorum catholicorum episcoporum gestis, partim ex tractatibus orthodoxorum Patrum, partim ex institutionibus catholicorum regum. Iuon. Carnot. in Panorm. seu decretorum libro, cap. 1, prolog.

Sacrorum eloquiorum una est facies, cap. 4, prolog.

Spiritualis homo tunc dispositum non implet quando consultius aliquid pro salute eorum quibus prodesse uult, prouidet, cap. 9, prolog.

Separationis consilia inania sunt contra multitudinem peccantem, cap. 14, prolog.

Synodus synodum soluit propter unitatem et pacem Ecclesie, cap. 29, prolog.

Spiritus sanctus ex Patre et Filio. cap. 1, lib. I.

Sacramentum accipis in similitudinem, sed uere nature  gloriam uirtutemque consequeris, cap. 127, lib. I.

Sacramentis spiritualibus, ubi precepit uirtus, seruit effectus, cap. 129, lib. I.

Sacramentum est inuisibilis gratie uisibilis forma, cap. 130, lib. I.

Sacrificium uisibile, inuisibile est sacramentum, ibidem.

Signum est res preter speciem quam ingerit sensibus, aliud aliquid ex se faciens in cognitionem uenire, cap. 131, libro.

Species et similitudo illarum rerum uocabula sunt que ante fuerunt, scilicet panis et uini, cap. 132, lib. I.

Sacrificium Ecclesie constat uisibili elementorum specie et inuisibili Domini nostri Iesu Christi sanguine et carne, sacramento et re sacramenti, hoc est corpore Christi, cap. 138, lib. I.

Sanctorum corpora usque ad finem seculi in sepulcro erunt, cap 141, lib. I.

Sacrificium misse exemplum est illius quo Christus in cruce mortuus est, cap. 145, lib. I.---Et hostia non sunt multa, sed unum quia semel oblatus est Christus, ibidem. ---Unum est sicut quod ubique offertur, unum corpus et non multa corpora, ibidem.

In sacrificio misse uarii errores, alii enim lac pro uino dedicabant, alii sacram eucaristiam intinctam populis porrigebant, etc., cap. 174, lib. I.

Sacrificiis Deo oblatis, omne crimen atque peccatum deletur, ibidem.

In sacrificiis diuinis offerre non licet nisi panem tantum, et calicem uino et aqua permistum, ibidem.

Sacrificium altaris nullus celebrare presumat, nisi in panno puro lineo, cap. 162, lib. I.

Sepelire mortuum in ecclesia quasi hereditario iure nemo audeat, nisi quem episcopus aut sacerdos dignum duxerit, cap. 25, lib. II.

Sepulturam temerario ausu: sepulturam cuiuscunque temerario ausu nemo audeat uiolare, ibidem.

De sepultura pretium nec coacti debemus accipere, cap. 26, lib. II.

De sepultura aliquid peti aut exigi, omni modo prohibet diuus Gregorius, cap. 27, lib. II.

Sanctorum corpora de loco ad locum sine principis et episcoporum sancteque synodi licentia nullus transferre presumat, cap. 36, lib. II.

Sedium episcopalium mutationes, temporis necessitate fieri possunt, cap. 37, lib. II.

Sanctorum loca tribus de causis mutanda sunt, cap. 38, lib II.

Sacerdos qui contemptu minoris Ecclesie maiorem ambit, utraque careat, cap. 45, lib. II.

Spatia que definita fuerint, tempore prescribi non possunt, cap. 69, lib. II.

Seruus qui ad ecclesiam confugerit, ad dominum suum redire cogatur, suscepto prius a domino ecclesiastico iuramento pro commissa culpa, cap. 73, 74, lib. II.

Sacrilegium multipliciter committitur, et multiplex illius pena, cap. 79, lib. II.---Committitur auferendo sacrum de sacro, uel non sacrum de sacro, ibidem.

Sacrilegii pena, cap. 80, lib. II.

Sapientie liber probatur ab Augustino, cap. 93, lib. II. Sardicense concilium omnis Ecclesia recipit, cap. 100, lib. II.

Sanctiones apostolice sedis accipiende sunt tanquam ipsius diuini precepti uoce firmate, cap. 101, lib. II.

Sanctos Patres et doctores sequitur quinta synodus, et quos ipsa et nos sequi debemus, cap 102, lib. II.

Synodi quatuor sunt principales, fidei naturam plenissime continentes sed et si qua sunt cencilia que sancti Patres sancto Spiritu pleni sanxerunt post istorum quatuor auctoritatem, omni maneant stabilita uigore, cap. 110, lib. II.

Septimam sanctam synodum suscipit Adrianus papa, cap. 119, lib. II.

Scripturis in canonicis mendacia nullo modo admittuntur, cap. 119, lib. II.

Sacris in libris aliquod esse mendacium exitiosissime creditur, cap. 121, lib. II.

Sedis apostolice legati decepti subscripserunt, cap. 122, lib. II.

Sacerdotes Dei comedias et amatoria bucolicorum legere, omissis Euangeliis et prophetis, prohibentur, cap. 131, lib. II.

Scientia pietatis est, nosse legem, intelligere prophetas, Euangelio credere, apostolos non ignorare, cap. 135, lib. II.

Sabbati die non est feriandum ut quidam predicatores antichristi docebant, cap. 169, lib. II.

Sacramenta penitus non celebrari habet traditio Ecclesie  in biduo ueneris sancti et Sabbati sancti, cap. 177, lib. II.

Sedes apostolica cunctis in orbe terrarum prefertur Ecclesiis, cap. 1, lib. III.

Contra statuta Patrum predecessorum meorum nullam nouitatem admittere uel diminuere uel mutare profiteor, cap. 4, lib. III.

Sacros dicimus ordines diaconatus et presbyteratus: hos siquidem solos primitiua legitur Ecclesia habuisse, cap. 5, lib. III.

Subdiaconos in episcopos eligi non concedimus nisi rarissime, et opportunitate exigente, et cum spectate sint uite, religionis et scientie, cap. 5, lib. III.

Sacerdotum ordinationes Dominica die celebrantur non tantum ex consuetudine, sed etiam ex apostolica doctrina, Actuum XIII, cap. 13, lib. III.

Sacerdotibus necessaria ad discendum sunt sacramentorum liber, lectionarium, baptisterium computum, canones penitentiales, psalterium, homilie Dominicis diebus et festiuitatibus apte ex quibus ouibus, si unum defuerit, sacerdotis nomen in eo uix constabit, cap. 24, lib III.

Subdiaconi sacri canones sanxerunt ut ante quatuordecim annos non ordinentur, cap. 32, lib. III.

Subdiaconus cum ordinatur quia manus impositionem non accipit, patenam de manu episcopi accipiat uacuam et calicem uacuum, de manu uero archidiaconi accipiat urceolum cum aqua et aque manile ac manutergium, cap. 35, lib. III.

Seruus non canonice consecratus, si de gradu ceciderit, eius sit conditionis, cuius ante gradum fuerat, cap. 48, lib. III.

Ad sacerdotium quicunque promoti fuerint, uel uiduarum mariti, uel habentes numerosa coniugia, arceantur sedis apostolice auctoritate a sacerdotali nomine et ab omnibus ecclesiasticis officiis, cap. 49, lib. III.

Ad sacros gradus qui uxorem uirginem non duxit, non aspiret, et ab his repellantur qui in secunde uxoris nuptias contra apostolica conueniunt precepta, cap. 50, lib. III.

De sarcerdotibus nati multi apostolice sedi prefuerunt, cap. 52, lib. III.

Sacerdotis filius ab episcopatu non eiicitur, si cetere in eum uirtutes conueniant, capp. 53, 54, lib. III.

Sacerdotium tempore incolumitatis acceptum superueniente infirmitate non amittitur, cap. 55, lib. III.

Sacramentum baptismi et sacramentum ordinis non possunt iterari, cap. 77, lib. III.

Sacramenta ubicunque sunt, ipsa sunt, ibidem.

Separati ab Ecclesie unitate, nulla iam questio est, quin habeant sacramenta et dare possint, sed perniciose habent et perniciose tradunt. cap. 77, lib. III.

Spiritus sanctus dator gratiarum, non personam sequitur aut digni uel maligni, sed ordinem traditionis, cap. 79, lib. III.

Sacerdotis uoluntas nec obesse, nec prodesse potest, sed meritum benedictionem poscentis, cap. 79, lib. III.

Sacerdotes, diaconi et subdiaconi orientalium Ecclesiarum, matrimonio copulantur, occidentalium nullus a subdiacono usque ad episcopum licentiam habet coniugium sortiendi, cap. 84, lib. III.---Qui altari ministrant, tempore oblationis sanctorum oportet continere ab amplexu uxorum suarum, ut possint consequi quod suppliciter postulant, cap. 86, lib. III.

Subdiaconis indicitur castitatis uotum, cap. 89, lib. III.

Subdiaconi qui ab uxoribus suis continere noluerint ad sacrum ordinem non promoueantur, ibidem.

Subdiaconus nullus fiat, nisi perpetuam continentiam profiteatur etiam a propria uxore, cap. 90, lib. III.

Post subdiaconatum nulli conceditur uxorem ducere, cap. 90, lib. III.

Sacerdotibus semper castitas seruanda precipitur, cap. 92, lib. III.

Sacerdotes et leuite abstinere debent etiam a propriis uxoribus, cap. 94, lib. III.---ueteris legis anno uicis sue a templo non discedebant, nec domum suam tangebant, ibidem.---et leuite a die ordinationis pudicitiam obseruare tenentur, ibidem.

Sacerdoti cui sunt semper sacrificia offerenda, semper est orandum et semper carendum matrimonio, cap. 96, lib. III.

Subdiaconos continentiam obseruare oportet, cap. 99, lib. III.

Subdiaconis carnale commercium interdicitur, cap. 100, lib. III.

Ante subdaconatus ordinem accedentes ad clerum, possunt uxorem ducere, non post, cap. 102, lib. III.

Ad sacrum ordinem nemo permittatur accedere, nisi aut uirgo, aut probate castitatis, cap. 104, lib. III.

 Subdiaconus ab uxore abstineat, cap. 105, lib. III.

Sancti uiri habent hoc proprium, a se plerumque etiam licita abscindunt, ut semper ab illicitis longe sint, cap. 114, lib. III.

A sacerdotio est alienus, qui per pecuniam ordinat, aut munere quocunque aut promissione muneris, et qui illud dat uel promittit, cap. 117, lib. III et cap. 118.

Sacros ordines nonnulli sine pecunie premio pro humana gratia largiuntur, et de largitate eadem solummodo laudis retributionem querunt, cap. 121, lib. III.

Simonia committi tripliciter potest: per munus ab obsequio, quod subiectio indebite impensa; per munus a manu, quod est pecunia; et per munus a lingua, quod est fauor, capp. 121, 124, lib. III.

Qui sacros ordines tribuit, tum ab omni munere manus excutit, quando in diuinis rebus non solum pecuniam nullam, sed etiam humanam gratiam non requirit, cap. 124, lib. III.

Erga Simoniacos in dignitate seruanda, nulla habenda est misericordia, cap. 125, lib. III.

Simonie peccatum heresim appellat Nicolaus papa et heresim tripartitam, cap. 127, lib. III.

Sacerdotes hereticorum episcopali dignitate non habentur digni, cap. 129, lib. III.

Post sacrum ordinem lapsus in carnis peccata, ad altaris ministerium ulterius non accedat, cap. 134, lib. III.

In sacerdotium non potest restitui, cuius crimen fuerit manifestum, cap. 136, lib. III.

Sicut minorem maior precedit honore, ita sit in crimine, et quem maior sequitur culpa, maiori implicetur uindicta, et sic postea penitentia credatur esse fructuosa, cap. 147, lib. III.

Scandalum esse populo Dei tales personas superpositas habere, quas ultra modum uitiosas esse constat, cap. 152, lib. III.

Sacros ordines qui habent, si deprehensi fuerint pub ice in periurio, furto atque fornicatione et ceteris huiusmodi criminibus, a proprio gradu deponantur; secus autem de his qui occulte deliquerunt, et confessi coram sacerdote sunt crimina, cap 152, lib. III.

Sacerdos post perpetratum homicidium, in sacerdotio non potest ministrare, cap. 153, lib. III.

Si seruus fraude aliqua ad gradus ecclesiasticos peruenerit, deponatur et dominus eius eum accipiat, cap 164, lib. III.

Seruus si latenter ad sacerdotium irrepserit, peculii amissione mulctetur, cap. 165, lib. III.---Factus clericus, seruituti obnoxius manet, cap. 165, lib. III.---Si sciente domino et non contradicente, in clero sortitus sit, ingenuus et liber fiat; ignorante autem domino, intra annum conditionem probet et seruum recipiat, cap. 166, lib. III.

Solitudo mihi paradisus est, et oppidum carcer, cap. 177, lib. III.

Sanctimonialis cum ad consecrationem suo episcopo offertur, cum his uestibus presentetur quibus postea in religione usura est, cap. 188, lib. III.

Sanctimonialem que se esse finxerat, nubere non ualet; quod si fecerit et non resipiscat spiritali gladio est percutienda, capp. 205, 206, lib III.

Sacrate Deo femine corpus qui uiolat, sacrilegus est ac filius perditionis, cap. 207, lib. III.

Sanctimoniales strenue debent esse in officio et in lectione et psalmorum modulatione, cap. 211, lib. III.

Sanctimonialis nequaquam e monasterio egrediatur, nisi abbatissa mittente, et maxima ex necessitate, cap. 212, lib. III.---Que uiro impudice miscetur, acriter uerberibus cerceatur, et in priuata custodia cerceatur, ubi quod male commisit, digne peniteat, cap. 215, lib. III.

In sanctimonialium claustris et secretis habitationibus neque presbyteri ingrediantur, nisi tantum ad missam, ibidem.

Sponsam hominis qui uiolat si reus tenetur, quanto magis reus maiestatis efficitur, qui sponsam omnipotentis Dei corrumpit, ibidem.

Sedes apostolica cardo et cap. omnium Ecclesiarum a Domino, non ab alio est constituta, cap. 2, lib. Iu.

Sedis apostolice auctoritate omnes Ecclesie, Domino disponente, reguntur, ibidem.

Ad sedis apostolice apicem causas difficiliores ortas quasi ad caput referte, ut apostolico terminentur iudicio, ibidem.

Sedes Petri apostoli prima est Romana Ecclesia non habens maculam, nec rugam, nec aliquid huiusmodi, capp 3 et 4, lib. Iu.---Prima a nullo iudicabitur, nec ab Augusto, nec ab omni clero, neque a regibus, nec ab omni populo iudex iudicabitur, cap 5, lib. Iu.

Ad sedem apostolicam omnia episcoporum iudicia terminari precepta sunt, cap. 20, lib. Iu.

 Sacerdotes accusaturus, prius debet eos caritatiue admonere; si uero ante accusauerat quam admonuerit, excommunicetur, cap. 34, lib. Iu.

Spoliati episcopi sedibus suis ad iudicia uocari prohibentur, cap. 42, lib. Iu.

Spoliati episcopi prius restituantur et propia recipiant, postea tamen possunt accusari, capp. 43, 44, lib. Iu.--- Episcopi nec ad comprouincialem, nec ad generalem synodum possunt conuocari antequam sua eis prius restituantur, cap. 45, lib. Iu.

Spoliato ante litem contestatam, omnia sunt restituenda, capp. 47, 48 et 49, lib. Iu.---Post restitutionem suorum inducie non parui temporis sunt ei indulgende, antequam uocatus ueniat ad synodum, capp. 50, 51, 52, lib. Iu.

Sententia a iudice lata, absente parte, nullam obtinebit firmitatem, cap. 54, lib. Iu.

Sacerdotum conuersatio sicut segregata esse debet a laicorum conuersatione, ita et litigatio, cap. 61, lib. Iu. ---Schismatici dicuntur qui seorsum a communicantibus nobis episcopis collectas faciunt, cap. 73, lib. Iu.

Sacerdotes criminari non possunt nec contra eos testificari, qui ad eumdem non debent nec possunt prouehi honorem, cap. 86, lib. Iu.

Sententia ferri non debet nisi quando iam peractis omnibus, partes nichil habent in questione quod proponant, cap. 104, lib Iu.---Non precipitanter est ferenda, cap. 116, lib. Iu.

Sententiam ad proferendam Domini exemplo monemur, ne unquam precipites simus, ibidem.

Sequestrantur possessionis fructus, cum possessor appellat, dum euentus cause dubius est, cap. 130, lib. Iu.

Sacerdos a populo accusatus, innocentiam suam iuramento firmet, et in proprio maneat gradu, cap. 9, lib. u.

Sacramenta diuina nullus quantumcunque pollutus potest polluere, cap. 13, lib. u.

Sacerdos, qualiscunque sit, que sancta sunt coinquinare non potest, cap. 13, lib. u.

Sacramenta licite sumi possunt a sacerdote in adulterio deprehenso, siue de hoc sola fama resperso, ibidem.--- Et communio a sacerdote qualicunque percipienda sunt quousque episcoporum iudicio reprobetur, ibidem.

Sententia lata absente parte nullam obtinet firmitatem, cap. 16, lib. u.

Sacrosancte sedis antistitis iudicium cuicunque licet eligere, cap. 23, lib. u.

Sacerdotum ordinationes Dominica die celebrantur, non tantum ex consuetudine, sed etiam ex apostolica doctrina, Actuum XIII A., cap. 13, lib. III.

Seruo non credatur, si super aliquem crimen obiecerit, uel etiam si dominum suum in crimine impetierit, cap. 27, lib. u.

Seruus si super dominum fuerit delator, etiam si obiecta probauerit, puniatur, cap. 40, lib. u.

Sacerdotes non humanis, sed diuinis uocibus mortuos esse scimus, cap. 45, lib. u.

Seruus uel familiaris accusator, uel delator domini sui, in accusationis exordio ultore gladio feriatur, ibidem.

Serui accusare sacerdotes uel contra eos testificari non possunt, ibid.

Seruus qui fugit, si pro libero se gerat, et paratus est litigare pro libertate sua, non uidebitur a domino possideri, cap. 47, lib. u.

Qui seruum filium ancille sue expositum, ipso ignorante, repetere uoluerit, potest, modo iustos sumptus reddat, cap. 51, lib. u.

Soluendi atque ligandi potestate se priuat, qui hanc pro suis uoluntatibus et non pro subiectorum moribus exercet, cap. 79, lib. u. Non uicturum uiuificare nititur, qui reum a supplicio absoluere nititur, cap. 80, lib. u.---uidendum que culpa, aut que sit penitentia secuta post culpam, ut quos omnipotens Deus per gratiam uisilat, illos sententia pastoralis soluat, ibidem.---Tunc illa est uere absolutio presidentis, cum interni arbitrium sequitur iudicis, cap. 81, lib. u.

Soluere nos debemus illos per pastoralem auctoritatem, quos auctorem nostrum per resuscitantem gratiam scimus uiuificare, ibidem.

Sacerdos quomodo leprosum mundum non facit, sic episcopus uel presbyter non eos qui insontes sunt; nec soluit noxios, sed pro officio suo cum peccatorum audierit uarietates scit quis ligandus, scit quis soluendus, cap. 86, lib. u.

Sacerdotes Christi et regum et principum, omniumque fidelium patres et magistri censentur. cap. 108, lib. u.--- Constantinus Magnus dominos uocans, non suo debere iudicio subesse, uerum se ab illorum pendere arbitrio indicauit, ibidem.

 Ex sacerdotum  nosti te pendere iudicio, non illos ad suam redigi uelle uoluntatem, cap. 109, lib. u.---Aurum  non tam pretiosius plumbo, quam regia potestate est altior sacerdotalis gradus, ibidem.

Sacerdotum genibus regum colla et principum submittantur, et osculata eorum dextera, orationibus eorum credunt se communiri, ibidem.

Sacerdotibus nichil excellentius in hoc seculo, nichil sublimius episcopis reperiri, ibidem.

Solui ab Ecclesia post mortem non possunt, qui in hac uita ab ea noluerunt absolui, cap. 118, lib. u.

Soluere uel ligare uiuentes Ecclesia potest, non autem mortuos, cap. 119, lib. u.

Soluatur qui post mortem episcopi manet ligatus ab episcopi successore, cap. 121, lib. u.

Sponsalia futurarum nuptiarum sunt promissio, cap. 9, lib. uI.

Sponsa non statim tradatur sponso, ne uilem habeat maritus datam, quam suspirauit sponsus dilatam, cap. 10, lib. uI.

In sponsalibus consensus eorum exigendus est, quorum in nuptiis desideratur, cap. 11, lib. uI.

Sponsalia sicut nuptie consensu fiunt contrahentium; filia familias, sicut nuptiis, ita sponsalibus consentire oportet. Que patris uoluntati non repugnat, consentire intelligitur, cap. 12, lib. uI.---Dissentiendi a patre licentia conceditur, si indignus moribus uel turpis sponsus filie a patre eligitur, ibidem.

In sponsalibus etas contrahentium definita non est ut in matrimoniis, cap. 13, lib. uI.

Sponsalia effici possunt, si non sint iuniores quam septem annis, cap. 13, lib. uI.---Desponsatam alii puellam alter accipere non potest, sed tale coniugium, ait Syricius papa, anathematizamus, cap. 18, lib. uI.

Sponsus et sponsa benedictionem accepturi a paranymphis offerantur sacerdoti, cap. 20, lib. uI.

Sponsus et sponsa postquam benedictionem acceperint, eadem nocte permaneant in uirginitate pro reuerentia benedictionis, ibidem.

Sponsam fratris qui uiolauerit, etiam si sponsus non potuerit cum ea concumbere, non habeat sponsam uiolator, cap. 120, lib. uI.

Sedentes in cathedra pestilentie iura dictant que nesciunt, et docent illa que nullatenus didicerunt, cap. 54, lib. uII.

Samson non aliter excusatur, quod seipsum cum hostibus ruina domus oppressit, nisi quia Spiritus hoc iusserat latenter, qui per illum miracula faciebat, cap. 2, lib. uIII.

In Sarracenos qui Christianos persequuntur, et ex urbibus et propriis sedibus pellunt, iuste pugnatur, non autem in Iudeos qui parati sunt seruire, cap. 29, lib. uIII.

Synagogam Iudeorum destruere uolentem episcopum quemdam, id ne fieret cohibuit Alexander papa secundus, ibidem.

Stellarum interpretes magi nuncupantur, sicut de his legitur, qui in Euangelio natum Christum annuntiauerunt, postea hoc nomine soli mathematici dicti sunt, cuius artis scientia usque ad Euangelium fuit concessa, ut Christo edito, nemo exinde natiuitatem de celo interpretetur, cap. 60, lib. uIII.

Sortilegi sunt quibus nomine ficte religionis per quasdam quas sanctorum sortes uocant diuinationis scientiam profitentur, aut quarumcunque scripturarum sententie inspectione futura predicunt, ibidem.

Saltatores uocati sunt, qui dum eis membrorum quecunque partes salierint, aliquid sibi exinde prosperum seu triste significari predicunt, cap. 60, lib. uIII.

Saul deprauatus causa peccati ad ea se contulit que damnauerat, ad pythonissam nempe, cap. 67, lib. uIII.--- Reprobus factus non poterat bonum intellectum habere, ibid.---Quia non bene intellexit, contra Scripturam alium adorauit quam Dominum et putans Samuelem, adorauit diabolum, ut fructum fallacie sue haberet Satanas: hoc enim nititur ut adoretur quasi Deus, ibidem.

Sortes omnino damnantur, nec inter Christianos debent nominari, cap. 70, lib. uIII.

Non statim debemus sub exemplo Ione sortibus credere, uel illud de Actibus apostolorum huic testimonio copulare, ubi sorte in apostolum Matthias eligitur, cap. 73, lib. uIII.

Sortilegam et magicam artem episcopi et eorum ministri omnibus modis studeant eliminari, cap. 75, lib. uIII.

Sors non aliquid mali est, sed res in dubitatione humana diuinam indicans uoluntatem, cap. 77, lib. uIII.

Sortibus non est indifferenter credendum exemplo Ione uel Matthie, cap. 78, lib. uIII.---Non est Deus consulendus, sed exemplo apostolorum in collatione fratrum  fletu et precibus ad Deum fusis est agendum, ibidem.

Sortes quia tractat Paschalis, et incantationes exercebat, et colebat luculos, ab archidiaconatu merito deponitur, cap. 82, lib. uIII.

Septuagesima captiuitatem Babylonis significat, id est confusionis in qua sumus, dum in mundo captiuamur: de qua exeuntes debemus ad Hierusalem redire, id est, ad domum pacis, cap. 137, lib. uIII.

Simoniace ordinatus ab officio omnino cadat, cap. 138, lib. uIII.

Si quis prebendam uel prioratum, uel diaconatum, aut honorem, uel promotionem aliquam ecclesiasticam, seu quodlibet sacramentum ecclesiasticum ut puta chrisma, id est, oleum sanctum, consecrationem altarium uel ecclesiarum, interueniente exsecrabili ardore auaritie, per pecuniam acquisiuit, honore male acquisito careat, et emptor atque uenditor et interuentor nota infamie percellantur, ibidem.

In iam dictis, nec pro pastu, nec sub obtentu alicuius consuetudinis, ante uel post a quoquam aliquid exigatur uel ipse dare presumat, quoniam Simoniacum est, sed libere et absque imminutione, aliqua collecta sibi dignitate perfruatur, ibidem.

Sacerdos cui facultas sit, una sit contentus ecclesia cap. 140, lib. uIII.



T

Traditionibus in nonnullis temporis necessitati cedendum est, cap. 6, prolog.

Trinitas non confusa in una persona sicut Sabellinus dicit, cap. 1, lib. I.

In Trinitate, nichil creatum, aut seruiens, et pleraque alia de sanctissima Trinitate, cap. 5, lib. I.

Trinitas non est nata ex uirgine Maria, nec crucifixa, nec sepulta, nec tertia die resurrexit, nec in celum ascendit, sed tantum Filius, cap. 7, lib. I.---Non descendit in specie columbe super Dominum nostrum Iesum Christum, aut die Pentecostes post Ascensionem; sed tantummodo Spiritus sanctus, cap. 7, lib. I.---Non dixit: »tu es Filius meus,« cum baptizatus est Christus a Ioanne, siue in monte cum est transfiguratus, sed tantum Patris uox fuit ad Filium facta, cap. 7, lib. I.

Theophanii chronographi commendatio, cap. 115, lib. II.

Thome apostoli apocryphum quoddam, cap. 127, lib. II.

Theodosius codicem a suo nomine Theodosianum uocauit, cap. 144, lib. II.

Traditiones quas a Patribus accepimus infringi non patiamur, cap. 156, lib. II.

Thesaurarii officium quod sit, cap. 41, lib. III.

Tonsuratus uel tonsurata, in qualibet minori etate, parentibus ignorantibus, postea scientibus, sed non in filiis abdicantibus tonsurati maneant, cap. 186, lib. III.

Testis esse non potest qui nec accusator, uel qui de dome accusatoris, producatur, uel qui est intra quartum decimum annum, cap. 83, lib. Iu.

Testium et accusatorum affectus querendus est inoffensus, et non suspectus, cap. 84, lib. Iu.

Testes esse non possunt qui nuper fuere inimici, ibid.--- Suspecti non recipiantur, cap. 85, lib. Iu.---Consanguinei et de eadem domo prodeuntes non dicant testimonium aduersus extraneos, ibidem.---Sint absque ulla infamia aut suspicione, uel manifesta macula, et uere fidei plenitudine debent esse instructi, et tales quales ad sacerdotium eligere diuina iubet auctoritas, cap. 86, lib. Iu.

Testes esse non possunt, sed neque accusatores, infames, adulteri, uel qui raptum fecerunt, uel qui cucurrerunt ad sortilegos, magosque, ibidem.

Quod testibus sunt conuincendi episcopus, cardinalis presbyter, etc., cap, 91, lib. Iu.

Testes testimonium non dicant nisi ex his que ueraciter cognouerunt et uiderunt, cap. 91, lib. Iu, et cap. 19, lib. u.

Testimonio unius etiam idonei, nec Euangelium nec diuina lex, nec humana quemquam condemnat, cap. 69, lib. Iu, et cap. 25, lib. u.

Testibus quot damnandi sunt presules et cardinales, cap. 91, lib. Iu.

Testes septuaginta contra episcopum iuxta numerum septuaginta discipulorum Domini, cap. 91, lib. Iu.

Talionis pene etiam se subiiciat, qui alienos seruos de crimine accusat, cap. 15, lib. u.---Subiici debet, qui alium de homicidio accusat, cap. 14, lib. u.

Testium receptio facienda non est contra absentem partem, cap. 20, lib. u.

Testes prius quam interrogentur de causa, iuramento debent constringi se nichil falsi dicturos, cap. 21, lib. u.

Testimonium unius hominis non accipiatur, cap. 22,  lib. u---Non recipiatur nisi eius qui bone estopinionis uel quem dignitas commendat, cap. 25, lib. u.

Si testis productus seruus esse dicatur quid faciendum, cap 29, lib. u.

Testis inimicus ex criminali causa non dicat testimonium, sed prescriptio eius opponatur, cap. 29, lib. u.

Testes non admittantur qui sunt socii criminum, cap. 30, lib. u.

Testi de se confesso, super alium non credatur, cap 31, lib. u.

Testes qui cogi non possunt ad testimonium contra propinquos, cap. 32, lib. u.---Quibus imperari potest, ut testes sint non sunt idonei, cap. 33, lib. u.

Testis idoneus pater filio, aut filius patri non est, cap. 34, lib. u.

Testes qui uaria uel falsa testimonia dixerint, uel utrique parti prodiderint, non sunt idonei, cap. 35, lib. u.--- Plures ex una domo in alieno negotio nichil prohibet adhiberi, cap. 35, lib. u.

Testimonium dicere condemnata mulier prohibetur lege Iulia, cap. 37, lib. u.---Dicendi in iudicio ius habere mulieres ex lege Iulia colligitur, ibidem.

A testimonio non abiiciuntur homines liberi, qui uxores fiscallinas regias, et femine libere que homines fiscallinos regios accipiunt, cap. 38, lib. u.

Testamentum non omnibus licet facere, cap. 60, lib. u.

Testamenti faciendi ius non habent qui alieno iuri subiecti sunt, ibidem.

Testamentum qui possint condere, et qui non, ibidem.

Sub testibus duobus terminetur omnis controuersia de rebus ecclesiasticis cap. 83, lib. uII.

Treuga quibus temporibus sit seruanda, cap. 147, lib. uIII.

Treugam si quis frangere tentauerit, anathemati subiaceat, ibidem.



U

Usus qui ueritati est contrarius, est abolendus, cap. 166, lib. II.

Usura non solum esse potest in pecunia, sed etiam in ceteris rebus, cap. 160, lib. III---Ut omnis superabundantia que datur supra id quod dederis, ibidem.---Scriptura diuina omnis rei aufert superabundantiam, ut plus non recipias quam dedisti, ibidem.

Usura est ubi amplius requiritur quam datur, cap. 161, lib. III.

Qui in utero sunt, in rerum natura esse intelliguntur, cap. 65, lib. u.

Uxorem sterilem dimittere, et causa fecunditatis aliam ducere non licet, cap. 28, lib. uI.

Uxor a quibus petenda et quomodo danda, cap. 31, lib. uI.

Qui uxorem et concubinam habet, non communicet, cap. 49, lib. uI.

Uxores plurimas simul habere Christiano non est licitum, nisi unam tantum, cap. 50, lib. uI.

Sine uxore si quis constitutus ancillam suam nomine habeat concubinam ad mortem usque et ex ea liberos, ipsa cum sobole sua post mortem domini libera maneat, cap. 51, lib. uI.

In uxorem meretricem ducere non est peccatum, sed is qui hoc facit, potius est laudandus, qui ex mala bonam fecerit, cap. 57, lib. uI.

Uxoris post mortem crimen esse dicebat Tertullianus secundam ducere uxorem, cap. 60, lib. uI.

Uxorem alteram post mortem, Sara licite duxit Abraham, ibidem.

Sine uxoris uoluntate qui abstinet, tribuit ei fornicandi licentiam, cap. 79, lib. uI.

Uxor nichil de sua ueste, nichil de auro uel argento uel quacunque pecunia, uel de rebus ullis terrenis suis sine arbitrio mariti facere debet, cap. 80, lib. uI.

Ad uxorem redire cogatur, qui sine illius consensu uestem monachalem suscepit, etiam si sit tonsuratus, cap.

Uxor que uirum suum in captiuitatem ductum sequi 84, lib. uI. noluerit, quandiu uir uiuet innupta maneat, cap. 91, lib. uI.

Uxores ad aliud matrimonium migrare non ualent donec certum est maritum in captiuitate uiuere, cap. 90, lib. uI.

Si quis uxorem uirginem habuit ante baptismum, uiuente illa, post baptismum alteram habere non potest, cap. 98, lib. uI.

Uxor etsi sterilis uel deformis, ceca, clauda uel morbis et doloribus confecta, nunquam est dimittenda, excepta causa fornicationis, cap. 104, lib. uI.

Uxorem sterilem posset homo dimittere, et ducere de  qua filios habeat, et tamen non licet, cap. 105, lib. uI.--- Dimittere uel maritum non potest, etiam si coniuges non se filios habituros sciant, ibid.

Non est uxoris uoluntate fas, aliam adhibere, ut ex ea filios procre et communes, ibidem.

Uxorem dimittere causa dissidii non licet, priusquam Ecclesie probetur, cap. 106, lib. uI.---Ancillam quam putabat liberam, si quis ingenuus acceperit, si postea seruam sciat, si potest, eam a seruitute redimere faciat et retineat: si non potest et uoluerit, accipiat aliam, cap. 111, lib. uI.---Aliam potest ducere uir, cui ob infirmitatem correpta mulier debitum reddere non ualet, cap. 112, lib. uI.

Uxorem suam nulla ex causa extra causam fornicationis dimittere audeat, quod si fecerit, communione priuetur, cap. 1, lib. uII.

Uxor a uiro aut uir ab uxore si causa fornicationis discesserit, alteram habere prohibetur, cap. 2, lib. uII.

Uxorem dimittere nulla ex causa, excepta fornicationis causa, licet, cap. 3, lib. uII.

Uxoris crimen qui celat, patronus turpitudinis est, cap. 8, lib. uII.

Uxore uiuente potius aliam ducat quis, quam sanguinem fundat humanum, cap. 17, lib. uII.

Qui uxorem accipit, alienam rem cum ea habiturus si possit, non minus reus quam si in ipso facto deprehenderetur, cap. 19, lib. uII.

Uxor in libera custodia est ponenda et non in potestate mariti cum iudicium sit agendum, siue de federe coniugum, siue de crimine adulterii, cap. 24, lib. uII.

Cum uxore sua conuenire aliquando licet, aliquando non licet, propter enim processionis dies aliquando conuenire non licet, quia etiam a licitis abstinendum est, ut facilius impetrari possit quid postulatur, cap. 26, lib. uII.

Uxor uirum et uir uxorem licite dimittere potest, non tantum propter illicitas concupiscentias que in stupris cum alienis uiris ac feminis committuntur, sed omnino propter quaslibet que animam corpore utentem male a lege Dei aberrare faciunt, cap. 30, lib. uII.

Uxor licite dimittitur que uirum suum ad heresim trahere conatur, cap. 30, lib. uII.

Uxorem suam fornicationis causa dimittere non potest, qui fornicatur, cap. 31, lib. uII.

Uxor sine culpa relinquitur, que cum uiro suo Christiano permanere, uoluerit, cap. 32, lib. uII.

Uxoris amore non est a fide recedendum, cap. 33, lib. uII.

Uxor non dimittat fidem, ne coniugem amittat infidelem, ibidem.---Que idolum colit nec resipiscit a uiro dimittatur cap. 16, lib. uII---Que non subiicitur uiro, id est, capiti suo, eiusdem criminis rea est, cuius et uir, si non subiiciatur capiti suo Christo, cap. 46, lib. uII.

Uxorem in quarta generatione accipere ante tempus diui Gregorii non licebat et Zacarias papa ait de ea re, quod Christianis licitum non est, cap. 58, lib. uII.---Compatris ducere potest is cuius ipsa commater non fuerat, cap. 67, lib. uII.---Nemo ducat sine benedictione sacerdotis, cap. 78, lib. uII.---Dimittere nisi consanguinitate probata coram Ecclesia non licet, cap. 82, lib. uII.

Ultores diuine ire sunt non solum homines et ministri, sed et contrarie fortitudines que appellantur furor et ira Dei.



u

uite Patrum sine probabilibus auctoribus minime in Ecclesia leguntur, cap. 120, lib. II.---Patrum ab orthodoxis scripte suscipiuntur et leguntur, cap. 120, lib. II.

uirgines ante uicesimum quintum etatis sue annum non consecrentur, cap. 30, lib. II.

uendentes in templo Dei sunt qui hoc quod quibusdam iure competit ad premium largiuntur, cap. 109, lib. III.

uendere columbas est impositionem manus, qua Spiritus sanctus datur, non ad uite meritum, sed ad premium dare, cap. 120, lib. III.

uendentes uel ementes honores ecclesiasticos nullam sui ordinis potestatem exercere permittas, cap. 122, lib. III,

uendit quisquis horum alterum, sine quo nec alterum haberi prouenit, neutrum uendere non relinquit, cap. 123, lib. III.

In uitio uel decipere posse uel decipi, non multum distat, cap. 175, lib. III.

uictorie spe nolo pugnare, ne perdam aliquando uictoriam, cap. 176, lib. III.

uirginibus uelandis sacrum uelamen non ponatur, nisi aut in Epiphania aut in aliis paschalibus aut in apostolorum  natalitiis et non ante uiginti quinque annos, cap. 189, 190, 191, lib. III.

uirgo que uirginitatem uouit, si nupserit, damnationem habebit, cap. 192, lib. III.

uirgines que post consecrationem nupserunt inceste sunt, cap. 193, lib. III.

Cum uelata et consecrata si quis concubuisset ab omni gradu prohibebatur sacerdotii apud Grecos et Romanos quasi blasphemiam Deo irrogasset, cap. 192, lib. III.

uidue uelari non debent, cap. 195, 197, lib. III.

uirgines a presbyteris non debent, etc., cap. 196, lib. III.

uiduis que sacrum uelamen acceperunt, non licet a sacro proposito discedere, cap. 198, lib. III.

uidua uotum continentie professa, non potest uotum deserere, cap. 199, lib. III.---Ante professionem nubat cui uelit, cap. 200, lib. III.

uiduitatis professionem coram episcopo factam, nulli uiolare licet, cap. 201, lib. III.

uidue et uirgines post propositum religionis ad nuptias transire non possunt, cap. 203, lib. III.

uirgines et uidue a proposito uirginitatis et uiduitatis discedentes, damnantur, cap. 204, lib. III.

uidua eligatur non minus sexaginta annorum et quales debeant esse uidue, cap. 208, lib. III.

uirgines que plurimis annis in monasteriis etatem egerunt, nubere prohibentur, cap. 208, lib. III.

ueritatem impedire solet propinquitatis, familiaritatis ac dominationis affectio, cap. 85, lib. Iu.

uictus iniuste intra tres menses reparet causam, cap. 44. lib. u.

uulgo concepti dicuntur, qui patrem demonstrare non possunt, uel qui possunt quidem, sed eum habent quem habere non licet, cap. 63, lib. u.

uincula iusta disrumpunt iustitiam, cap. 83, lib. u.

uita non sententia quemlibet ligat, cap. 132, lib. u.

uirginitas Marie beatissime Domine nostre fefellit principem mundi, cap. 25, lib. uI.

uiduam si quis rapuerit in uxorem, anathema sit, cap. 54, lib. uI.

uirginem si quis rapuerit nisi desponsauerit in uxorem, anathema sit, ibidem.

uidua est cuius maritus mortuus est, cap. 68, lib. uI.

uir et uxor religionis causa non diuertant sine episcopi conscientia, cap. 76, lib. uI.

 uota continentie uir non potest rescindere, que assensu eius uxor promiserat, cap. 80, lib. uI.

Qui uota tua expetit, ipse te adiuuabit, cap. 81, lib. uI.

uouenda non sunt talia coniugatis, nisi ex consensu et uoluntate communi, ibidem.---Etsi prope factum fuerit magis est corrigenda temeritas quam soluenda promissio, ibidem.

Qui uouit tanto erit inferior, si fidem Deo fregerit, quanto beatior si persoluerit, ibidem.

uotum continentie uxor non potest suscipere nisi et uir tantumdem faciat, cap. 83, lib. uI.

uir in monasterium recipiendus non est, nisi uxor illius femineum monasterium elegerit aut professa continentiam habitum cum festinatione mutauerit, cap. 83, lib. uI.

uir, qualiscunque sit, ex quo semel placuit, non est dimittendus, cap. 103, lib. uI.---Contra quem probatum est quod non potuerit uxorem suam cognoscere, si separatus ab illa aliam duxerit, separetur etiam a secunda, cap 115, lib. u.---Qui frigide nature est maneat sine coniuge, cap. 116, lib. uI.

uiris quidquid precipitur, hoc consequenter redundat in feminas, cap. 3, lib. uII.---Aeque non licet quod non licet feminis et eadem seruitus pari conditione censetur, ibidem.

uiro  dimissam qui duxerit, mechatur, capp. 4, 5 et 7, lib. uII.

uir caput mulieris est, cap. 46, lib. uII.

uouere non potest mulier, si uiri uel patris non interueniat auctoritas, cap. 47, lib. uII.

uota abstinentie que mulier permittente uiro promiserit, prohibente illo seruare non cogitur, cap. 48, lib. uII

uindicte officia boni bono animo implere possunt, cap 48, lib. uIII.

uis et iniuria propulsanda est, cap. 56, lib. uIII.

uaticinatores qui se futura denuntiant scire, cesi de ciuitate iactentur, cap. 71, lib. uIII.

ueritas ipsa est ut quod est dicas, nam quomodo est ueritas ubi regnat falsitas? cap. 128, lib. uIII.

uerum tacere aliquando, falsum autem dicere, non inuenitur sanctis concessum, cap. 130, lib. uIII.

ueritatem nonnulli habent in labiis, et in corde non habent, cap. 134, lib. uIII.

uerum loqui parum est nisi etiam in corde ita sit ibidem.





ORDO RERUM QUAE IN HOC TOMO CONTINENTUR.



D. IuO CARNOTENSIS EPISCOPUS.
    Notitia historico-litteraria I
    Dissertatio de Decreto Iuonis aliisque antiquis canonum collectionibus Gratiano anterioribus. XLIX
    Prolegomena editionis Operum Iuonis anni 1647. 9
     D. Iuonis Decretum. 47
    D. Iuonis Panormia. 1037
    INDICES locupletissimi in Decretum et Panormiam 1345




FINIS TOMI CENTESIMI SEXAGESIMI PRIMI.


